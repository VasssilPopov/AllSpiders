{"url": "http://www.focus-news.net/news/2018/06/06/2530789/regionalno-upravlenie-na-obrazovanieto-kyustendil-v-dve-uchilishta-shte-se-podavat-dokumenti-za-kandidatstvane-sled-sedmi-klas.html", "text": "В две училища ще се подават документи за кандидатстване след седми клас. Това съобщиха за Радио „Фокус” – Кюстендил от Регионално управление на образованието – Кюстендил. Училищата-гнезда са „Св. св. Кирил и Методий” в Кюстендил и „Христаки Павлович” в Дупница. От 20 юни до 26 юни ще се подават документи за прием в профилираните и професионалните гимназии в страната, в паралелките за профилирана подготовка в средните училища и професионалните гимназии или в паралелките за професионална подготовка в обединените, средните училища и профилираните гимназии. \r\nКандидатстването и тази година ще бъде чрез електронната система или на хартиен носител в училищата-гнезда. Родителите или учениците, които са подали заявления за участие в първо класиране на хартиен носител, няма да могат да подават електронно и обратно. Списъците с приетите на първо класиране ще бъдат обявени до 3 юли, а записването на учениците в новите им училища или подаване на заявления за участие във второ класиране е в периода от 4 до 6 юли.\r\nВенцеслав ИЛЧЕВ", "date": "2018.06.06", "title": "Регионално управление на образованието – Кюстендил: В две училища ще се подават документи за кандидатстване след седми клас"}
{"url": "http://www.focus-news.net/news/2018/06/06/2530787/gabrovo-hudozhestvena-galeriya-hristo-tsokev-predstavya-izlozhba-na-detski-risunki-ot-oblastniya-etap-na-mezhdunarodniya-konkurs-s-ochite-si-vidyah-bedata.html", "text": "За шеста поредна година в Художествена галерия “Христо Цокев” в Габрово се проведе областният етап на Международния конкурс за детска рисунка „С очите си видях бедата”. Конкурсът се организира от Регионална дирекция „Пожарна безопасност и защита на населението“ – Габрово в партньорство с ХГ “Христо Цокев”, съобщиха от Областна дирекция на МВР – Габрово.\r\nУчастниците в конкурса са деца и ученици на възраст от 7 до 18 г., разделени в три категории и в три възрастови групи – от 7 до 10 години, от 11 до 13 години и 14 – 18 години.\r\nОсновната цел на конкурса е да се пресъздадат със средствата на изобразителното изкуство познанията на децата и учениците за бедствията в световен мащаб, способите за защита и самозащита, действията на Единната спасителна система.\r\nТематично рисунките включват изобразени моменти от работата на пожарникарите и спасителите по време на природни бедствия, пожари, пътни произшествия, аварии и екологични катастрофи.\r\nДопуснати до областния етап на конкурса са 40 рисунки. Деветнадесет от тях са класирани за участие в националния етап на конкурса, който ще се проведе през месец октомври в град София.\r\nНа тържествена церемония бяха връчени грамоти и награди на отличените млади художници осигурени от „Сдружение за приятелство Габрово – Тун“.\r\nСъгласно регламента, жури оцени и класира творбите на най-добрите млади художници по категории и възрастови групи.\r\nОрганизаторите и участниците канят всички жители и гости на гр. Габрово да посетят изложбата с представените рисунки, която ще бъде експонирана в зала „Минчо Минчев“ на ХГ “Христо Цокев“ до 13 юни.", "date": "2018.06.06", "title": "Габрово: Художествена галерия „Христо Цокев“ представя изложба на детски рисунки от областния етап на международния конкурс „С очите си видях бедата”"}
{"url": "http://www.focus-news.net/news/2018/06/06/2530797/afp-sedem-dushi-sa-zaginali-sled-eksploziyata-v-irak.html", "text": "Поне седем души са били убити, след като оръжеен склад е експлодирал в столицата на Ирак Багдад в сряда, предава AFP.\r\n„Склад за оръжия е експлодирал. Силите за сигурност са започнали разследване, за да установят причината“, заявиха в изявление от командването на операциите за сигурност на Багдад.\r\nСедем души са били убити и 22 други ранени, заяви полицейски източник пред AFP, желаещ да запази анонимност.\r\nОчевидци са съобщили за тежки материални щети по домове и други сгради. Йонислав Дочев", "date": "2018.06.06", "title": "AFP: Седем души са загинали след експлозията в Ирак"}
{"url": "http://www.focus-news.net/news/2018/06/06/2530792/sputnik-eksploziya-e-chuta-v-stolitsata-na-irak.html", "text": "„Голяма експлозия“ е разтърсила столицата на Ирак, Багдад в сряда, съобщава кюрдския журналист Барзан Садък, цитиран от Sputnik.\r\n„Експлозии са ударили столицата на Ирак, Багдад, съобщава се за пострадали“, написа журналистът в социалната мрежа „Туитър“.\r\nФарах Абдесамад, началник на социалната полиция в иракския отдел на УНИЦЕФ, съобщи че е чула „твърде познатия звук на експлозия“, добавяйки че се надява гражданите на Багдад да са в безопасност. Йонислав Дочев", "date": "2018.06.06", "title": "Sputnik: Експлозия е чута в столицата на Ирак"}
{"url": "http://www.focus-news.net/news/2018/06/06/2530788/elektronnoto-izdanie-24-info-makedonski-seks-turist-napravi-karta-na-nay-dostapnite-momicheta.html", "text": "Карта, направена от \"сексуален пътешественик\", обиколил целия свят, показва в кои държави момичетата могат лесно да правят секс с туристите, и в кои страни контактите са по-трудни, съобщава скопското електронното издание „24 инфо“. Изданието пише: \"Ето какво мисли секс-турист за македонките\", които са поставени в третата група – по средата. Момичетата от всички останали бивши републики на Югославия (Сърбия, Хърватия, Словения) влизат в групата на такива, с които лесно може да се легне, а в същата група са поставени и тези от съседна България, след унгарките, полякините, украинките и рускините. Македонките, според картата, са поставени редом с момичетата от Казахстан, съседните Албания, Косово, Гърция, Австралия, Великобритания, както и шведките и норвежки. В групата на момичетата, които много трудно се лъжат, са поставени тези от  Саудитска Арабия, предава Радио „Фокус“ в рубриката „Балкански туристически часовник“. \r\nИнтересно е, че италианките и испанките са определени като уникални за Европа и са маркирани като момичета, които едва ли ще се излъжат да тръгнат с туристи.", "date": "2018.06.06", "title": "Електронното издание „24 инфо“: Македонски \"секс турист\"  направи карта на най-достъпните момичета"}
{"url": "http://www.focus-news.net/news/2018/06/06/2530786/plovdiv-v-doma-na-kinoto-shte-bade-predstaven-filmat-nito-valk-nito-kuche.html", "text": "На 8 юни, от 19.00 часа, в Дома на киното в Пловдив ще бъде представен най-успешният филм за индианци „Нито Вълк-нито Куче“. Това съобщиха за Радио „Фокус“ – Пловдив организаторите на събитието. Филмът е на шотландския кинопродуцент Стивън Люис Симпсън. \r\n„Той е независим филмов продуцент със страст към културата и живота на индианците, живял е около година на индианска земя и сам ще представи филма лично пред публиката в София, Пловдив и Варна. Екранизацията е по едноименния бестселър на Кент Нърбърн и писателят сам се обръща към режисьора след празните обещания на продуценти от Холивуд. От много години насам това е най-успешният филм за индианци, който не е сниман в Холивуд, и има най-дългия релийз в САЩ от всички филмови продукции за 2017 година. Филмът има висока културна стойност и показва смели кадри, които да заглушат гласа на белия човек и карат зрителя да се вслуша в извисената мъдрост на индианците. Индианските народи имат специфични традиции и история, които са далеч от нашите порядки, но много близо до общочовешките ценности и естествения ритъм на природата“, посочват още организаторите. \r\nГлавният герой, Дейв Белоглав Орел е почина през 2016 година на достолепната възраст от 97 години. \r\n„През дългия си живот той е имал десетки филмови роли като в носителя на Оскар, „Танцуващият с вълци“, на режисьора Кевин Костнър. Белоглав Орел е внук на вожда Белия Бик, който се е сражавал в прочутата битка при Литъл Бигхорн през 1876 година. Обучавал е известния киноактьор Ерол Флин как да държи оръжие и да язди с правилна стойка, а актрисата Мерилин Монро неведнъж е била пленявана от танцовите умения на индианския вожд и негов танцов партньор. Бил е инструктор и на звездата Джон Уейн, а уменията му не се изчерпват с конна езда и стрелба. Дейв Белоглав Орел има Сребърна Звезда за службата си във Военновъздушните сили на САЩ, след като бива изоставен полужив на бойното поле при битката за Нормандия. Дейв Белоглав Орел влага цялата си душа в тази последна роля“, добавиха от организационния екип на събитието в Пловдив.", "date": "2018.06.06", "title": "Пловдив: В Дома на киното ще бъде представен филмът „Нито Вълк-нито Куче“"}
{"url": "http://www.focus-news.net/news/2018/06/06/2530790/blagoevgrad-s-tarzhestven-kontsert-big-bend-blagoevgrad-shte-otbelezhi-25-godini-ot-sazdavaneto-si.html", "text": "С тържествен концерт Биг Бенд-Благоевград ще отбележи 25 години от създаването. Това каза за Радио „Фокус“-Пирин Борис Янев, диригент на Биг Бенд-Благоевград. „На 7 юни, от 19:00 часа в зала „Яворов“ музикантите от бенда ще представят творчеството си пред жителите и гостите на Благоевград. Специално участие в концерта ще вземат джаз легендата Васил Петров и оперният и поп изпълнител Орлин Горанов. Те ще зарадват публиката в зала „Яворов“ със стари хитове, както и ще представят нови такива“, посочи Янев.\r\nОт създаването на Биг Бенд Благоевград, от 1993 година до днес съставът е неизменна част от Културния календар на Община Благоевград. Богатият репертоар на емблематичния бенд, освен джаз, обхваща и популярна музика, вечни хитове, сред които Flashdance, Can’t take my eyes off you, Fever-Elvis, Stand by me, My heart will go on и много други. Съставът на Биг Бенд-Благоевград изпълнява и хитове от стиловете суинг и рок, както и фънк пиеси, балади, латино, бразилска музика, инструментални произведения и музика за духов оркестър.\r\nЛора КАЛЧЕВА", "date": "2018.06.06", "title": "Благоевград: С тържествен концерт Биг Бенд-Благоевград ще отбележи 25 години от създаването си"}
{"url": "http://www.focus-news.net/news/2018/06/06/2530791/varna-sadii-ot-rayonniya-sad-otsenyavaha-presazdavaneto-na-simuliran-sadeben-protses-ot-shestoklasnitsi.html", "text": "Съдии от Районен съд – Варна оценяваха пресъздаването на симулиран съдебен процес от шестокласници. Проявата бе финална за настоящата учебна година в рамките на регионалната образователна програма „Час по правосъдие“, осъществявана от началото на 2015 г. в партньорство между Районен съд, Окръжен съд и Регионално управление на образованието –  Варна. Това съобщиха от пресцентъра на Районен съд – Варна. Възпитаниците на  училище „Йордан Йовков“ представиха в съдебна зала  казус, разработен съвместно с техния преподавател Емилия Михайлова, свързан с извършени хулигански действия и насилие от непълнолетни.\r\n11 ученици се включиха пряко в пресъздаването на симулирания процес. Те се въплътиха в ролите на съдия, съдебни заседатели, прокурор, адвокати на подсъдим и пострадал, свидетели и вещи лица, като не липсваше дори и фигурата на съдебния репортер. След разиграването на избрания казус, наблюдаващите от мястото на публиката съдии – Марина Георгиева от „Гражданско отделение“ и Валентин Пушевски от „Наказателно отделение“ на Районен съд – Варна, коментираха с учениците впечатленията си от реализацията на процеса, вида и размера на наложеното наказание, разликите между реалния процес на правораздаване у нас и формираните представи за съдебни дела от киното и телевизията. Шестокласниците имаха възможност да получат от магистратите отговор на много въпроси, които ги вълнуваха относно защитата на правата им, непозволеното публикуване на снимки в социалните мрежи, последиците от хулигански прояви,  насилие или пробване на наркотици.\r\nПроявата завърши с обща снимка в съдебната зала на участниците в симулирания процес и съдиите от Районен съд – Варна.", "date": "2018.06.06", "title": "Варна: Съдии от Районния съд оценяваха пресъздаването на симулиран съдебен процес от шестокласници"}
{"url": "http://www.focus-news.net/news/2018/06/06/2530779/ventsi-paskov-zam-kmet-na-vidin-do-15-yuni-v-obshtinata-e-obyaven-priem-na-dokumenti-za-potrebiteli-i-izpalniteli-na-sotsialni-uslugi-v-domashna-sreda.html", "text": "До 15 юни в Община Видин е обявен прием на документи за потребители и изпълнители на социални услуги, каза за Радио „Фокус“ – Видин Венци Пасков, заместник-кмет на Видин. Той посочи, че приемът касае социалните услуги в домашна среда – „личен асистент”, „социален асистент“ и „домашен помощник“. „За потребители на тези услуги могат да кандидатстват хора с увреждания с ограничения  или невъзможност за самообслужване, както и възрастни хора над 65 години с ограничения или невъзможност за самообслужване“, заяви Венци Пасков. В групата попадат и самотно живеещи тежко болни лица и семейства на деца с увреждания. За изпълнители на посочените социални услуги могат да кандидатстват лица в трудоспособна възраст или лица, които не са придобили право на пенсия за осигурителен стаж и възраст по чл. 68 от Кодекса за социално осигуряване и са безработни.\r\nВ Община Видин до месец юни са назначени 41 лични асистенти, 45 социални асистенти и 16 домашни помощници. Те обслужват общо 141 души с увреждания. “Това е във връзка със споразумение, което Общината е подписала с Агенцията за социално подпомагане за предоставяне на социални услуги в домашна среда през 2018 г. Отнася се за потребители, на които е извършена социална оценка и е идентифицирана необходимостта от предоставянето им по правилата на операция „Независим живот”, финансирана от Оперативна програма „Развитие на човешките ресурси“ 2014-2020 г.“, обясни Венци Пасков.\r\nАнна ЛОЗАНОВА", "date": "2018.06.06", "title": "Венци Пасков, зам.-кмет на Видин: До 15 юни в Общината е обявен  прием на документи за потребители и изпълнители на социални услуги в домашна среда"}
{"url": "http://www.focus-news.net/news/2018/06/06/2530781/plovdiv-namalyava-broyat-na-karutsite-na-teritoriyata-v-kvartal-stolipinovo.html", "text": "Намалява броят на каруците на територията в квартал „Столипиново“ в Пловдив. Това каза за Радио „Фокус“ – Пловдив Николай Чунчуков, кмет на район „Източен“, Община Пловдив. В момента там има не повече от 20 каруци. „По принцип почти не излизат от територията на района, тъй като през изминалата и през тази година тези наши съграждани, които използват този транспорт има няколко случая, в които служители на Общинска охрана своевременно са реагирали и са конфискували тези превозни средства, така че почти всичко е ограничено в рамките на квартал „Столипиново“, каза Николай Чунчуков. По думите му преди няколко години е имало над 50 каруци. Те нямат право да се движат изобщо по територията на града, но в квартал „Столипиново“ все още се появяват. Санкциите, които се предприемат е конфискуване на  превозното средство. \r\n„Голяма част от младите хора като видяха, че няма как да използват този транспорт в града и да извършват различни видове услуги преминаха вече към използване на градския транспорт и автомобили“, каза Николай Чунчуков. Той коментира, че мерките, които се предприемат за тяхното намаляване са конфискуване на превозното средство, когато са извън територията на района. С наредба е забранено предвижването с такива средства, които са с жива сила. Чунчуков коментира, че  в близките няколко години този транспорт ще изчезне, тъй като младите хора в квартала вече не предпочита този начин на придвижване. „Нещата вървят към изчезване на този транспорт в Пловдив“, допълни районният кмет.\r\nВесела КРЪСТЕВА", "date": "2018.06.06", "title": "Пловдив: Намалява броят на каруците на територията в квартал Столипиново"}
{"url": "http://www.focus-news.net/news/2018/06/06/2530796/the-times-of-israel-evropeyskite-lideri-se-saglasiha-che-voennosluzheshtite-na-iran-tryabva-da-badat-premahnati-ot-siriya.html", "text": "Висш дипломатически представител е заявил пред репортери в сряда, че лидерите на Франция, Великобритания и Германия са постигнали „генерално съгласие“ относно премахването на ирански военнослужещи от Сирия, пише израелският вестник The Times of Israel.\r\nДипломатът е заявил, че има „широко съгласие“ сред тримата лидери – германският канцлер Ангела Меркел, френският президент Еманюел Макрон и британският министър-председател Тереза Мей, че военнослужещите на Иран трябва да бъдат изцяло премахнати от Сирия.\r\nПреди заминаването за обиколката си, премиерът на Израел Бенямин Нетаняху, даде знаци че Иран ще бъде първият и единствен предмет на разговори в неговия дневен ред.\r\nВ края на обиколката си, Нетаняху заяви че има „значителен прогрес“ върху въпросите, които са били обсъждани.\r\nПремиерът също е лобирал пред европейските лидер за отказ от ядреното споразумение с Иран. Това желание беше отхвърлено от Тереза Мей по време на срещата им в сряда.\r\nБенямин Нетаняху също така говори пред журналисти в Лондон, заявявайки пред тях че „основната ми цел е да постигна международно съгласие, Иран да напусне Сирия“.\r\nТой допълни, че откакто е подписано ядреното споразумение с Иран през 2015 година, той има две цели пред себе си, „Да предотврати ядрената им програма и да разруши машината за пари, която финансира тази империя“.\r\n„Моята цел беше да убедя водещите европейски държави да се противопоставят на продължаващото се разрастване на Иран“, заяви Нетаняху, допълвайки че е провел разговори за това с президентите на САЩ и Русия, Доналд Тръмп и Владимир Путин. Йонислав Дочев", "date": "2018.06.06", "title": "The Times of Israel: Европейските лидери се съгласиха, че военнослужещите на Иран трябва да бъдат премахнати от Сирия"}
{"url": "http://www.focus-news.net/news/2018/06/06/2530780/gartsiya-1-poradi-pritoka-na-kitayski-turisti-gartsiya-mozhe-da-ostane-bez-mesta-v-hotelite.html", "text": "Поради притока на китайски туристи Гърция може да остане без места в хотелите. С това заглавие излезе руският телевизионен канал \"Гърция 1\" в сайта си. Медията уточнява, че през 2018 г. гръцките власти очакват 50% увеличение на туристическия поток от Китай. Именно това може да доведе до недостиг на места в хотели и свръх резервации, предава Радио „Фокус“ в рубриката „Балкански туристически часовник“. Според гръцкото министерство на туризма в прогнозите си гръцките експерти от туристическата индустрия се ръководят от данните за миналата година, когато броят на туристите от Китай се е увеличил драстично. В рамките на обявената през 2018 г. Европейска година на туризма в Южен Китай, Гърция възнамерява да обърне много внимание на китайския пазар, коментира медията. В същото време експерти от руската туристическа индустрия предупредиха за възможни проблеми с местата в Гърция още през 2017 г., когато туристите от Европа отказваха да отидат в Турция. Най-вероятно ръстът на китайския пазар през тази година също ще доведе до пълен крах в хотелите и резервирането, отбеляза \"Гърция 1\".", "date": "2018.06.06", "title": "\"Гърция 1\": Поради притока на китайски туристи Гърция може да остане без места в хотелите"}
{"url": "http://www.focus-news.net/news/2018/06/06/2530782/skopie-24-parkiraneto-v-tsentara-na-ohrid-tova-lyato-shte-se-taksuva-sas-sms-i.html", "text": "Община Охрид планира събирането за паркиране на превозни средства в града по време на предстоящата летния туристически сезон да се извършва чрез SMS-съобщение, съобщава македонската медия „Скопие 24“. Номерът е 144-644 от всички национални оператори. От общината информират, че тази дейност е за да въведе ред в паркирането и да улесни движението на фона на повишения брой моторни превозни средства в града. Освен това медията коментира, че от три месеца е обявен конкурс за изработка на три решения по отношение на осъществяването на динамичния трафик в реално време с помощта на микроскопични симулация, за които отговаря фирма от Битоля, предава Радио „Фокус“ в рубриката „Балкански туристически часовник“. Представителят й Йован Христовски обясни, че съгласно проекта на решение за ограничаване на паркирането в района на община Охрид, са определени три зони – А, Б и В, като таксата за паркиране е съответно 30, 20 и 10 денара на час. Зоран Шикалоски от отдела за трафик и улици при община Охрид оценява, че въвеждането на такава система на възстановяване е в посока на въвеждане на ред в трафика, като се вземат предвид световните практики за предоставяне на предимство на пешеходците и велосипедистите, особено в зони на града, където е регистрирана тяхна увеличена честота. В по-нататъшна фаза предвижда изграждане на многоетажни гаражи вместо улично паркиране, както и постепенна забрана за движение на моторни превозни средства в старата част на града.", "date": "2018.06.06", "title": "„Скопие 24“: Паркирането в центъра на Охрид това лято ще се таксува със SMS-и"}
{"url": "http://www.focus-news.net/news/2018/06/06/2530340/pregled-na-osnovnite-temi-v-svetovniya-pechat-agentsiya-fokus.html", "text": "Германия е най-многолюдната страна в Европа, икономически локомотив на континента и с най-голям принос към бюджета на Европейския съюз. Тя е близък съюзник на САЩ от много десетилетия и връзките между Вашингтон и Берлин се заздравиха още повече по време на управлението на Барак Обама, като германският канцлер Ангела Меркел беше на път да свали мантията на „специалните отношения“ от британските си партньори, пише електронното издание на американския вестник The Washington Post в материал, представен без редакторска намеса.\r\nТака че беше много интересно да се види какво ще се случи, когато избраникът на американския президент Доналд Тръмп за посланик в Берлин – Ричард Гренел, поеме поста. Държавният глава на САЩ показа ясно антипатията си към Меркел и европейският центристки естаблишмънт, който е въплътен в либералните политически класи в Берлин и Брюксел. В същото време Гренел изглежда като идеалният знаменосец на „Тръмпистите“ – бивш помощник на съветника по национална сигурност Джон Болтън, коментатор на „Фокс нюз“ и заклет мъчител на журналистите и Демократите в социалните мрежи.\r\nНоминацията на Гренел бе задържана с месеци заради множеството му сблъсъци в миналото и в крайна сметка бе одобрена от Сената през последните дни на месец април. Но за сметка на това не му отне много време да взриви ситуацията, щом веднъж пристигна в Берлин.\r\nМалко, след като пое поста миналия месец, посланикът заплаши германските компании в „Туитър“ да се съобразят с американските санкции срещу Иран, след като Тръмп извади Вашингтон от ядрената сделка. Волфганг Ишингер, бивш посланик на Германия в САЩ, подразни новият американски дипломатически представител: „Германците са готови да слушат, но ще се съпротивляват на инструкциите“, заяви той.\r\nПрез последните почивни дни Гренел повиши напрежението до ново ниво. Посланикът даде ексклузивно интервю пред крайно-десния американски портал Breitbart, който има голямо участие във възхода на Тръмп, който разпространява страх от имигрантите и исляма и отдавна громи политиките на Меркел и политическия елит на континента.\r\nГренел откровено се радваше на полулисткото „завръщане“ на различни места в Европа, въпреки че специално се опитваше да не споменава крайно-десните партии. И той изглежда искаше да сигнализира подкрепата си за продължаването на техния възход.\r\n„Със сигурност искам властта из Европа да премине към консерваторите, към други лидери“, пределно ясен бе Гренел пред Breitbart. „Мисля, че почвата е добра за консервативни политика, които идват на власт заради провалените политики на лявото“. Той добави, че избирането на Тръмп е „дало сили на личностите и народите“ да разклатят европейското статукво.\r\nВ отделни извадки, публикувани от крайно-десния уебсайт, Гренел разкритикува политиките на Германия в сферата на миграцията и, както той се изрази, неадекватните военни коментари на Берлин.\r\nГерманското правителство даде сдържан отговор на заплахите на американския посланик. „Надявам се, че той ще обясни какво точно каза в интервюто пред Breitbart и какво цели с него“, заяви Петер Бейер, германският координатор по трансатлантическите работи. „В предизвикателно време, като сегашното, САЩ и Европа трябва да застанат твърдо заедно и да защитят общите си ценности и интереси“.\r\nДруги бяха по-откровени. „Гренел не се държи като дипломат, а по-скоро като крайно-десен колониален офицер“, „туитна“ Мартин Шулц, бившият лидер на Германската социалдемократическа партия (ГСДП), лявоценристка партия, която е част от управляващата коалиция заедно с дясноцентристкия Християндемократически съюз на Меркел. „Посланиците са представители на своите държави, а не на политическите си партии“.\r\nМоментът на интервюто на Гренел не беше подходящ. Материалът бе публикуван точно, когато крайно-десният германски лидер Александър Гауланд оприличи нацистката ера на „птиче лайно“ в хилядолетната успешна история на германския народ. Гауланд е представител на антисистемното крило на Европа, което изглежда Гренел иска да подпомогне.\r\n„Това, че американски посланик, който представлява страна, борила се за свалянето на нацистите, може да стане проводник на най-ретроградните сили в съвременна Европа , противоречи на здравия разум“, написа Якуб Хилбрун от National Interest, като констатира, че Берлин е в пълното си право да изгони американския дипломат.\r\nВ понеделник Гренел отхвърли критиките, че е подкрепил директно конкретни европейски партии. Той написа в „Туитър“: „Стоя зад коментарите си, че ставаме свидетели на събуждането на мълчаливото мнозинство – тези, които отхвърлят елитите и техния балон. Начело с Тръмп“.\r\nГренел не пожела да отговори на многобройните молби за коментар от WorldView. Говорителят на Държавния департамент Нахал Тооси заяви пред Politico, че „посланик Гренел потвърждава коментарите си в „Туитър“ и отбелязва, че САЩ няма политика да подкрепя кандидати или партии. В интервюто той е споделил генералните си наблюдения“.\r\nНо много експерти не му вярват. „Елементарен факт е, че популистката вълна, за която се радва Гренел, е доминирана от опоненти на съществуващите европейски правителства, съществуващата европейска външна политика, сближаването на ЕС и трансатлантическата солидарност“, написа в социалните мрежи тинк-танка Шашанк Джоши от лондонския Royal United Services Institute. „Направената от него двойна стъпка е неубедителна и незащитима“.\r\n„Този вид игри са начина, по който радикалното дясно общува със своите привърженици“, написа анализаторът на The Washington Post Ан Апълбаум. „Намеците на Гренел бяха насочени към читателите на Breitbart: Те знаят тази игра и знаят, че когато Гренел казва ‚овластяване на други консерватори из цяла Европа‘, той няма предвид, че подкрепя управляващата коалиция в страна, в която служи като посланик на САЩ. Повтарям: Това означава, че той подкрепя техните опоненти“.\r\nТова е източник на сериозно безпокойство за традиционните съюзници на Америка, които стават свидетели как администрацията на Тръмп поставя трансатлантическия съюз под въпрос чрез караници около НАТО, отсичането на главата на иранската сделка и протекционистката офанзива.\r\nСянката на Кремъл също е много голяма. Тази седмица президентът на Русия Владимир Путин ще се срещне с вицеканцлера на Австрия Хайнц-Кристиян Щрахе, крайнодесен, антимигрантски политик, който иска Европейския съюз да отмени санкциите срещу Русия. Щрахе е младши партньор в управляващата коалиция с десния канцлер Себастиян Курц, политик, който Гренел нарече „рок звезда“ и дори покани на официален обяд в сряда.\r\n„Американският президент преднамерено руши Американския световен ред. Бях свикнал да атакуват НАТО от лявото крило на Зелената партия, но не и американският президент“, заяви бившият външен министър на Германия Йошка Фишер в интервю пред Der Spiegel. „От политическа гледна точка, Тръмп предизвиква германския бизнес модел, който е насочен към износа от самото начало“.\r\nНо Фишер призна също, че Европа няма опции. Въпреки всичко, което презират в Тръмп и неговите проксита, европейците все още трябва да намират обща кауза с Белия Дом, докато се борят с конкуренцията на Китай, епохалната бежанска криза и заплахата от руска намеса. „Какво можем да направим? – пита се той. При сегашното разположение на силите, понякога трябва да стиснеш зъби“.\r\n***Посланикът на САЩ в ООН Ники Хейли предупреди членовете на Агенцията по човешките права на ООН, че нямат думата в имиграционната политика на САЩ, пише американското консервативно издание Washington Examiner.\r\n„Нито ООН, нито някой друг може да диктува на САЩ как да контролира границите си“, предупреди Хейли.\r\nИзданието коментира, че Агенцията по човешките права на ООН се е присъединила към хора на критиците на администрацията на Тръмп в сряда, като е осъдила практиката да се разделят родители от техните деца на границата. Главният прокурор на САЩ Джеф Сешънс защити тази политика, като обясни, че родителите на тези деца са извършили престъпление като се влезнали нелегално в страната и нямат право да водят децата си на границата, защото федералните закони забраняват на граничните служители да помещават деца в същите помещения като възрастните.\r\n„САЩ трябва незабавно да прекрати тази практика на разделяне на семейства и да спре да криминализира нещо, което най-много може да бъде административно нарушение – това на нелегално влизане или пребиваване в САЩ“, заяви говорител на световната организация. „Призоваваме американските власти да възприемат не-наказателни алтернативи, които да позволят на децата да останат със своите семейства и да изпълнят съкровените права на децата – тяхното право на свобода и тяхното право на семеен живот“.\r\nТова предизвика острата реакция от Хейли: „За пореден път ООН показва своето двуличие, насочвайки пръст към САЩ, докато в същото време си затваря очите за ужасяващата ситуация с човешките права в няколко члена на същата Агенция по човешките права“.\r\nА Сешънс заяви, че разделението е кратко, като правило. „Често това са само няколко дни... Възрастните много често са пускани под гаранция и могат да бъдат със своите деца“, заяви генералният прокурор пред американско радио. „Така че целта ни не е, определено не е, да разделяме децата от родителите, но мисля, че е ясно, че е легитимно да предупреждаваме хората, които идват в страната незаконно, водейки децата си със себе си, че не могат да очакват да ги държим винаги заедно“.\r\nДжон Кели, началникът на канцеларията на Белия Дом, също описа разделянето като „тежка сдържаща мярка“ спрямо нелегалната имиграция. „Те не са лоши хора“, заяви той в интервю миналия месец. „Те идват тук поради определени причини. Съчувствам им заради това. Но законът си е закон. Но решаващи за спечелване на играта са сдържащите мерки“.\r\nПозицията на ООН за имиграцията и аргументите й срещу американската политика гласят следното: „Децата никога не трябва да бъдат задържани по причини, свързани с техния собствен или с този на родителите им мигрантски статут“, цитира Washington Examiner говорителят на Агенцията по човешките права на ООН. „Мнозинството от хората, които пристигат на южната граница на САЩ са избягали от Хондурас, Гватемала и Ел Салвадор – в много случаи, или заради повсеместната несигурност, или заради насилие, или заради нарушение на редица други техни права, като това на здравеопазване, образование и подслон.\r\nХейли, от своя страна, защити политиката на Вашингтон в сферата на човешките права.\r\n„Докато от кабинета на Върховния комисар нападат неграмотно САЩ с думи, Съединените щати води света със своите действия, като например, това, че предоставя повече хуманитарна помощ на засегнатите от глобалните конфликти от всяка друга страна“, подчерта посланикът на САЩ в ООН. „Ние ще продължим да бъдем щедра страна, но също и независима страна, със закони, които определят как най-добре да контролираме границите си и да защитаваме нашия народ“.\r\n*** За първи път в историята, приемът по случай Деня на Русия на 12 юни ще бъде даден в Ерусалим, една година, след като страната премести посолството си в Западната част на Свещения град. До сега приемите винаги са давани в района на Тел Авив, пише израелското електронно издание The Jerusalem Post.\r\nСъбитието ще се проведе в Сергеевия двор – където, до връщането му на Русия през 2012 година, са се помещавали офисите на Общността за защита на природа в Израел. Говорител на посолството на Москва е подчертал, че сградата е върната на руснаците от Израел през 2008 година.\r\n„На първо място, ние вярваме, че този комплекс символизира нашата култура и традиции и е истинска частица от Русия в земята на Израел и в Близкия Изток, като цяло“, добави още дипломатическият представител. Изданието обяснява, че Сергеевия двор е част от историческата част на Ерусалим.\r\nДенят на Русия, продължава JPost, отбелязва приемането на Декларацията за независимостта на Руската съветска федеративна социалистическа република (РСФСР) на 12 юни 1990 година, но приемът ще бъде на 14 юни. \r\nГоворителят е уточнил още, че комплексът се намира в Западен Ерусалим, който Русия призна за столица на Израел и е подчертал, че „въпросите за окончателния статут, включително на Ерусалим, трябва да бъдат координирани от страните в конфликта, в хода на директни разговори и Русия е готова да помогне на израелците и палестинците да стигнат до съответните договорки“.\r\nИзраелското издание припомня, че Сергеевият двор е върнат на руснаците след решение от 2007-а година, преди визитата на тогавашния премиер на страната Ехуд Олмерт в Москва, който е санкционирал прехвърлянето на собствеността на забележителния комплекс от времето на Руската Империя.\r\nОсновната сграда е построена през 1890 година, за да подслонява руски поклонници в Светите земи и е назована на името на сина на цар Александър II, Сергей Александрович. Зданията са реставрирани и са отворени отново миналата година и сега там се помещават хостел за православни поклонници, музей и библиотека.\r\nИзраелското издание припомня, че през 1964 година Израел  закупува 90% от руската собственост в Ерусалим и еврейската държава изплаща сумата от 3,5 милиона долара на Съветския съюз с цитрусови плодове, защото не разполага с валута. Така споразумението става известно като „Портокаловата сделка“. Сергеевият двор обаче е част от оставащите 10% и руският президент Владимир Путин прави връщането на собствеността върху него приоритет на  своето правителство.\r\nОще една държава, която скоро ще даде прием е САЩ, които ще дадат приема си по случай 4-и юли не в резиденцията в Херцелия, както обикновено, а в бизнес центъра Airport City, в близост до международното летище „Давид Бен-Гурион“ край Тел Авив. Говорител на американското посолство обясни, че решението приемът да се проведе именно там е продиктувано от подходящата големина и комфорта на този обект.\r\n*** Влиятелният „Ню Йорк Таймс” публикува убийствена статия, в която се твърди, че 12% от турските милионери „набързо са напуснали страната”, пише вестник „Джумхуриет”. Посочват се две основни причини за това „бягство”. Първо – икономическите затруднения в Турция и второ – „насилствените политики” на президента Реджеп Тайип Ердоган. \r\n„Богатите по принцип не емигрират заедно с парите си. Когато обаче това се случи; бъдете сигурни – започнали са да бият камбаните за опасност в тази страна. В момента в света има поне 15 милиона души, които притежават над 1 милион долара. През миналата година 100 хиляди от тях са сменили страната на пребиваване (0.67%, дори и под 1 %). … Що се касае до Турция; през 2017-та 12% от турските милионери (близо 20 пъти повече) са се преселили в други държави. Самото това като факт е достатъчно доказателство за икономическите реалности в Турция; в какво трудно положение е изпаднала страната. Освен това от началото на тази година турците масово обменят лирите си за долари и евро, като голяма част от тях ги изнасят и зад граница. В сравнение с другите страни с възникващи пазари, Турция е на първо място по „бягство” на милионери зад граница. Следва я Венецуела. … Турските милионери бягат от държавата си както заради икономическите затруднения; така и също в резултат на „потискащите политики” на президента Ердоган, пише още „Ню Йорк Таймс”, цитиран от „Джумхуриет”.", "date": "2018.06.06", "title": "Преглед на основните теми в световния печат (Агенция \"Фокус\")"}
{"url": "http://www.focus-news.net/news/2018/06/06/2530339/predstoyashti-sabitiya-v-stranata-za-6-yuni-agentsiya-fokus.html", "text": "***\r\nОт 15.00 часа президентът Румен Радев ще приеме Карл-Хайнц Ламберц - председател на Европейския комитет на регионите. \r\n***\r\nОт 9.00 часа в зала „Ривиера“ на хотел „Ривиера бич“ вицепрезидентът Илияна Йотова ще участва в откриването на ежегодната международна ядрена конференция „Българска атомна енергетика – национална, регионална и световна енергийна сигурност“. \r\n***\r\nОт 9.00 часа ще започне пленарното заседание на Народното събрание.\r\n***\r\nОт 10.00 часа Министерският съвет ще проведе правителствено заседание. \r\n***\r\nОт 13.00 часа в Индустриална зона Божурище ще се състои тържествено откриване на новото предприятие на световният лидер във вакуумните опаковъчни машини - Мултивак. На официалната церемонията ще присъства и Бойко Борисов - министър-председател на Република България.  \r\n***\r\nОт 8.30 часа на площад „Народно събрание“  „Демократична България“ организира протест срещу проекта за АЕЦ „Белене“. \r\n***\r\nОт 9.00 часа в хотел „Маринела“ ще се проведе заседание на Консултативния съвет на Европейския орган по безопасност на храните EFSA.\r\n***\r\nОт 09.30 ч. в зала „Роял 3“ на хотел Балкан в София ще се проведе работна среща на тема „Финансиране, експлоатация и мониторинг на индивидуални и други подходящи системи (ИДПС) за пречистване на отпадни води“. В срещата ще участва заместник-министърът на регионалното развитие и благоустройството Малина Крумова.\r\n***\r\nОт 10.00 часа в зала „Европа“ в сградата на КНСБ ще се проведе национална конференция на тема „Причини за нарушаване репродуктивнтие функции при младите хора и пътища за преодоляването им“. В конференцията ще вземат участие вицепремиерът Валери Симеонов, министърът на труда и социалната политика Бисер Петков, министърът на здравеопазването Кирил Ананиев, министърът на образованието и науката Красимир Вълчев и др. \r\n***\r\nОт 10.00 часа на голямата сцена на Учебен драматичен театър на НАТФИЗ \"Кръстьо Сарафов\" ще се проведе тържествен академичен съвет за удостояване на световноизвестния немски композитор, режисьор и куратор Хайнер Гьобелс с почетна степен Doctor honoris causa. От 14.00 на Сцена 47 ще се проведе майсторски клас на Хайнер Гьобелс \"Език, в който нещата не са нито явни, нито скрити\". \r\n***\r\nОт 10.00 часа в 4 състав на Софийския градски съд ще се гледа делото срещу В. Д., подсъдим за нарушаване разпоредбите на Законаз а мерките срещу изпирането на пари от длъжностно лице, присвоени от „Топлофикация“. \r\n***\r\nОт 10.00 часа в XIV състав на Специализирания наказателен съд ще се гледа делото срещу Мартин А., Валентин Я., Валери Ал. и др., обвинени в организиране и ръководене на престъпна група. \r\n***\r\nОт 10.00 часа в VIII състав на Специализирания наказателен съд ще се гледа делото срещу Цветан В., Александър П., Илиан З., Георги Х. и др., обвинени в организиране и ръководене на организирана престъпна група. \r\n***\r\nОт 10.30 часа заместник-кметът на София по направление екология Йоана Христова ще провери изпълнението на ремонта на Южен парк – вход откъм бул. “Гоце Делчев“.\r\n***\r\nОт 11.00 ч. в резиденция „Бояна“ ще се проведе заседание на Комисията по политиката на териториално сближаване и бюджет на ЕС на Комитета на регионите. Във форума ще участва заместник-министърът на регионалното развитие и благоустройството Деница Николова.\r\n***\r\nОт 11.00 часа в VII състав на Специализирания наказателен съд ще се гледа делото срещу Александър С. и Еджевит Осман, обвинени в организиране и ръководене на организирана престъпна група. \r\n***\r\nОт 11.00 часа в Дома на киното (ул. \"Екзарх Йосиф\" 37) БЧК ще даде пресконференция във връзка с обучението на водни спасители и осигуряването на плажовете през активния летен сезон. В нея ще вземат участие председателят на Българския червен кръст акад. Христо Григоров, председателят на Националната комисия по водно спасяване доц. Стоян Андонов и директорът на ВСС на БЧК Антон Налбантов. От 18.00 часа ще се състои прожекция на нов обучителен филм за водни спасители на открити водни площи и море. \r\n***\r\nОт 11.30 часа в пивоварната „Бритос“ ще се проведе бирен тур. \r\n***\r\nОт 11.30 часа в 15-и състав Софийският градски съд ще заседава по молба за условно предсрочно освобождаване, подадена от Т.Д., осъден на 10 месеца лишаване от свобода за изнудване на бизнесмен от Айтос. Т.Д. беше арестуван на 23 септември 2017 г. по обвинение, че заедно със С.С. са изнудвали бизнесмена за сумата от 50 хиляди лева.\r\n***\r\nОт 12.30 часа в залата на VII етаж в Министерство на образованието и науката ще бъдат представени резултатите от националните външни оценявания след IV и след VII клас.\r\n***\r\nОт 13.00 часа в IV състав на Специализирания наказателен съд ще се гледа делото срещу Дандинсон Д., Маркс Б. и Принс Б., обвинени в организиране и ръководене на организирана престъпна група. \r\n***\r\nОт 13.00 часа във Второ студио на БНР ще се проведе среща със звездите на предстоящия „Радио парк фест“. \r\n***\r\nОт 13.00 часа в галерия „Техне“ в Библиотечно-информационния център на Технически университет-София ще бъде открита фото-изложба „Инженерни етюди“ на Едуард Николов. \r\n***\r\nОт 13.00 часа в пресклуб „България“ Асоциацията на българските футболисти ще връчи на футболиста на Лудогорец Клаудиу Кешерю наградите, с които той бе удостоен в анкетата „Футболист на Футболистите“ – награда за най-добър футболист за сезон 2017/2018 според индекса на Инстат и награда за голмайстор на първенството. \r\n***\r\nОт 13.30 часа в заседателната зала на Висшия съдебен съвет прокурорската колегия ще проведе заседание. \r\n***\r\nОт 13.30 часа в зала „Перла“ на столичния хотел „Downtown“ (бул. „Васил Левски“ 27, ет. 2) ще се проведе семинар за журналисти на тема „Ротавируси – имунизационната практика по света и в България“. \r\n***\r\nОт 13.30 часа в XI състав на Специализирания наказателен съд ще се гледа делото срещу Георги С., Георги С. и Георги М., обвинени в организиране и ръководене на организирана престъпна група. \r\n***\r\nОт 13.30 часа в III състав на Специализирания наказателен съд ще се гледа делото срещу Румен В., обвинен в безстопанственост в особено големи размери. \r\n***\r\nОт 14.00 часа в централното фоайе на НДК ще се проведе празник за деца и младежи под надслов „Да победим замърсяването с пластмаса“, който се провежда по повод Световния ден на околната среда. \r\n***\r\nОт 15.00 часа в сградата на Омбудсмана на Р България омбудсманът Мая Манолова и родители на деца с увреждания ще дадат пресконференция. \r\n***\r\nОт 17.00 часа в сградата на „Галъп интернешънъл“ (бул. „Джеймс Баучер“ 23) ще се проведе дискусия „Спортът и политиката – кое първо?“. \r\n***\r\nОт 18.00 часа във фоайето на лятната градина на хотел „Маринела“ ще бъде открита изложбата от благотворителната синодална кампания „Деца рисуват за деца“. \r\n***\r\nОт 18.00 часа в зала 1 на НДК ще се състои тържествен концерт по повод 60-годишния юбилей на Първа английска езикова гимназия. \r\n***\r\nОт 18.00 часа в галерията на Съюза на българските художници ще бъде открита юбилейна изложба на Красимира Михайлова. \r\n***\r\nОт 18.00 часа в Софийската градска художествена галерия ще бъде орктира изложбата „0 за черно, 1 за бяло“. \r\n***\r\nОт 18.00 часа в Унгарския културен институт ще бъде открита изложбата „Сигет“. \r\n***\r\nОт 18.30 часа в ателие-книжарница „Къща за птици” (ул. Проф. Асен Златаров 22) негово Преосвещенство Белоградчишки епископ Поликарп, викарий на Софийския митрополит, и доц. д-р Мариян Стоядинов, редактор на книгата, зам.-декан и преподавател в Православния богословски факултет на Великотърновския университет ще представят книгата „Разширяването на сърцето“. \r\n***\r\nОт 19.00 часа в литературен клуб „Перото“ ще се проведе литературна среща в знак на почит към личността на българския писател, драматург и преводач Димитър Стоевски. \r\n***\r\nОт 19.00 часа в Studio 5 – пространство за културни събития в НДК, ще се състои официалната церемония по награждаването на победителите в четвъртото издание на академия „Иновация в действие“ 2017/2018. \r\n***\r\nОт 10.00 часа в сградата на ОДМВР-Благоевград ще се проведе пресконференция, свързана с дейността на дирекцията през изминалия месец. \r\n***\r\nОт 10.30 часа във фоайето на РИМ – Благоевград ще бъде открита „Лятна детска музейна школа“ за деца на възраст между 6 и 13 години.\r\n***\r\nОт 9.30 часа в хотел „Аква“ (бул. „Демокрация“) ще се проведе Пета регионална конференция на тема: „Европейски измерения в професионалното образование и обучение“. \r\n***\r\nОт 13.00 часа в х-л „България ще се проведе  среща от с д-р Борислав Миланов, главен секретар на УС на БЗС във връзка с 18-и Научен конгрес, който е част от програмата за продължаващо медицинско обучение на Световната дентална федерация, който ще се проведе в Бургас  от 7 до 9 юни\r\n***\r\nОт 19.00 часа в „Клуб 21“ в централното фоайе ще се проведе годишното модно ревю на младите дизайнери от Варненския свободен университет „Черноризец Храбър“.\r\n*** \r\nОт 17.30 часа в ИЗ „Рафаел Михайлов“ ще се проведе откриване на изложба „Ева вечната жена” – екслибрисни произведения, посветени на темата: „Жената в изкуството“. Организатори: Община Бодио Ломнаго, Италия, Италианска Екслибрисна Асоциация, Арт форум, Община Велико Търново. \r\n***\r\nОт 17.30 часа в зала 30 на Младежкия дом ще се проведат дискусионни срещи „Терминал България“. \r\n***\r\nОт 18.00 часа в голямата зала на Община Велико Търново ще се проведе концерт за абсолвентите по поп- и джаз-пеене от ВТУ „Св. Св. Кирил и Методий“. \r\n***\r\nОт 19.00 часа на стадион „Ивайло“ ще се проведат масови тренировки на стадиона – 2018. \r\n***\r\nОт 10.00 в Държавен куклен театър „Дора Габе“ ще бъде представен куклен спектакъл „Пинокио“. \r\n***\r\nОт 17.30 часа на пл. „Свобода“ ще се състои съвместен концерт на ученици от СУ „Св. Климент Охридски“ и детски фолклорен ансамбъл – Лавов, Украйна. \r\n***\r\nОт 9.00 часа в пресклуба на ОДМВР-Кърджали ще се проведе брифинг. \r\n*** В 9.30 часа Окръжен съд-Пазарджик ще заседава по делото срещу 14 подсъдими за разпространение идеите на терористичната организация „Ислямска държава“. \r\n***\r\nОт 17.30 часа в малък салон на Двореца на културата ще бъде представена книгата „Обитател на земята“ с автор Йорданка Чакова. \r\n***\r\nОт 10.30 ч. Аптека „Хипократ“  децата от ЦДГ „Майчина грижа“ и приятели ще се запознаят с различните начини за изготвяне на хранилки за птици\r\n***\r\nОт 14.00 часа в зала 12 в 18 наказателен състав на Районен съд-Пловдив ще се гледа делото срещу Венцеслав К., обвинен за това, че е предоставил законно притежавано огнестрелно оръжие на сина си, който е на възраст под 18 години. \r\n***\r\nОт 16.00 часа до 18.00 часа в офиса на ГЕРБ в район „Южен” (ул. „Академик Петър Динеков” №1А) общинските съветници Радослава Ташкова и Георги Василев ще проведат приемна за граждани. \r\n***\r\nОт 17.00 часа до 18.30 часа в офиса на ГЕРБ в район „Източен“ (ул.”Коста Паница” №5) общинският съветник Ани Лафчиева ще проведе приемна за граждани. \r\n***\r\nОт 17.30 часа до 19.00 часа в район „Източен“ (ул.”Коста Паница” №5) общинският съветник Емил Русинов ще проведе приемна за граждани. \r\n***\r\nОт 10.00 часа в конферентната зала на хотел „Бест Уестърн Бистра и Галина“ ще бъде представен проект „Модернизация и оптимизация на дейностите по рехабилитация на корабоплавателния път в общия българо-румънски участък на река Дунав, чрез доставка на оборудване“. \r\n***\r\nОт 11.00 часа в СУ „Св. Св. Кирил и Методий“ в село Царев брод ще се проведе областно състезание между участниците в Детските полицейски управления.", "date": "2018.06.06", "title": "Предстоящи събития в страната за 6 юни (Агенция „Фокус“)"}
{"url": "http://www.focus-news.net/news/2018/06/06/2530342/aleksandaur-vuchich-zasega-zapazvame-mira-no-albantsite-stavat-vse-po-nervni.html", "text": "Засега запазваме мира, но албанците стават все по-нервни, казва сръбският президент Александър Вучич, цитиран от Makfax.\r\nПрезидентът на Сърбия Александър Вучич заяви, че не е оптимист по отношение на предстоящите преговори с Прищина в Брюксел, но каза, че Белград няма да се откаже от диалога, защото, според него, разговорът е единственото решение.\r\n\"Предстоят ни  разговори в Брюксел. Не съм оптимист, но сърбите ще положат усилия, за да се стигне до компромис\", заяви Вучич. Той каза, че е загрижен за все по-честите нападения на сърбите в Косово и Метохия в последните дни и добави, че става дума за кампания за сплашване на сръбския народ, за която не е ясно дали е наредена от някой местен или по-високопоставен служител.\r\n\"Досега успяхме да запазим мира и стабилността, но това става все по-трудно, защото албанците стават все по-нервни\", каза Вучич. Юлиян Марков", "date": "2018.06.06", "title": "Александъур Вучич: Засега запазваме мира, но албанците стават все по-нервни"}
{"url": "http://www.focus-news.net/news/2018/06/06/2530344/ali-ahmeti-za-16-godini-dsi-postigna-12-izborni-pobedi-i-dalgo-vreme-igrae-klyuchova-rolya-v-upravlenieto.html", "text": "За 16 години Демократичния съюз за интеграция (ДСИ) постигна 12 изборни победи и дълго време играе ключова роля в управлението, казва Али Ахмети в поздрав, отправен от своя официален профил в социалната мрежа „Фейсбук“, цитиран от Makfax.\r\n\"Тази годишнина намира ДСИ с завиден баланс - с 12 поредни победи във всички изборни процеси в страната, четири конгресa, от които три избoрни  и един тематичeн, с хиляди служители в администрацията и частния сектор, със свободни икономически зони в Струга, Кичево, Тетово и Скопие, с газификация,  започналa в Скопие, Тетово и Гостивар, с много построени пътища и някои, които все още се строят, магистралата  Кичево - Струга, с общи правителствени срещи с Косово и Албания, с енергийна свързаност с Албания, както и с преминаване на граници с Косово и Албания без паспорт, с очертана граница с Косово и признаването на косовската независимост \", се казва в писмено обръщение на лидера на ДСИ.\r\n\"Ние сме убедени, че тази програма за разделяне и отслабване на нашия политически потенциал в страната трябва да приключи и ние оставаме ангажирани с принципа, че албанците в Македония нямат нужда от повече от две политически партии, за да постигнат оптимално представяне и реализиране. Разделянето на албанския глас в много партии, частично и неофициално представяне, а не като цяло, ни правят незначителни и несериозни у дома и пред международната общност \", каза президентът на ДСИ. Юлиян Марков", "date": "2018.06.06", "title": "Али Ахмети: За 16 години ДСИ постигна 12 изборни победи и дълго време играе ключова роля в управлението"}
{"url": "http://www.focus-news.net/news/2018/06/06/2530794/a1-on-makedoniya-hilyadi-gartsi-protestiraha-protiv-reshenie-na-spora-za-imeto-s-makedoniya.html", "text": "Хиляди гърци в сряда излязоха на улиците в цялата страна опитвайки се да запазят гръцкия характер на Македония, по думите на организаторите, предава македонското електронно издание A1 On.\r\nГлавният протест беше проведен в град Пела, родното място на Александър Велики, а според медиите там е имало около 2 000 демонстранти.\r\n„Каним нашите съседи, които не познават историята, „да дойдат в нашите музеи и на нашите археологически разкопки, за да видят че Македония е гръцка““, заяви кметът на Халкидона.\r\n„Мисля, че гръцкото правителство почувства натиск от днешните протести и няма да продължи към решение на спора“, заяви Катерина Карамоуза, 60-годишна жена участваща в протестите.\r\nНа един от плакатите можеше да се прочете „Заев, Македонец не се става, Македонец се ражда“.\r\nСпоред полицията в Гърция е имало по около 500 до 1 000 демонстранти в повечето градове, в които са се провели протести. Йонислав Дочев", "date": "2018.06.06", "title": "A1 On (Македония): Хиляди гърци протестираха против решение на спора за името с Македония"}
{"url": "http://www.focus-news.net/news/2018/06/06/2530345/nova-makedoniya-albaniya-zasili-kontrola-na-granitsata-s-gartsiya-zaradi-migrantite.html", "text": "Албания засили контрола на границата с Гърция заради мигрантите, пише вестник Нова Македония.\r\n„ Броят на патрулите в района на Девол е нараснал. Там  наскоро зачести навлизането на мигранти от страните от Близкия изток, които преминават на  албанската територия от Гърция през горския пояс“, съобщи полицейски служител.\r\nСпоред същия източник мигрантите са предимно от Сирия и Ирак, а в по-малка степен от Пакистан, Алжир, Йемен и Либия. Юлиян Марков", "date": "2018.06.06", "title": "Нова Македония: Албания засили контрола на границата с Гърция заради мигрантите"}
{"url": "http://www.focus-news.net/news/2018/06/06/2530348/vedomostipolskata-komisiya-e-otkrila-sledi-ot-vzrivni-veshtestva-sred-ostankite-na-polskiya-prezidentski-samolet.html", "text": "Полската комисия е открила следи от взривни вещества сред останките на полския президентски самолет, пише руският вестник “Ведомости“, цитирайки полската агенция РАР и вестник , като в почвата от мястото на катастрофата подобни вещества не са открити.\r\nМинистърът на отбраната на Полша Антони Мачеревич е заявявал и по-рано, че причина за катастрофата би могла да бъде взрив на  борда на самолета. През октомври 2017 година експерти са отбелязали, че един от регистраторите на полета е фиксирал „въздействие върху самолета с много голяма енергия“. Макар, че по тяхно мнение тази информация не доказва, че на борда на самолета е станал взрив.\r\nВестникът припомня, че самолета на полския президент Лех Качински се разби при кацане на летище Смоленск в Русия – военно летище. На борда е имало 96 човека, повечето високопоставени полски политици и военни, като всички на борда загинаха. Юлиян Марков", "date": "2018.06.06", "title": "„Ведомости“:Полската комисия е открила следи от взривни вещества сред останките на полския президентски самолет"}
{"url": "http://www.focus-news.net/news/2018/06/06/2530347/nezavisimaya-gazaeta-deloto-skripal-navleze-v-zadanena-ulitsa.html", "text": "Делото Скрипал навлезе в задънена улица, пише руският ежедневник  „Неависимая газета“.\r\nОт Скотлянд Ярд заявяват за няколко „линии на разследване“ на инцидента в Солсбъри, които за сега не трябва да се обсъждат според старши координатора за борба с тероризма Дин Хайдън. \r\nИзданието се пита защо тогава е било възможно  всичко това, когато са обвинили Русия.\r\nПри това в Солсбъри в момента работят около 100 сътрудника на полицията от отдела за борба с тероризма и са разпитани около 900 свидетели, прегледани са близо четири хиляди часа видеонаблюдение и са събрани 2 300 веществени доказателства.\r\nЕкспертите продължават да обработват и разглеждат различни съвпадения по въпроса. Споменат е и полицая, който беше хоспитализиран след инцидента. Той още не се е върнал на работа и се възстановява. Юлия Скрипал отдавна е изписана от болницата и вече направи видеообръщение. Баща й също е изписан, а полицаят, който е имал кратковременен контакт със „заразените“ още не се е оправил, което според вестника е несъответствие.\r\nРазследването вече е погълнало 8.5 милиона евро и от Скотланд Ярд разчитат на добавка.\r\nПо-рано британските разследващи представиха фоторобот на вероятния виновник – руски агент, по който според изданието не може да бъде открит реален човек, а британското контраразузнаване говори за цяла група отровители.\r\nСамите Скрипал са били отровени според британските медии по няколко възможни начина – с букет цветя, предадени на гробище, в ресторанта, чрез вентилацията на автомобила, чрез дръжката на входната врата, която е веществено доказателство и най-накрая с гречка, произведена в Русия и на фона на всичко това има няколко съвършено секретни линии на разследването. Юлиян Марков", "date": "2018.06.06", "title": "„Независимая газаета“: Делото Скрипал навлезе в задънена улица"}
{"url": "http://www.focus-news.net/news/2018/06/06/2530341/standard-makedoniya-sarbiya-nanasya-na-kosovo-zagubi-za-milioni.html", "text": "Сърбия нанася на Косово загуби за милиони, пише македонският вестник Стандард.\r\nСърбия продължава да отказва да изпълни Договора за енергетиката, подписан преди пет години в Брюксел, което според властите в Прищина причинява  загуби от 30 млн. евро годишно за Косово, заяви кореспондентът на Македонската Информационна Агенция в Прищина.\t \r\nБезсилна да направи нещо във връзка с този договор, косовската страна продължава да отделя милиони евро от държавната хазна, за да урежда неплатените сметки на сърбите от Северно Косово, пише днес  вестник \"Зери\".\r\nРъководителят на косовската делегация в техническите преговори със Сърбия Авни Арифи казва, че с отлагането на изпълнението на енергийния договор \"Сърбия извършва грабеж в Косово\".\r\n„ Сърбия не изпълнява споразумението. Европейският съюз не е в състояние да направи възможно изпълнението. Не знам кога ще бъде осъществено, но това се превърна в сериозна пречка за диалога между Косово и Сърбия. Сръбската държава не иска да изпълни споразумението, подписано в Брюксел, едностранно не иска“, пише вестникът. Юлиян Марков", "date": "2018.06.06", "title": "Стандард (Македония): Сърбия нанася на Косово загуби за милиони"}
{"url": "http://www.focus-news.net/news/2018/06/06/2530793/kanal-5-makedoniya-gartsiya-tazi-vecher-na-kraka-zashtiti-gratskiya-harakter-na-makedoniya.html", "text": "В няколко града на Гърция в сряда вечер се проведоха протести за това, което се нарече „запазване на гръцкия характер на Македония“, съобщава македонската телевизия „Канал 5“.\r\nЦентралното събиране беше в град Пела, родното място на Александър Велики, откъдето беше обявено, че Македония е била и ще остане гръцка.\r\nНа някои от протестите можеха да бъдат забелязани и деца, които пееха патриотични песни за това колко гръцка е Македония.\r\nОрганизатори на протестите бяха „Комитетът за защита на гръцкия характер на Македония“, но подкрепа беше получена само от някои по-малки партии. Липсваше подкрепата на гръцката църква, която обяви че името Македония не се защитава на улицата.\r\nМеждувременно, голям брой новинарски екипи от Македония, които тръгнаха към Гърция, се върнаха назад, след като им беше отказан достъп до страната.\r\nСпоред информацията, която им е дадена, достъп не им е бил позволен от съображения за сигурност. Гръцките власти са се позовали на съобщение на министерството на вътрешните работи на Гърция от вторник.", "date": "2018.06.06", "title": "„Канал 5“ (Македония): Гърция тази вечер на крака – „защити гръцкия характер на Македония“"}
{"url": "http://www.focus-news.net/news/2018/06/06/2530349/prevozvachite-izraziha-nedovolstvo-ot-paketa-mobilnost-obzor.html", "text": "Ден след като Комисията по транспорт в Европейския парламент отхвърли част от текстовете на пакета „Мобилност“, срещу които протестираха българските превозвачи, отзивите в България са противоречи заради разнопосочната на моменти информация. В понеделник, преди гласуването, превозвачите заявиха готовност да инициират референдум ако промените бъдат приети. След гласуването на текстовете първата реакция бе - победа за българските превозвачи. Във вторник гласовете, които се чуваха звучаха по-скоро така - напредък има, но е малък, затова борбата продължава. Превозвачите изразиха мнение, че е рано да се радват. Според  Христо Христов изрази мнение, че в брашна са реалисти за мобилния пакет, но според него е рано за празненства. Колегата му Красимир Лалов допълни, че превозвачите ще подготвят национален протест срещу гласуваните текстове в пакет „Мобилност“, защото някой или не казва истината, или заблуждава обществото. Той сравни като постлани с дори намерения като пътя към ада намеренията за гласуваните текстове в пакет „Мобилност“.\r\nДебат по темата се заформи между евродепутатите Петър Курумбашев и Андрей Новаков. Евродепутатът Петър Курумбашев от Групата на прогресивния алианс на социалистите и демократите посочи, че е твърде  рано е да се бие тъпан по отношение на Пакета за мобилност. Той отчете , че е било гласувано седмичната и намалената седмична почивка да се ползват в хотел или на друго място, осигурено от работодателя и че компенсацията за намалената седмична почивка ще се ползва преди изтичането на третата седмица. „Не е вярно, че не са гласувани трите седмици“, обясни Курумбашев. На това евродепутатът от ГЕРБ/ЕНП Андрей Новаков отговори, че в текстовете на мобилния пакет са отхвърлени изискването българските превозвачи да връщат шофьор в България на всеки 3 седмици, както и тоталната забрана за използване на кабините за почива и вече заетите в международния транспорт, извършващи транзит, не попадат в обхвата на директивата за командировани работници. Според него довечера този, който създава паника сред транспортния бранш ще спи спокойно със съзнанието, че е направил нещо хубаво. Той отчете ,че съществуват текстове, които не удовлетворяват на 100% позицията ни по мобилния пакет, но по думите му страната ни си е спечелила страшно много време, с което да реши проблема. .", "date": "2018.06.06", "title": "Превозвачите изразиха недоволство от пакета „Мобилност“ (ОБЗОР)"}
{"url": "http://www.focus-news.net/news/2018/06/06/2530350/afp-vzriv-na-vhoda-na-kitayska-mina-prichini-smartta-na-11-minyori-25-sa-blokirani-pod-zemyata.html", "text": "Взрив на входа на китайска мина причини смъртта на 11 миньори, 25 са блокирани под земята, предава AFP.\r\nКамион, превозващ експлозиви се взриви близо до входа на желязна мина в Североизточен Китай, докато миньорите са работели в шахтата около 4 часа след обяд местно време. Едва в 10 часа вечерта инсталациите за чист въздух и електричество са били задействани и е започнал ремонта на асансьора на шахтата. Ранените миньори са закарани в болница. Юлиян Марков", "date": "2018.06.06", "title": "AFP: Взрив на входа на китайска мина причини смъртта на 11 миньори, 25 са блокирани под земята"}
{"url": "http://www.focus-news.net/news/2018/06/06/2530353/the-guardian-kakvi-sa-vazmozhnite-rezultati-ot-predstoyashtata-sreshta-mezhdu-donald-tramp-i-kim-chen-un.html", "text": "Какви са възможните резултати от предстоящата среща между американския президент Доналд Тръмп и севернокорейския лидер Ким Чен-ун анализира британският вестник The Guiardian.\r\nРядко в съвременната история е имало среща с толкова голям залог и по-голяма неяснота за евентуалните резултати от планираната на 12 юни в Сингапур среща между двамата лидери.\r\nКим Чен-ун твърди, че страната му е в повратна точка на икономическото си развитие, но после бързо са давали заден ход, когато е трябвало да се откажат от оръжията, които гарантират  тяхното оцеляване.\r\nОт другата страна на масата ще седне най-необичайният президент в американската история, който се осланя изцяло на инстинктите си за „изкуството на сделката“.\r\nТой заплаши севернокорейския режим с „либийски вариант“, ако Ким не се откаже от оръжията си за масово поразяване.\r\nПри тези обстоятелства не е ясно, дали и двамата лидери ще бъдат на срещата в уречения ден и час. Това би могла да бъде първата изненада. Все пак напредналата подготовка за срещата не предполага подобно развитие. \r\nСеверна Корея спря опитите с ракети с далечен обсег и закри ядрения си полигон, макар, че не е сигурно доколко това е така.\r\nОт своя страна американският  президент  направи повече от всеки негов предшественик в признаването и даването на доверие на свернокорейския режим с посрещането на Ким Йонг-чол, висш представител от Пхенян в Белия дом. Той възприе, че денуклеаризацията на Северна Корея ще бъде многоетапен процес, а не еднократен акт, като обаче обяви, че няма да вдигне санкциите, докато не се постигне видим и проверим резултат по въпроса.\r\nАко обаче не се отбележи прогрес по денуклеаризацията на Корейския въпрос, срещата ще е провал и за да постигне този прогрес Доналд Тръмп ще трябва да направи знакови жестове към Ким Чен-ун.\r\nСтраховете на Сеул и Токио са, че Доналд Тръмп би могъл да предложи нещо много повече в тази посока – да изтегли войските си от района или по друг начин да отслаби военното си присъствие. \r\nПълното унищожаване на севернокорейския ядрен потенциал би отнело поне десетилетие според експерти, но санкциите трябва да бъдат вдигани на траншове през това време. Юлиян Марков", "date": "2018.06.06", "title": "The Guardian: Какви са възможните резултати от предстоящата среща между Доналд Тръмп и Ким Чен-ун"}
{"url": "http://www.focus-news.net/news/2018/06/06/2530352/moskovskiy-komsomolets-zagadka-2024-shte-se-varne-li-vladimir-putin-v-kresloto-na-premiera.html", "text": "По време на пространното интервю, което Владимр Пути даде на австрийския журналист Армин Волф една от темите, които засяга Волф е намерението за участие във властта на настоящия руски президент след 2024 година, когато не може да се кандидатира за трети пореден път за президент на Руската федерация. Неговият отговор и мотивите му анализира руският вестник ”Московский Комсомолец“ във водеща статия.\r\nКонкретният отговор на Владимир Путин на този въпрос е следният:\r\n„Хайде да не отиваме толкова напред. Аз никога не съм нарушавал конституцията на своята страна и не мисля да го правя, Много ще зависи от това как работим ние, когато казвам „ние“, имам предвид мен и моя екип, какви резултати ще постигнем. Но вие сте прав, аз се занимавам с държавна и административна работа достатъчно дълго (Волф му напомня,че през 2024 той ще е над 70-годишен). Аз за себе си сам трябва да реша какво ще правя, след като приключи текущия ми президентски мандат“.\r\nИзданието анализира отговора, като бъдеща несигурност и според автора на статията абсолютната непрозрачност и неопределеност ще бъде политическото оръжие на Путин през следващия мандат. Въпросът за намеренията му след 2024 година  е фундаментален за руската политика, но според автора отговор на този въпрос няма да бъде даден в никакъв случай, защото Путин разбира,че би загубил от ясен отговор при всички случаи. Ако каже „Да“, реакцията ще бъде негативна – не прекалява ли Владимир Владимирович, какво си въобразява, защо си мисли, че Русия не може да съществува без него. Ако отговори „Не“ ще бъде не по-малка грешка. С отиващите си фигури в политиката никой не се церемони и ако покаже слабост алчните за власт подчинени могат да престанат да го „обичат“ и да го разкъсат на парчета. Това обяснява уклончивия му отговор. Юлиян Марков", "date": "2018.06.06", "title": "\"Московский  комсомолец\"; Загадка 2024 – ще се върне ли Владимир Путин в креслото на премиера"}
{"url": "http://www.focus-news.net/news/2018/06/06/2530355/abv-prizova-kabineta-da-provede-bitka-za-pryaka-dostavka-na-ruski-gaz-za-balgariya-i-za-evropa-obzor.html", "text": "АБВ определи посещението на правителствената делегация в Русия като недобре подготвено и призова кабинета да проведе битката за пряка доставка на руски газ за България и за Европа. По думите му противниците на „Южен поток“ са първооснователи на идеята България да си купува руски газ от Турция. Той се ангажира да направи всичко възможно да бъдат изкарани поименно физическите лица и политическите партии, които са били срещу „Южен поток\". „Износът за България за Русия бележи спад с 13%, а от Русия към България спадът е 27%“, коментира Петков. Според него е съвършено естествено да се търси развитие в икономиката. Какво правят другите страни? При посещението си в Петербург президентът на Франция Макрон води делегация, която подписва серия от споразумения“, поясни председателят на АБВ. Той заяви, че имат споразумение в икономиката и се ангажират за партньорство в използването на атомната енергия, както и такива, свързани с културата. Петков даде пример и с Австрия, която бележи ръст на руски инвестиции за 2017 г. По думите му Унгария отчита ръст на стокоомбена с Русия през 2017 г. 30 %. „Драматичният спад, който отчитаме ние, не се нуждае от коментар. Защо при посещението на министър-председател не е коментирана работата на междуправителствената комисия. При посещението на президента Радев се поставя въпроса“, каза лидерът на АБВ.\r\nДеница КИТАНОВА", "date": "2018.06.06", "title": "АБВ призова кабинета да проведе битка за пряка доставка на руски газ за България и за Европа (ОБЗОР)"}
{"url": "http://www.focus-news.net/news/2018/06/06/2530354/afp-vulkanat-v-gvatemala-prichini-smartta-na-73-dushi-poveche-ot-200-sa-v-neizvestnost.html", "text": "Вулканът в Гватемала причини смъртта на 73 души, повече от 200 са в неизвестност, предава AFP.\r\nСедем населени места са евакуирани, а спасителните операции са прекратени временно, след като активността на вулкана се усили през последните часове.\r\nВ близкия град Ескинтла, множество хора се опитват да избягат с автомобилите си, което затруднява евакуацията.\r\nИздирването на тела на загинали в планинските райони по склоновете на вулкана върви бавно, но спасителите няма да се откажат, докато не открият и последния загинал, заяви началника на агенцията за реакция при бедствия.\r\nВластите казват, че от изригването са засегнати над 1.7 милиона души, включително, жителите на Ескинтла, Сакатепекез и Чималтенанго.  Юлиян Марков", "date": "2018.06.06", "title": "AFP: Вулканът в Гватемала причини смъртта на 73 души, повече от 200 са в неизвестност"}
{"url": "http://www.focus-news.net/news/2018/06/06/2530346/tass-darzhavniyat-departament-prizova-iran-da-prekratyat-obogatyavaneto-na-uran.html", "text": "Държавният департамент призова Иран да прекратят обогатяването на уран и да не се заема с обработка на плутоний, предава TACC.\r\n„Ние видяхме съобщението за това (обогатяването на уран)…Иран е длъжен да прекрати обогатяването на уран и да не се захваща с преработка на плутоний. Иран не трябва да има възможност да създаде ядрено оръжие“, заявява говорителят на Държавния департамент Хедър Науърт.\r\nТя подчерта, че в случай на такива действия от страна на Иран, Международната агенция по атомна енергетика (МАГАТЕ)е длъжна да съобщи за това в ООН. Тя също така съобщи, че САЩ проучват все още съобщението, че Техеран се готви да забрани на инспекторите на МАГАТЕ да посещават свързаните с ядрената програма предприятия в Ислямската република.  Юлиян Марков", "date": "2018.06.06", "title": "ТАСС: Държавният департамент призова Иран да прекратят обогатяването на уран"}
{"url": "http://www.focus-news.net/news/2018/06/06/2530356/the-telegraph-leybaristite-se-opitvat-da-obvarzhat-velikobritaniya-s-edinniya-evropeyski-pazar-i-evropeyskiya-sad-sled-brekzit.html", "text": "Лейбъристите се опитват да обвържат Великобритания с Единния европейски пазар и Европейския съд след Брекзит, пише британският вестник The Telegraph.\r\nДжереми Корбин планира да внесе поправка към законопроекта за напускане на Европейския съюз, като гарантира пълен достъп до единния европейски пазар, споделени институции и регулации с Брюксел и „общи минимални стандарти за защита на правата на европейските граждани.\r\nВъпреки всичко е малко вероятно Великобритания да бъде принудена да приема решенията на Европейския съд и свободното движение на хора срещу достъп до пазара.\r\nВеликобритания ще се наложи да внася в бюджета на ЕС, за да има достъп до единния пазар. Джереми Корбин иска по-добра сделка за отношенията с ЕС от тези на Норвегия.\r\n„Противно на Торите ние няма да жертваме работни места и икономически облаги в преследване на безотговорно и крайно интерпретиране на резултата от референдума“, заяви Кеир Стармър – министър в сянка за Брекзит от лейбъристката партия.\r\n„Две години след референдума е ясно, че правителството няма план как ще запази работните места и икономиката и ще гарантира „мека“ граница с Ирландия“, добави той.  Юлиян Марков", "date": "2018.06.06", "title": "The Telegraph: Лейбъристите се опитват да обвържат Великобритания с Единния европейски пазар и Европейския съд след Брекзит"}
{"url": "http://www.focus-news.net/news/2018/06/06/2530357/sport-brazilets-zaema-visok-post-v-ludogorets.html", "text": "Футбол:Бразилецът Пауло Аутуори е назначена за главен мениджър на Лудогорец – пост над този на Димитър Димитров-Херо. 61-годишният южноамериканец е бил начело на всички големи клубове в родината си. Напоследък работи като главен мениджър.", "date": "2018.06.06", "title": "Спорт: Бразилец заема висок пост в Лудогорец"}
{"url": "http://www.focus-news.net/news/2018/06/06/2530359/the-huffington-post-robotizatsiyata-shte-izyade-29-miliona-rabotni-mesta-vav-velikobritaniya.html", "text": "Роботизацията ще „изяде“ 2.9 милиона работни места, пише британският вестник The Huffington Post.\r\nАвтоматизацията на трудовия процес е на път да закрие пет пъти повече работни места на работническата класа, колкото колапса на въгледобива през 1980-те, предупреждават анализатори.\r\nОбщо около 2.9 милиона работни места ще бъдат загубени в търговията, транспорта и рутинното производство. Повече от един милион работни места ще бъдат загубени от най-бедните 10 процента от населението.\r\nРоботизацията заплашва да увеличи още повече неравенството между най-богатите и най-бедните. Юлиян Марков", "date": "2018.06.06", "title": "The Huffington post: Роботизацията ще „изяде“ 2.9 милиона работни места във Великобритания"}
{"url": "http://www.focus-news.net/news/2018/06/06/2530360/pregled-na-osnovnite-temi-v-ruskiya-pechat-agentsiya-fokus.html", "text": "По време на пространното интервю, което Владимр Пути даде на австрийския журналист Армин Волф една от темите, които засяга Волф е намерението за участие във властта на настоящия руски президент след 2024 година, когато не може да се кандидатира за трети пореден път за президент на Руската федерация. Неговият отговор и мотивите му анализира руският вестник ”Московский Комсомолец“ във водеща статия.\r\nКонкретният отговор на Владимир Путин на този въпрос е следният:\r\n„Хайде да не отиваме толкова напред. Аз никога не съм нарушавал конституцията на своята страна и не мисля да го правя, Много ще зависи от това как работим ние, когато казвам „ние“, имам предвид мен и моя екип, какви резултати ще постигнем. Но вие сте прав, аз се занимавам с държавна и административна работа достатъчно дълго (Волф му напомня,че през 2024 той ще е над 70-годишен). Аз за себе си сам трябва да реша какво ще правя, след като приключи текущия ми президентски мандат“.\r\nИзданието анализира отговора, като бъдеща несигурност и според автора на статията абсолютната непрозрачност и неопределеност ще бъде политическото оръжие на Путин през следващия мандат. Въпросът за намеренията му след 2024 година  е фундаментален за руската политика, но според автора отговор на този въпрос няма да бъде даден в никакъв случай, защото Путин разбира,че би загубил от ясен отговор при всички случаи. Ако каже „Да“, реакцията ще бъде негативна – не прекалява ли Владимир Владимирович, какво си въобразява, защо си мисли, че Русия не може да съществува без него. Ако отговори „Не“ ще бъде не по-малка грешка. С отиващите си фигури в политиката никой не се церемони и ако покаже слабост алчните за власт подчинени могат да престанат да го „обичат“ и да го разкъсат на парчета. Това обяснява уклончивия му отговор.\r\n***Турция използва руските ракети С-400 за шантаж на САЩ, пише руският вестник ”Взгляд“.\r\nНаскоро развалените отношения на Турция със САЩ започнаха да се подобряват. Вашингтон и Анкара достигнаха до значимо и за двете страни съглашение за Сирия, но което е по-важно министърът на външните работи на Турция Мевлют Чавушоглу направи изявление, пряко касаещо въпроса със закупуването на руските зенитно-ракетни комплекси С-400. Трудно е думите на  Чавушоглу да бъдат разбрани по друг начин, освен като отказ от всички обещания, които Анкара е давала на Москва по въпроса, пише изданието.\r\n„Ако САЩ са готови да продадат на Турция зенитно-ракетни комплекси, то Анкара е готова да ги закупи“, съобщи в понеделник министърът във Вашингтон преди решаващи кръг от преговори между него и американския държавен секретар Майк Помпео.\r\nДумите на Чавушоглу изглеждат като намек на американците, че Турция може да се откаже от сделката, която толкова дразни Вашингтон и да закупи американско оръжие. И преди да постигне договореност с Москва за ракетите С-400, Турция се е опитвала да закупи от САЩ подобни системи, но е получавала отказ и затова се е обърнала към Русия.\r\nСлед като бяха постигнати договорености с Москва и бяха съгласувани конкретни параметри по доставката САЩ и съюзниците им през пролетта започнаха да оказват сериозен натиск върху Турция да се откаже от сделката, дори бяха заплашени със санкции. В този случай Турция явно нямаше да види изтребителите F-35, която много иска да закупи, както и ракетни системи „Пейтриът“, хеликоптери, самолети F-16 и други „вкусотии“. До миналата седмица Турция заплашваше, че ако не получи исканите от САЩ изтребители F-35, то ще е принудена да се обърне към руските Су-57. И така започна търга със САЩ.\r\nПреди години Анкара се „обиди“ на НАТО, когато пактът изтегли от Турция ракетите „Пейтриът“ въпреки молбите й и тогава се обърна към Китай и дори се стигна до договор за 4 млрд, долара, но след като бяха помолени от НАТО турците бързо се отказаха и не закупиха нищо..\r\nСега се очертава, чрез намерението да закупи руски зенитно-ракетни комплекси С-400 Анкара да си реши най-големия проблем а имено оттегляне подкрепата за „Отрядите за народна самоотбрана“ на кюрдите в Северна Сирия, които Анкара вижда като голяма заплаха и ако постигне това е готова да се откаже от договора с Русия.\r\nЗа Русия тази сделка беше важна не само в икономически план, но преди всичко в политически. Въпреки това опасения, че Турция ще развали сделката на определен етап са съществували от самото начало. От развалянето й Турция няма да загуби нищо, за тях е важно някой да им продаде технологията, а в момента турски компании произвеждат компоненти за ракетите „Пейтриът“ и тяхното производство би им било по-лесно и евтино.\r\nСпоред руски експерти Турция винаги е разглеждала закупуването на руските ракети като временна стъпка в голямата игра.\r\n***Делото Скрипал навлезе в задънена улица, пише руският ежедневник  „Неависимая газета“.\r\nОт Скотлянд Ярд заявяват за няколко „линии на разследване“ на инцидента в Солсбъри, които за сега не трябва да се обсъждат според старши координатора за борба с тероризма Дин Хайдън. \r\nИзданието се пита защо тогава е било възможно  всичко това, когато са обвинили Русия.\r\nПри това в Солсбъри в момента работят около 100 сътрудника на полицията от отдела за борба с тероризма и са разпитани около 900 свидетели, прегледани са близо четири хиляди часа видеонаблюдение и са събрани 2 300 веществени доказателства.\r\nЕкспертите продължават да обработват и разглеждат различни съвпадения по въпроса. Споменат е и полицая, който беше хоспитализиран след инцидента. Той още не се е върнал на работа и се възстановява. Юлия Скрипал отдавна е изписана от болницата и вече направи видеообръщение. Баща й също е изписан, а полицаят, който е имал кратковременен контакт със „заразените“ още не се е оправил, което според вестника е несъответствие.\r\nРазследването вече е погълнало 8.5 милиона евро и от Скотланд Ярд разчитат на добавка.\r\nПо-рано британските разследващи представиха фоторобот на вероятния виновник – руски агент, по който според изданието не може да бъде открит реален човек, а британското контраразузнаване говори за цяла група отровители.\r\nСамите Скрипал са били отровени според британските медии по няколко възможни начина – с букет цветя, предадени на гробище, в ресторанта, чрез вентилацията на автомобила, чрез дръжката на входната врата, която е веществено доказателство и най-накрая с гречка, произведена в Русия и на фона на всичко това има няколко съвършено секретни линии на разследването.\r\n***Полската комисия е открила следи от взривни вещества сред останките на полския президентски самолет, пише руският вестник “Ведомости“, цитирайки полската агенция РАР и вестник , като в почвата от мястото на катастрофата подобни вещества не са открити.\r\nМинистърът на отбраната на Полша Антони Мачеревич е заявявал и по-рано, че причина за катастрофата би могла да бъде взрив на  борда на самолета. През октомври 2017 година експерти са отбелязали, че един от регистраторите на полета е фиксирал „въздействие върху самолета с много голяма енергия“. Макар, че по тяхно мнение тази информация не доказва, че на борда на самолета е станал взрив.\r\nВестникът припомня, че самолета на полския президент Лех Качински се разби при кацане на летище Смоленск в Русия – военно летище. На борда е имало 96 човека, повечето високопоставени полски политици и военни, като всички на борда загинаха.", "date": "2018.06.06", "title": "Преглед на основните теми в руския печат (Агенция \"Фокус\")"}
{"url": "http://www.focus-news.net/news/2018/06/06/2530362/vnedryavane-na-novi-tehnologii-i-obnovyavane-na-pokolenieto-na-zemedelskiya-sektor-diskutiraha-ministrite-na-zemedelieto-ot-es-obzor.html", "text": "В НДК се проведе Неформална среща на Съвета на министрите на земеделието от Европейския съюз. В контекста на Общата селскостопанска политика след 2020 бяха обсъдени предизвикателствата, свързани със застаряването на населението, ангажирано със селскостопанска дейност и обезлюдяването на селските райони. По време на неформалното заседание, министрите за първи път имаха възможност да обсъдят първоначалните законодателни предложения на Европейската комисия за ОСП след 2020 г. Официалното представяне пред Съвета на ЕС ще бъде на последното заседание под българското председателство – 18 юни 2018 г. в Люксембург.\r\nМинистърът на земеделието, храните и горите Румен Порожанов посочи, че в момента под 6% от занимаващите се със земеделие са под 35 години, а 56% са над 55 години. По думите му инструментариумът, който идва в момента дава възможност да бъдат подпомагани младите фермери и да бъдат инвестирани средства в иновации, в техника, които да правят по-атрактивен сектор „Земеделие“. \r\nПорожанов заяви, че в  земеделския сектор е необходима смяна на поколенията и привличане на млади хора, които да поведат сектора към динамично развитие чрез внедряване на нови информационни технологии и иновации. \r\nЕврокомисарят по земеделие и развитие на селските райони Фил Хоган също изтъкна, че много важна е темата за обновяването на поколенията в земеделието. Според Хоган е много важно да се мисли за бъдещето на общата европейска политика. По думите на Хоган специфичните схеми за гаранции на европейско и национално равнище ще бъдат много полезни и ще осигурят повече ползи за земеделските стопани.\r\nПо-късно през деня срещите на високо ниво продължиха и по време на Четвъртата годишна конференция за финансовите инструменти в рамките на Европейския фонд за земеделие и развитие на селските райони (ЕФЗРСР).\r\nДеница КИТАНОВА", "date": "2018.06.06", "title": "Внедряване на нови технологии и обновяване на поколението на земеделския сектор дискутираха министрите на земеделието от ЕС (ОБЗОР)"}
{"url": "http://www.focus-news.net/news/2018/06/06/2530363/pregled-na-mezhdunarodnite-novini-do-6-chasa-agentsiya-fokus.html", "text": "Регистрирано е земетресение с магнитуд 5.3 в Азербайджан, съобщава страницата на Европейския средиземноморски сеизмологичен  център.\r\nЗеметресението е станало в 21:40 българско време на 18 километра северно от град Гах в близост до границата с Русия и Грузия. Земетресението е станало на 10 километра дълбочина в земната кора. Усетено е в Азербайджан, Грузия, включително в столицата Тбилиси и в Русия. За сега няма данни за пострадали и материални щети.\r\n***Новото италианско правителство на премиера Джузепе Конте получи одобрение в италианския Сенат.\r\nПравителството на антиемигрантската Лига и партията „Пет Звезди“ е получило подкрепата на 171 сенатори, 117 са гласували против, а 25 са се въздържали. Сега предстои одобрение и в Долната камара на италианския парламент. Гласуването ще се проведе в сряда.\r\n***Косовското правителство оттегля Платформата за преговори със Сърбия.\r\nКосовският министър на труда и социалната политика Скендер Речица от името на правителството внесе искане до парламента на Косово за отлагане на Платформата за диалог и нормализация на отношенията между Косово и Сърбия,заяви Македонската информационна агенция, цитирана от радиото.\r\n„От името на премиерът Рамуш Харадинай искам решение да се свали от дневния ред платформата за финализиране на диалога между Косово и Сърбия за нормализиране на отношенията между двете страни, внесена на 23 април 2018, за да се даде време за изграждане на по-широк национален консенсус и за по-нататъшни консултации“, се казва в искането на Речица.\r\n***Сръбският президент Александър Вучич заяви, че въпреки,че Резолюция 1255 на Съвета за сигурност на ООН предвижда връщане на хиляда сръбски войници и полицаи в Косово, той лично е бил предупреждаван за извършването на такъв ход, който би бил възприет като неприятелски акт за НАТО.\r\n„Ако Сърбия се опита да влезе в Косово със своя войска или полиция,  НАТО би третирал това като неприятелски акт и ние бихме влезли в конфликт с най-мощния съюз на света. Това говори колко е сериозно положението и колко хората не се интересуват от правото, а само от силата и фактическото състояние. Аз не говоря често за това, за да не затормозявам гражданите всеки ден, но не казвам, че това е правилно и законно“, заяви Вучич.\r\nСпоред него единствената цел на Прищина е да поеме контрола над Северно Косово по всякакъв възможен начин, като заяви, че  „не е оптимист относно предстоящите разговори с Прищина в Брюксел“, но и че Белград няма да отстъпи, „защото разговорите са единственото средство за постигане на компромис“,завърши Вучич.\r\nКоментирайки изказването на косовския премиер Рамуш Харадинай, че Общността на сръбските общини няма да се формира, докато не бъде решен въпроса с енергетиката, Вучич заяви, че не предстои договор между Белград и Прищина за енергетика: „Енергетиката ще дойде накрая, но първо да се изпълни Брюкселския договор“, изтъкна Вучич.\r\n***Засега запазваме мира, но албанците стават все по-нервни, казва сръбският президент Александър Вучич.\r\nПрезидентът на Сърбия Александър Вучич заяви, че не е оптимист по отношение на предстоящите преговори с Прищина в Брюксел, но каза, че Белград няма да се откаже от диалога, защото, според него, разговорът е единственото решение.\r\n\"Предстоят ни  разговори в Брюксел. Не съм оптимист, но сърбите ще положат усилия, за да се стигне до компромис\", заяви Вучич. Той каза, че е загрижен за все по-честите нападения на сърбите в Косово и Метохия в последните дни и добави, че става дума за кампания за сплашване на сръбския народ, за която не е ясно дали е наредена от някой местен или по-високопоставен служител.\r\n\"Досега успяхме да запазим мира и стабилността, но това става все по-трудно, защото албанците стават все по-нервни\", каза Вучич.\r\n***За 16 години Демократичния съюз за интеграция (ДСИ) постигна 12 изборни победи и дълго време играе ключова роля в управлението, казва Али Ахмети в поздрав, отправен от своя официален профил в социалната мрежа „Фейсбук“.\r\n\"Тази годишнина намира ДСИ с завиден баланс - с 12 поредни победи във всички изборни процеси в страната, четири конгресa, от които три избoрни  и един тематичeн, с хиляди служители в администрацията и частния сектор, със свободни икономически зони в Струга, Кичево, Тетово и Скопие, с газификация,  започналa в Скопие, Тетово и Гостивар, с много построени пътища и някои, които все още се строят, магистралата  Кичево - Струга, с общи правителствени срещи с Косово и Албания, с енергийна свързаност с Албания, както и с преминаване на граници с Косово и Албания без паспорт, с очертана граница с Косово и признаването на косовската независимост \", се казва в писмено обръщение на лидера на ДСИ.\r\n\"Ние сме убедени, че тази програма за разделяне и отслабване на нашия политически потенциал в страната трябва да приключи и ние оставаме ангажирани с принципа, че албанците в Македония нямат нужда от повече от две политически партии, за да постигнат оптимално представяне и реализиране. Разделянето на албанския глас в много партии, частично и неофициално представяне, а не като цяло, ни правят незначителни и несериозни у дома и пред международната общност \", каза президентът на ДСИ.\r\n***Държавният департамент призова Иран да прекратят обогатяването на уран и да не се заема с обработка на плутоний.\r\n„Ние видяхме съобщението за това (обогатяването на уран)…Иран е длъжен да прекрати обогатяването на уран и да не се захваща с преработка на плутоний. Иран не трябва да има възможност да създаде ядрено оръжие“, заявява говорителят на Държавния департамент Хедър Науърт.\r\nТя подчерта, че в случай на такива действия от страна на Иран, Международната агенция по атомна енергетика (МАГАТЕ)е длъжна да съобщи за това в ООН. Тя също така съобщи, че САЩ проучват все още съобщението, че Техеран се готви да забрани на инспекторите на МАГАТЕ да посещават свързаните с ядрената програма предприятия в Ислямската република. \r\n***Вулканът в Гватемала причини смъртта на 73 души, повече от 200 са в неизвестност.\r\nСедем населени места са евакуирани, а спасителните операции са прекратени временно, след като активността на вулкана се усили през последните часове.\r\nВ близкия град Ескинтла, множество хора се опитват да избягат с автомобилите си, което затруднява евакуацията.\r\nИздирването на тела на загинали в планинските райони по склоновете на вулкана върви бавно, но спасителите няма да се откажат, докато не открият и последния загинал, заяви началника на агенцията за реакция при бедствия.\r\nВластите казват, че от изригването са засегнати над 1.7 милиона души, включително, жителите на Ескинтла, Сакатепекез и Чималтенанго. \r\n***Взрив на входа на китайска мина причини смъртта на 11 миньори, 25 са блокирани под земята.\r\nКамион, превозващ експлозиви се взриви близо до входа на желязна мина в Североизточен Китай, докато миньорите са работели в шахтата около 4 часа след обяд местно време. Едва в 10 часа вечерта инсталациите за чист въздух и електричество са били задействани и е започнал ремонта на асансьора на шахтата. Ранените миньори са закарани в болница.\r\n***Албания засили контрола на границата с Гърция заради мигрантите.\r\n„ Броят на патрулите в района на Девол е нараснал. Там  наскоро зачести навлизането на мигранти от страните от Близкия изток, които преминават на  албанската територия от Гърция през горския пояс“, съобщи полицейски служител.\r\nСпоред същия източник мигрантите са предимно от Сирия и Ирак, а в по-малка степен от Пакистан, Алжир, Йемен и Либия.", "date": "2018.06.06", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2018/06/06/2530795/nova-tv-makedoniya-priklyuchiha-protestite-za-zashtita-na-makedoniya-v-24-grada-iz-tsyala-gartsiya.html", "text": "Мирно и според очакванията завършиха протестите в Гърция „за запазването на името и гръцкия характер на Македония“, съобщава македонската „Нова ТВ“.\r\nНа площада в град Пела, до паметника на Александър Велики, се проведе централният протест, на който се събраха хиляди граждани с гръцки знамена и скандирания, че Македония е гръцка.\r\nКъм присъстващите се обърнаха представители на организаторите, както и духовни лица, които подкрепяха протеста.\r\nМежду гражданите е бил и лидерът на гръцката партия „Съюз на центристи“ Василис Левентис и префекта на областта централна Македония Апостолос Цицикостас.\r\nМасови са били протестите, според твърденията на гръцките медии, и в останалите 24 града, в които те са били проведени.\r\nДемонстрациите в цяла Гърция са били в мирна атмосфера, с изключение на остров Крит, където се е случил малък инцидент между група анархисти и полицията, при който е бил ранен един полицай. Йонислав Дочев", "date": "2018.06.06", "title": "„Нова ТВ“ (Македония): Приключиха протестите за „защита на Македония“ в 24 града из цяла Гърция"}
{"url": "http://www.focus-news.net/news/2018/06/06/2530361/pregled-na-osnovnite-temi-v-britanskiya-pechat-agentsiya-fokus.html", "text": "Италианското правителство къса със съюзниците и настоява за край на санкциите срещу Русия, пише британският вестник The Times.\r\nПремиерът на Италия използва своята дебютна реч пред парламента, за да призове за нов подход в отношенията с руския президент Владимир Путин, обещавайки, че неговата администрация ще инициира разговори за възстановяване на връзките с Москва.\r\nНеговият призив за премахване на санкциите вероятно ще разтревожи британските власти, които потърсиха единен европейски отговор, след като обвиниха Кремъл, че е стои зад атаката с невро-паралитичен агент в Салсбъри през март. Санкциите са наложени през 2014 г. след руската военна окупация на Крим.\r\nДжузепе  Конте, професор по право, каза на сенаторите: \"Ще бъдем застъпници на отваряне към Русия, Русия, която през последните години утвърди международната си роля в различни геополитически кризи. Ще насърчим преразглеждането на санкциите, като започнем с онези, които омаловажават гражданското общество на Русия \".\r\nРечта му съвпада с момента, когато Владимир Путин пристигна в Австрия за първото си пътуване в чужбина, откакто беше преизбран през март. Той се срещна със Себастиан Курц, канцлерът, чието правителство беше едно от малкото в ЕС, които не изгониха  руски дипломати след отравянето на Сергей Скрипал.\r\nПризивът на Конте отразява силните проруски възгледи на Матео Салвини, ръководител на антимигрантската Лига, която формира новото правителство с партията \"Пет звезди\". 45-годишният Салвини отрече предположенията на филантропа Джордж Сорос, че Лигата е подкрепена финансово от Путин.\r\nДвете партии са се оплакали, че европейските санкции срещу Русия са навредили на състоянието на десетки малки италиански компании, които правят бизнес с Русия.\r\n***Какви са възможните резултати от предстоящата среща между американския президент Доналд Тръмп и севернокорейския лидер Ким Чен-ун анализира британският вестник The Guiardian.\r\nРядко в съвременната история е имало среща с толкова голям залог и по-голяма неяснота за евентуалните резултати от планираната на 12 юни в Сингапур среща между двамата лидери.\r\nКим Чен-ун твърди, че страната му е в повратна точка на икономическото си развитие, но после бързо са давали заден ход, когато е трябвало да се откажат от оръжията, които гарантират  тяхното оцеляване.\r\nОт другата страна на масата ще седне най-необичайният президент в американската история, който се осланя изцяло на инстинктите си за „изкуството на сделката“.\r\nТой заплаши севернокорейския режим с „либийски вариант“, ако Ким не се откаже от оръжията си за масово поразяване.\r\nПри тези обстоятелства не е ясно, дали и двамата лидери ще бъдат на срещата в уречения ден и час. Това би могла да бъде първата изненада. Все пак напредналата подготовка за срещата не предполага подобно развитие. \r\nСеверна Корея спря опитите с ракети с далечен обсег и закри ядрения си полигон, макар, че не е сигурно доколко това е така.\r\nОт своя страна американският  президент  направи повече от всеки негов предшественик в признаването и даването на доверие на свернокорейския режим с посрещането на Ким Йонг-чол, висш представител от Пхенян в Белия дом. Той възприе, че денуклеаризацията на Северна Корея ще бъде многоетапен процес, а не еднократен акт, като обаче обяви, че няма да вдигне санкциите, докато не се постигне видим и проверим резултат по въпроса.\r\nАко обаче не се отбележи прогрес по денуклеаризацията на Корейския въпрос, срещата ще е провал и за да постигне този прогрес Доналд Тръмп ще трябва да направи знакови жестове към Ким Чен-ун.\r\nСтраховете на Сеул и Токио са, че Доналд Тръмп би могъл да предложи нещо много повече в тази посока – да изтегли войските си от района или по друг начин да отслаби военното си присъствие. \r\nПълното унищожаване на севернокорейския ядрен потенциал би отнело поне десетилетие според експерти, но санкциите трябва да бъдат вдигани на траншове през това време.\r\n***Лейбъристите се опитват да обвържат Великобритания с Единния европейски пазар и Европейския съд след Брекзит, пише британският вестник The Telegraph.\r\nДжереми Корбин планира да внесе поправка към законопроекта за напускане на Европейския съюз, като гарантира пълен достъп до единния европейски пазар, споделени институции и регулации с Брюксел и „общи минимални стандарти за защита на правата на европейските граждани.\r\nВъпреки всичко е малко вероятно Великобритания да бъде принудена да приема решенията на Европейския съд и свободното движение на хора срещу достъп до пазара.\r\nВеликобритания ще се наложи да внася в бюджета на ЕС, за да има достъп до единния пазар. Джереми Корбин иска по-добра сделка за отношенията с ЕС от тези на Норвегия.\r\n„Противно на Торите ние няма да жертваме работни места и икономически облаги в преследване на безотговорно и крайно интерпретиране на резултата от референдума“, заяви Кеир Стармър – министър в сянка за Брекзит от лейбъристката партия.\r\n„Две години след референдума е ясно, че правителството няма план как ще запази работните места и икономиката и ще гарантира „мека“ граница с Ирландия“, добави той. \r\n***Роботизацията ще „изяде“ 2.9 милиона работни места, пише британският вестник The Huffington Post.\r\nАвтоматизацията на трудовия процес е на път да закрие пет пъти повече работни места на работническата класа, колкото колапса на въгледобива през 1980-те, предупреждават анализатори.\r\nОбщо около 2.9 милиона работни места ще бъдат загубени в търговията, транспорта и рутинното производство. Повече от един милион работни места ще бъдат загубени от най-бедните 10 процента от населението.\r\nРоботизацията заплашва да увеличи още повече неравенството между най-богатите и най-бедните.", "date": "2018.06.06", "title": "Преглед на основните теми в британския печат (Агенция \"Фокус)"}
{"url": "http://www.focus-news.net/news/2018/06/06/2530358/vzglyad-turtsiya-izpolzva-ruskite-raketi-s-400-za-shantazh-na-sasht.html", "text": "Турция използва руските ракети С-400 за шантаж на САЩ, пише руският вестник ”Взгляд“.\r\nНаскоро развалените отношения на Турция със САЩ започнаха да се подобряват. Вашингтон и Анкара достигнаха до значимо и за двете страни съглашение за Сирия, но което е по-важно министърът на външните работи на Турция Мевлют Чавушоглу направи изявление, пряко касаещо въпроса със закупуването на руските зенитно-ракетни комплекси С-400. Трудно е думите на  Чавушоглу да бъдат разбрани по друг начин, освен като отказ от всички обещания, които Анкара е давала на Москва по въпроса, пише изданието.\r\n„Ако САЩ са готови да продадат на Турция зенитно-ракетни комплекси, то Анкара е готова да ги закупи“, съобщи в понеделник министърът във Вашингтон преди решаващи кръг от преговори между него и американския държавен секретар Майк Помпео.\r\nДумите на Чавушоглу изглеждат като намек на американците, че Турция може да се откаже от сделката, която толкова дразни Вашингтон и да закупи американско оръжие. И преди да постигне договореност с Москва за ракетите С-400, Турция се е опитвала да закупи от САЩ подобни системи, но е получавала отказ и затова се е обърнала към Русия.\r\nСлед като бяха постигнати договорености с Москва и бяха съгласувани конкретни параметри по доставката САЩ и съюзниците им през пролетта започнаха да оказват сериозен натиск върху Турция да се откаже от сделката, дори бяха заплашени със санкции. В този случай Турция явно нямаше да види изтребителите F-35, която много иска да закупи, както и ракетни системи „Пейтриът“, хеликоптери, самолети F-16 и други „вкусотии“. До миналата седмица Турция заплашваше, че ако не получи исканите от САЩ изтребители F-35, то ще е принудена да се обърне към руските Су-57. И така започна търга със САЩ.\r\nПреди години Анкара се „обиди“ на НАТО, когато пактът изтегли от Турция ракетите „Пейтриът“ въпреки молбите й и тогава се обърна към Китай и дори се стигна до договор за 4 млрд, долара, но след като бяха помолени от НАТО турците бързо се отказаха и не закупиха нищо..\r\nСега се очертава, чрез намерението да закупи руски зенитно-ракетни комплекси С-400 Анкара да си реши най-големия проблем а имено оттегляне подкрепата за „Отрядите за народна самоотбрана“ на кюрдите в Северна Сирия, които Анкара вижда като голяма заплаха и ако постигне това е готова да се откаже от договора с Русия.\r\nЗа Русия тази сделка беше важна не само в икономически план, но преди всичко в политически. Въпреки това опасения, че Турция ще развали сделката на определен етап са съществували от самото начало. От развалянето й Турция няма да загуби нищо, за тях е важно някой да им продаде технологията, а в момента турски компании произвеждат компоненти за ракетите „Пейтриът“ и тяхното производство би им било по-лесно и евтино.\r\nСпоред руски експерти Турция винаги е разглеждала закупуването на руските ракети като временна стъпка в голямата игра. Юлиян Марков", "date": "2018.06.06", "title": "\"Взгляд\": Турция използва руските ракети С-400 за шантаж на САЩ"}
{"url": "http://www.focus-news.net/news/2018/06/06/2530367/aktualna-patna-obstanovka.html", "text": "Информация за състоянието на републиканските пътища, предоставена от Агенция “Пътна инфраструктура”. Днес преди обяд над по-голямата част от страната ще бъде предимно слънчево. Около и след обяд отново ще се развива купесто-дъждовна облачност и на много места, главно в югозападната половина от страната ще има краткотрайни, временно интензивни валежи и гръмотевични бури. Остават условията за градушки. Преобладаващите максимални температури ще бъдат между 28° и 33°.Ограничения за товарни автомобили:\r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва:\r\n1) за периода от 01 юни до 15 септември 2018 г. за дните петък - неделя: Ограниченията важат само за следните участъците от републиканската пътна мрежа:\r\nАМ „Тракия“ ограничението в движението на МПС над 12 т ще бъде както следва:\r\nв петък от 18 ч. до 20 ч. в посока София - Пловдив;\r\nв неделя от 16 ч. до 20 ч. в посока Бургас - София.\r\nАМ „Струма“:\r\nв събота от 10 ч. до 14 ч. в посока п. в. „Даскалово“ - ГКПП „Кулата“.\r\nАМ „Марица“:\r\nв неделя от 16 ч. до 20 ч. в посока Свиленград - АМ „Тракия“.\r\nи за дните петък – от 17:00 часа до 20:00 часа и неделя – от 14:00 часа до 20:00 часа:\r\n- път I-1 с. Ребърково-Ботевград, като движението се пренасочва по път II-16 Ребърково-Своге-София;\r\n- път I-1 Благоевград-ГКПП „Кулата“;\r\n- път I-5 Русе-Велико Търново;\r\n- път I-9 Варна-Бургас;\r\n- път II-99 Бургас-Царево.\r\n2) целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nЗабраната се отнася за всички периоди, в които е определен повече от един почивен или празничен ден.\r\nОграниченията важат само за участъците от републиканската пътна мрежа, както следва:\r\n- Всички автомагистрали; \r\n- път I-1 с. Ребърково-Ботевград, като движението се пренасочва по път II-16 Ребърково-Своге-София;\r\n- път I-1 Благоевград-ГКПП „Кулата“;\r\n- път I-4 п. в. „Коритна“-Велико Търново-Шумен;\r\n- път I-5 Русе-Велико Търново;\r\n- път I-8 ГКПП „Калотина“-София;\r\n- път I-9 Варна-Бургас;\r\n- път II-18 Околовръстен път София;\r\n- път II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.Състояние на автомагистралите:\r\nАМ „Тракия“:\r\nОбласт София: \r\n- Ограничено е движението по пътната връзка София – Костенец на пътен възел „Мухово“ на АМ „Тракия“ при км 46 в посока гр. Костенец и гр. Ихтиман поради ремонтни дейности.\r\nОбходни маршрути:\r\n- за направлението София – Костенец през пътен възел „Ихтиман“ при км 34+000.\r\n- за направленията Ихтиман – Пловдив и Костенец – Пловдив през пътен възел „Церово“ при км 69+167. Движението по АМ „Тракия“ в посоките София – Бургас и обратно е без ограничения. През пътния възел може да се минава идвайки от Бургас в посока гр. Костенец и гр. Ихтиман. Срок до 20.12.2018 г.\r\nОбласт Пловдив: Временно движението по АМ „Тракия“ от км 134 до км 156+960 в участъка от Пловдив до Стара Загора се извършва с максимална скорост до 90 км/ч и повишено внимание поради извършване на краткотрайни ремонтни дейности. Движението на МПС до 12 тона в участъка се осъществява двупосочно в платното посока Бургас. Срок до 30.06.2018 г.\r\nДвижението на МПС над 12 тона по АМ „Тракия“ в участъка от км 133 до км 156 в двете посоки е ограничено поради ремонтни дейности на настилката по платното в посока Бургас. \r\nОбходни маршрути: \r\nВ посока София – Бургас се отклонява при пътен възел „Пловдив – изток“ на км 133, по път II-56, път I-8, път II-66 – Мирово – Плодовитово – път III-666 – пътен възел Оризово /Плодовитово/ и включване на АМ „Тракия“ при км 165, или по маршрут пътен възел Чирпан на км 174, път II-66 Обходен път Чирпан – Плодовитово – Мирово, път I-8, път II-56 и включване на АМ „Тракия“ при пътен възел „Пловдив – изток“ при км 133+2. \r\nВ посока Бургас – София се отклонява при пътен възел Чирпан на км 184, път II-66 Обходен път Чирпан – Плодовитово – Мирово, път I-8, път II-56 и включване на АМ „Тракия“ при пътен възел „Пловдив – изток“ при км 133, или по маршрут пътен възел Оризово /Плодовитово/ на км 165, път III-666, път II-66 Плодовитово – Мирово, път I-8, път II-56 и включване на АМ „Тракия“ при пътен възел „Пловдив – изток“ при км 133. Срок до 30.06.2018 г.\r\nВременно движението на леки МПС до 12 тона по АМ Тракия от км 133 до км 156 се осъществява двупосочно в едно платно в посока София – Бургас поради затваряне на платното Бургас – София за ремонтни дейности. Срок до 30.06.2018 г.\r\nОбласт Бургас: Движението от км 308+107 до км 359+475 се осъществява с повишено внимание поради косене на тревни площи. Организацията на движение е сигнализирана с пътни знаци и конуси. Срок до 22.06.2018 г.\r\nАМ „Хемус“: \r\nОбласт София: \r\nДвижението по от км 29+860 до км 35+150 в посока София е ограничено поради ремонтни дейности на виадукт при км 33+600 и тунел „Витиня“. Движението се осъществява двупосочно в платното посока Варна. Срок 20.12.2018 г.\r\nДвижението по АМ „Хемус“ от км 30+260 до км 47+060 /от п.в. \"Витинска река\" до п.в. Ботевград/ е ограничено за МПС над 12 тона в двете посоки поради ремонтно-възстановителни дейности по виадукт „Коренишки дол“ при км 36+450. Движението се осъществява по обходен маршрут: п.в. \"Витинска река\" – път I-1 /София – Ботевград/ - път II-17 /Ботевград – АМ „Хемус“/ - п.в. Ботевград. Срок 20.12.2018 г.\r\nДвижението по АМ „Хемус“ от км 36+170 до км 36+710 в посока София е ограничено поради аварийно – възстановителни дейности по виадукт „Коренишки дол“ при км 36+450. Движението се извършва двупосочно в платното посока Варна. Срок до 20.12.2018 г.\r\nДвижението по от км 36+770 до км 38+150 в посока Варна е ограничено поради аварийно-възстановителни дейности на виадукт при км 37+920. Движението се осъществява двупосочно в платното посока София. Срок 20.12.2018 г.\r\nОбласт Варна:\r\nДвижението в участъка п.в. Невша – п.в. Млада Гвардия от км 375+800 до км 381+500 посока Варна се осъществява двупосочно в платното посока София поради ремонтни дейности на асфалтовата настилка. Срок до 30.06.2018 г.\r\nДвижението в участъка п.в. Ветрино – п.в. Неофит Рилски от км 389+717  до км 393+600 посока Варна се осъществява двупосочно в лявото платно /посока София/ поради ремонтни дейности на асфалтовата настилка. Затваря се п.в. Неофит Рилски, като МПС се пренасочват по път I-2 Русе – Варна. Слизането от AM “Хемус“ посока с. Габърница и с. Неофит Рилски се осъществява на п.в. Ветрино. Затваря се връзката при  п.в. Неофит Рилски в посока Варна. Движението се пренасочва по път I-2 Русе – Варна, като качването на AM “Хемус“ се осъществява при  п.в. Девня. Срок до 30.06.2018 г.\r\nАМ „Струма“: \r\nОбласт Кюстендил: Движението в участъка Долна Диканя – Тунел „Блатино” се осъществява с повишено внимание поради косене на тревни площи. Сигнализирано е с пътни знаци. Срок до 08.06.2018 г.\r\nАМ „Марица“:\r\nОбласт Пловдив: \r\nДвижението на МПС над 12 тона по АМ „Марица“ в участъка от км 0 до км 2 в посока София е ограничено поради ремонтни дейности. \r\nОбходен маршрут: в посока Свиленград – София движението се отклонява при пътен възел Оризово /Плодовитово/ по път II-66 Плодовитово – Поповица, по път I-8 до гр. Пловдив, по път II-56 и включване на АМ „Тракия“ при пътен възел „Пловдив – изток“ на км 133. Срок до 30.06.2018 г.\r\nАМ „Черно море“: \r\nДвижението по АМ „Черно море“ Варна – Бургас от км 2+329 до км 3+238 се осъществява при пълно затваряне на платното посока Бургас и пренасочване на движението в платното посока Варна поради ремонт на виадукт „Звездица”. Срок до 15.10.2018 г. \r\nАМ „Люлин“: \r\nОбласт София: Движението по АМ \"Люлин\" София – Перник е ограничено за леки МПС до 12 тона от км 7+100 до км 12+860 поради обрушване на ската при км 9+600. Движението се осъществява по обходен маршрут: в посока Перник се отклонява на п.в. \"Мало Бучино\" по път II-1801 /Околовръстен път София - кв. Суходол - Мало Бучино - Големо Бучино - Перник/. Срок от 10:00 до 18:00 часа до 06.06.2018 г.\r\nДвижението по АМ \"Люлин\" е затруднено за МПС над 12 т от км 7+100 до км 12+860 поради обрушване на ската при км 9+600. Движението се осъществява с поетапно пропускане в интервал от 2 часа, както следва: от 10:00 до 12:00 часа; от 13:00 до 15:00 часа и от 16:00 до 18:00 часа автомобилите изчакват на определените места. В часовете от 12:00 до 13:00 часа; от 15:00 до 16:00 часа и след 18:00 движението се възстановява. Срок от 10:00 до 18:00 часа на 06.06.2018 г.\r\nДвижението по АМ „Люлин“ в посока София от км 7+100 до км 12+860 е ограничено за всички МПС поради изтичане на кална маса и опасност от срутване на скална маса на пътното платно при км 9+600. Ограничението е от втори тунел „Люлин“ до първи тунел „Мало Бучино“, където движението на всички МПС се осъществява двупосочно в платното посока София – Перник. \r\nАлтернативни маршрути: \r\n- за автомобили до 12 тона по път I-1 от пътен възел Драгичево – Владая – София и обратно. \r\n- само за леки автомобили по път 1801 Перник – Мало Бучино – Суходол и обратно. Срок до 30.06.2018 г.\r\nДвижението по АМ „Люлин“ в тунел „Мало Бучино“ посока София се осъществява в една лента поради активизирало се свлачище в аварийната лента след тунела. Ограничена е активната лента, като движението се извършва в изпреварващата лента. Срок до 30.06.2018 г.; \r\n- Движението по АМ \"Люлин\" при км 16+460 в платно в посока София – Благоевград е ограничено в аварийната лента поради аварийно-възстановителни дейности на свлекли се земни маси. Движението се осъществява в активната и изпреварваща лента в посока Благоевград. Участъка е сигнализиран с пътни знаци. Водачите да се движат с повишено внимание. Срок до 31.07.2018 г.\r\nОбласт Перник: Временно движението по АМ Люлин в участъка от п. в. Даскалово до граница с област София е ограничено поради обрушване на скатове при 9 километър. Движението за тежкотоварните МПС над 12 тона се спира поетапно с изчакване на място с продължителност от два часа за периода от 10:00 до 18:00 часа. Леките автомобили се пренасочват по обходен маршрут по път I-1 през Владая и през път III-1801 Големо Бучино – Перник. Срок до 06.06.2018 г.Въведени ограничения по основните пътни направления:\r\nПроходи:\r\n- „Върбишки“ - затворен за всички МПС. Срок: целогодишно; \r\n- „Златишки“ - затворен за всички МПС. Срок: целогодишно;\r\n- „Айтоски“ - отворен за всички МПС;\r\n- „Котленски“ - отворен за всички МПС;\r\n- „Обзорски“ - отворен за всички МПС;\r\n- „Печинско“ - отворен за всички МПС;\r\n- „Превала“ - отворен за всички МПС;\r\n- „Предел“ - отворен за всички МПС;\r\n- „Републиката“ - отворен за всички МПС;\r\n- „Ришки“ - отворен за всички МПС;\r\n- „Рожен“ - отворен за всички МПС;\r\n- „Троянски“ - отворен за всички МПС;\r\n- „Вратник“ - забранен за МПС над 10 т. Срок: целогодишно;\r\n- „Дюлински“ - забранен за МПС над 3,5 т. Срок: целогодишно;\r\n- „Пампорово“ - забранен за МПС над 3,5 т. Срок: целогодишно; \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно;\r\n- „Твърдишки“ - забранен за МПС над 10 т. Срок: целогодишно;\r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.Състояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Монтана: \r\n- При км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер. Движението на МПС при км 120+390 от Монтана посока Вършец се отклонява по път ІІІ-1621 Сумер – Вършец. Срок до 22.11.2018 г.;\r\nОбласт София: забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок до 01.09.2018 г. \r\nОт км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок до 13.09.2018 г. \r\nВъведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва:\r\n- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София \r\nПрез останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.12.2018 г.; движението по път I-1 София – Ботевград при Бебреш се извършва с повишено внимание поради свлачище на км 202+650 в посока Ботевград Срок 15.06.2018 г.;\r\nДвижението по път София – Перник от км 281+890 (при разклонението за с. Драгичево) се ограничава в една лента за движение в лявото платно, преди кръстовището и отваряне след него при км 282+115. Скоростта на движение се ограничава до 40 км/час. Срок 30.09.2018 г.\r\nОбласт Перник: \r\nДвижението по път I-1 София – Перник от км 282+485 до км 285+600 в участъка от граница София до кръстовище Драгичево е ограничено за тежкотоварни автомобили с тегло над 15 т . Участъкът е сигнализиран с пътни знаци. Движението е пренасочено по АМ „Люлин“. Срок до 31.11.2018 г.\r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва:\r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София \r\nПрез останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София.\r\nПо преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г.\r\nПоради неравности на пътната настилка на път I-1 /Е79/ (с магистрален габарит, ЛОТ 0 на АМ „Струма“) от км 23+000 – нов (км 291+500 – стар) до км 24+000 - нов (км 292+500 – стар) – дясно в посока Перник – Кулата скоростта на движение е ограничена на 80 км/ч. Срок до 30.06.2018 г.;\r\nОбласт Благоевград: Движението по път I-1 /E-79/ Благоевград – ГКПП Кулата в участъка от с. Железница до гр. Симитли от км 373+000 до км 374+000, се осъществява в една лента за движение, поради изсичане на храсти и дървета. Водачите да се движат с повишено внимание и съобразена скорост, съобразно създадената организация на движение. Срок до 08.06.2018 г.\r\n- път І-2 Граница Румъния-Русе-Цар Калоян-Разград-Шумен-Девня-Варна: няма.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено е движението на МПС над 12 т в участъка от км 193+345 /отклонение за п.в. „Правец“/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус“ /за п.в. „Правец“/-път ІІ-17 (Мездра-Ботевград)-п.в. І-3-п.в. „Ботевград“ на АМ „Хемус“ и обратно. Срок до 30.09.2018 г.;\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:\r\nОбласт Ловеч:\r\nДвижението по път I-4 п. в. Коритна – о. п. Севлиево от км 0+000 до км 69+832 се осъществява с повишено внимание поради машинно косене на банкети и изсичане на храсти. Водачите да се движат със съобразена скорост. Срок до 10.06.2018 г.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Русе:\r\nдвижението в участъка Русе – р-н Две могили от км 11+000 до км 26+800 се осъществява повишено внимание поради  ремонтни дейности на асфалтовата настилка. Срок до 15.06.2018 г.;\r\nдвижението в участъка Бяла – разклон Борово от км 44+600 до км 52+240 се осъществява повишено внимание поради ремонтни дейности по асфалтовата настилка. Движението се регулира от сигналисти. Срок до 12.06.2018 г.\r\nДвижението в участъка Русе – Борово от км 6+630 до км 44+800 се осъществя в една лента на участъци поради частични ремонтни дейности на асфалтовата настилка. Участъкът е сигнализиран временно, като в определените работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.06.2018 г. \r\nДвижението в участъка Борово – Бяла от км 44+660 до км 52+240 се осъществя в една лента поради частични ремонтни дейности на асфалтовата настилка. Участъкът е сигнализиран временно, като в определени работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 15.06.2018 г. \r\nОбласт Кърджали:\r\nЧерноочене – Кърджали – ограничено е движението на МПС над 15 т. Срок до 21.12.2018 г.\r\nОбходни маршрути:\r\n- направление Хасково – Кърджали: път І-5 – път ІІІ-505 (с. Манастир) – път ІІІ-507 –Г.Войводино – Мост – Чифлик – Кърджали.\r\n- направление Асеновград – Кърджали: път ІІ-58 – път І-5 посока Хасково – път ІІІ-505 (с. Манастир) – път ІІІ-507 – Г. Войводино – Мост – Чифлик – Кърджали.\r\n- направление Минерални бани – Кърджали: път ІІІ-506 – път І-5 посока Хасково – път ІІІ-505 (с. Манастир) – път ІІІ-507 – Г.Войводино – Мост – Чифлик – Кърджали;\r\nНадлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г.\r\nДвижение с повишено внимание по път I-5/Е85 в участъка надлез Кирково - ГКПП Маказа от км 390+090 до км 390+210 поради извършващи се в близост до пътното платно строително ремонтни дейности. Има ограничение на скоростта. Срок до 31.08.2018 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: \r\nОбласт София: \r\nДвижението по път I-6 при Буново от км 169+000 до км 171+500 се осъществява с повишено внимание поради строително-монтажни работи при км 170+536 в банкета и част от лявата лента на движение /посока София/. Скоростта на движение се ограничава до 50 км/ч. Срок до 29.06.2018 г.\r\nобласт Бургас: Движението по от км 491+860 до км 496+000 в участъка „София-Бургас” в чертите на Бургас. Първи етап се затваря се платно посока вход Бургас, като движението се пренасочва в платно посока изход Бургас. Движението се осъществява двупосочно при скорост до 70 км/час. През втори етап от км 496+000 до км 496+260 се затваря дясното пътно платно. Движението се насочва през съществуващата дясна лента на кръговото кръстовище по обходен маршрут по ул. ,,Професор Якимов” при намалена скорост до 40 км/час. Срок до 30.06.2018 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация указваща ограничението. Срок до 30.09.2018 г.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: \r\nКранево – Варна при км 83+100 – ограничено движение на МПС над 10 т.; Обходен маршрут: Кичево – Оброчище. Срок до 28.02.2019 г.\r\nДвижението в участъка от км 125+000 до км 165+000 се осъществява с повишено внимание, поради монтаж на ограничителни системи. Движение в свободната лента, съобразно създадената организация на движение. Срок до 30.03.2018 г.\r\nОбласт Бургас: \r\nДвижението в участъка Обзор – Сл. бряг от км 165+000 до км 199+100 се осъществява с повишено внимание поради полагане на хоризонтална маркировка. Участъкът е сигнализиран с пътни знаци. Срок до 06.06.2018 г.;\r\nДвижението в участъка Обзор – Сл. бряг от км 165+000 до км 199+100 се осъществява с повишено внимание поради почистване на банкети и оформяне  на окопи. Участъкът е сигнализиран с пътни знаци. Срок до 12.06.2018 г.;\r\nДвижението по път I-9 в участъка Ахелой – Поморие е ограничено и се осъществява по обходен маршрут:\r\n- За пътуващите Бургас – Варна: от пътен възел Бургас „Север“ по път III-906 – с. Лъка – гр. Каблешково, по път III-6009 гр. Каблешково – Ахелой и обратно.\r\n- За пътуващите от Ахелой до Поморие и обратно: Поморие – Каменар – Каблешково – Ахелой. Срок до 18.06.2018 г.\r\nДвижението по път Бургас – Слънчев бряг в участъка обход на гр. Ахелой от км 212+000 до км 217+000 се осъществява с повишено внимание спрямо поставената вертикална сигнализация и ограничение на скоростта на 50 км/ч поради ремонтни дейности. Срок до 15.06.2018 г.\r\nДвижението по път Варна – Бургас при км 231+750 се осъществява в една лента на определени участъци поради частични ремонтни дейности на асфалтовата настилка в участъка от км 231+200 до км 231+875 дясно. Срок до 26.06.2018 г.\r\nот км 167+000 до км 199+100 в участъка „Обзор-Сл. бряг” се извършва с повишено внимание, поради полагане на крайна маркировка. Организацията на движение е сигнализирана с пътни знаци.Срок до 12.06.2018 г.\r\nот км 167+100 до км 207+600 в участъка „Обзор-Равда” се извършва с повишено внимание, косене на тревни площи.Организацията на движение е сигнализирана с пътни знаци.Срок до 19.06.2018 г.Състояние на републиканската пътна мрежа:\r\nРемонтни дейности и временна организация на движението /ВОД/:\r\nОПУ-Благоевград:\r\nВременно са въведени следните ограничения за движение на МПС: няма.\r\nРемонтни дейности: \r\nПът ІІІ-1905: Движението по път ІІI-1905 Господинци – Гърмен от км 0+000 до км 13+200, се осъществява в една лента за движение, поради частични ремонтни дейности на асфалтовата настилка. Участъкът е сигнализиран с пътни знаци. Водачите да се движат с повишено внимание и съобразена скорост в свободната лента, съобразно създадената организация на движение. Срок до 08.06.2018 г.\r\nОПУ-Бургас:\r\nВременно са въведени следните ограничения за движение на МПС:\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г.\r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 31.12.2018 г.\r\nРемонтни дейности: \r\nПътII-99: Движението по път II-99 от км 0+000 до км 3+500 Крайморие  – отбивката за Рибарско селище се извършват се частични  ремонтни дейности по пътната настилка. Организацията на движението се сигнализира с пътни знаци. Срок до 15.06.2018г.\r\nПът III-795: Движението по път III-795 от км 49+000 до км 53+000 в участъка Крумово градище–Карнобат се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 02.07.2018 г\r\nПът III-2085: Движението по път III-2085 Просеник – Гюльовци от км 20+000 до км 28+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци.Срок до 21.06.2018 г.\r\nПът III-5392: Движението по път III-5392 от км 5+800 до км 17+900 в участъка Камено-Братово се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 16.06.2018 г.;\r\nПът III-7907: Движението по път III-7907 от км 5+200 до км 16+200 в участъка Тръстиково-надлез Братово се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 15.06.2018 г.\r\nПът III-7909: Движението по път III-7909 кв. „Горно Езерово“ – Братово от км 4+000 до км 12+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци.Срок до 15.06.2018 г.\r\nПът III-9008: Движението по път III-9008 в участъка Деспред – п.в. Братово от км 11+130 до км 13+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 15.06.2018 г.\r\nОПУ-Варна:\r\nВременно са въведени следните ограничения за движение на МПС: няма.\r\nРемонтни дейности:\r\nПът III-904: Движението по път III-904 Старо Оряхово – Гроздьово от км км  0+000 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 22.12.2018 г.\r\nОПУ-В. Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът III-514: Ограничено е движението по път III-514 Г. Оряховица – Арбанаси от км 44+090 до км 46+474 поради ремонтни дейности. \r\nОбходен маршрут: по път II-53 от Г.Оряховица до пътен възел с път I-4 до с.Шереметя, по път VTR 1014 до с.Арбанаси и обратно. Срок до 30.06.2018 г.\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 05.07.2018 г.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 05.07.2018 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nРемонтни дейности:\r\nПът II-53: Движението по път II-53 Поликраище – Елена в участък от км 16+800 до км 17+570 се осъществява с повишено внимание поради изграждане на пътна връзка. Срок до 12.06.2018 г.\r\nПът III-504: Ограничено е движението на път III-504 Стефан Стамболово – Обединение в участъка от км 16+700 до км 26+113 поради ремонтни дейности. Обходен маршрут: По път Стефан Стамболово – VTR1235/за Полски Сеновец/ - път I-5 Полски Тръмбеш – път-502 – Обединение и обратно. Срок до 30.06.2018 г.\r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и наличие на свлачище. Срок до 05.07.2018 г.\r\nОПУ-Видин:\r\nВременно са въведени следните ограничения за движение на МПС: \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 30.06.2018 г. \r\nПът III-1411: Движението по път III-1411 с. Буковец – с. Слана бара от км 24+162 до км 26+664 в участъка между с. Буковец и с.Слана бара е ограничено поради авариен ремонт на мост над р. Тополовец. \r\nОбходен маршрут от Видин до с. Слана бара и обратно: Път I-1/Видин-Димово/, път II-14 /Видин-Кула/ до п.к. „Вила Пчела” при км 3+217, общински път, път III-1411 /с. Слана бара/. Срок до 30.06.2018 г.\r\nРемонтни дейности: няма.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.12.2018 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2018 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2018 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nРемонтни дейности:\r\nПът ІІ-11: Движението по път ІІ-11 Мизия – Оряхово в гр. Оряхово от км 115+831 до км 117+403 е ограничено за всички автомобили поради ремонтни дейности по воден цикъл. \r\nОбходни маршрути: в направление Плевен – Ферибот Оряхово: За автомобили до 10 т. по улици в гр. Оряхово. \r\nЗа автомобили над 10 т.: по път III-306 през село Селановци, път II-11 Оряхово – Мизия през гр. Мизия, път II-15 Мизия – Оряхово – ферибот Оряхово. Движещите се в направление ферибот Оряхово – Плевен ползват същия маршрут. Ограничението е сигнализирано с пътни знаци, съгласно проект за временна организация. Срок до 26.08.2018 г.\r\nПът ІIІ-101: Движението по път IІІ-101 Криводол – Палилула се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок 12.06.2018 г.\r\nПът III-101: Движението по път III-101 Михайлово –Хайредин- Гложене от км 66+000 до км 86+750 се извършва двупосочно в една лента поради частични ремонтни дейности на асфалтовата настилка. Работният участък е сигнализиран с пътни знаци. Срок до 12.07.2018 г.\r\nПът III-1002: Движението по път III-1002 Враца-Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 31.12.2018 г.\r\nПът III-1301: Движението по път III-1301 Криводол – Галатин от км 1+000 до км 2+700 се осъществява при стесняване на една от лентите поради частични ремонти на асфалтовата настилка и почистване на окопи. Срок до 18.06.2018 г.\r\nПът ІІІ-1306: Движението по път ІІІ-1306 Горно Пещене – /път ІІ-15/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок 31.12.2018 г.\r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.12.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nРемонтни дейности:\r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.\r\nПът II-44: Движението по път II-44 Севлиево – Драгановци от км 7+331 до км се 13+138 се осъществява в една лента поради ремонт на пътни съоръжения при км 7+331, км 8+693 и км 13+138 и укрепителна стена при км 11+735. Срок до 31.10.2018 г.\r\nПът II-44: Движението по път II-44 Драгановци – Габрово от км 14+600 до км 23+978,36 и от км 25+731 до км 28+972,75 се осъществява в едната лента или част от нея, както и по банкета поради извършване на ремонтни дейности на асфалтовата настилка. Поставена е необходимата пътна сигнализация. Срок до на 30.06.2018 г.\r\nПът II-44: Движението по път II-44 Драгановци – Габрово в участъка от км 16+970 до км 17+175 се осъществява в едната лента поради извършване на ремонт на пътно съоръжение при км 17+075. Ремонтът включва направа на стоманобетонна плоча, хидроизолация и полагане на нови пластове. Поставена е необходимата пътна сигнализация. Срок до 30.06.2018 г.\r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срок до 30.06.2018 г.\r\nОПУ-Добрич:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-71: Движението по път II-71 Силистра – Добрич от км 36+760 до км 38+000 в района на с. Коларци се осъществява с повишено внимание поради пропадане на част от пътното тяло. Срок до 22.06.2018 г.\r\nПът II-97: Движението по път II-97 Околовръстен път на гр. Добрич от км 7+824 до км 16+539 се осъществява с повишено внимание поради ремонтни дейности на асфалтовата настилка. Движението се регулира с пътни знаци. Срок 30.09.2018 г.\r\nОПУ-Кюстендил:\r\nВременно са въведени следните ограничения за движение на МПС: няма ограничения.\r\nРемонтни дейности:\r\nПът ІІІ-107: Движението по път III-107 в района на Рилски манастир от км 27+600 до км 27+800 се осъществява в една лента поради свличане на скална маса на пътното платно. Участъкът е сигнализиран с пътни знаци. Срок до 08.06.2018 г.\r\nПът ІІІ-623: Движението по път ІІІ-623 в участъка Бобов дол – Жедна от км 14+800 до км 15+560 се осъществява с повишено внимание поради изграждане на ново трасе (усвояване на нови площи от км 14+850 до км 15+550). Сигнализирано съгласно проект за временна организация и безопасност на движението. Срок до 08.09.2018 г.\r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 30.06.2018 г.\r\nПът ІІІ-6204: Движение с повишено внимание в участъка Дупница – Сапарево от км 0+000 до км 15+000 поради полагане на напречна хоризонтална маркировка. Сигнализирано е с пътни знаци. Срок до 06.06.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г.\r\nРемонтни дейности: \r\nПът III-865: Движението по път III-865 Ардино – с. Бойно от км 32+000 до км 49+500 се осъществява в една лента поради частични ремонтни дейности на асфалтовата настилка. Срок до 30.06.2018 г.\r\nПът III-5082: Движението по път III-5082 р-н с.Сипец – с.Църквица от км 8+450 до км 8+585 се осъществява в една лента поради изграждане на подпорна стенал Срок до 08.06.2018 г.\r\nОПУ-Ловеч: \r\nВременно са въведени следните ограничения за движение на МПС:\r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.06.2018 г.\r\nРемонтни дейности: \r\nПът II-35: Движението по път II-35 Плевен – Кърнаре в град Троян от км 70+911 до км 73+201 е ограничено поради частичен ремонт на асфалтовата настилка. Затворено е платното за движение в посока Кърнаре, като движението се осъществява двупосочно в платното в посока Ловеч. Водачите да се движат със съобразена скорост. Срок 30.06.2018 г.\r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 37+000 до км 42+600 се осъществява в едно платно поради ремонтни дейности по настилката и мостовите съоръжения. Затворено за движение е платното посока Троян, като движението се осъществява двупосочно в платното посока Плевен. Движението се регулира с пътни знаци. Срок до 30.08.2018 г.\r\nПът ІІ-35: Движението по път ІІ-35 Плевен – Троян в участъка на обходен път на гр. Ловеч от км 43+000 до км 44+400 е ограничено за всички МПС поради ремонтни работи в тунел „Ловеч”.\r\nОбходен маршрут за МПС до 12 тона: по улици през центъра на гр. Ловеч. \r\nОбходни маршрути за товарни автомобили над 12 т.:\r\n- За движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут.\r\n- За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”.\r\n- За движещите се от гр. Варна и гр. Севлиево към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен.\r\nДвижението се регулира с пътни знаци. Срок до 30.11.2018 г.\r\nОПУ-Монтана:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 10.01.2019 г.\r\nПът ІІІ-112: Движението по път ІІІ-112 Тополовец – Монтана е ограничено за МПС над 12 т поради изпълнение на строително-монтажни работи.\r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. Автомобилите до 12 тона да се движат с повишено внимание. Срок до 20.12.2018 г.\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 26.06.2018 г.\r\nРемонтни дейности:\r\nПът ІІ-11: Движението по път ІІ-11 Сливата - Орсоя при км 28+000  се осъществява двупосочно в една лента поради почистване на земни окопи и изграждане под окопен дренаж. Движението се регулира от сигналисти. Срок до 11.06.2018 г.\r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nРемонтни дейности: няма.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 30.06.2018 г.\r\nРемонтни дейности:\r\nПът ІІ-63: Движението по път ІІ-63 Брезник – Трън в участъка преди влизането в гр. Трън от км 46+300 до км 46+350 се осъществява в една лента поради пропадане на част от банкета. Движението е регулирано с пътни знаци. Срок до 30.06.2018 г.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nРемонтни дейности:\r\nПът ІІ-35: Движението по път ІІ-35 Плевен – Ловеч от км 13+600 до км 25+384 се осъществява с повишено внимание поради частични ремонтни дейности на асфалтовата настилка. Движението е сигнализирано с пътни знаци. Срок до 15.09.2018 г.\r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране стоманен мост над река Искър преди с. Чомаковци.\r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит,  км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.\r\nПът ІІІ-3004: Движението по път III-3004 Опанец – Оряховица в района на Ясен-Беглеж от км 1+900 до км 30+000 се осъществява с повишено внимание поради частични ремонтни дейности на асфалтовата настилка. Срок до 07.06.2018 г.\r\nОПУ-Пловдив: \r\nВременно са въведени следните ограничения за движение на МПС:\r\nПът II-56: Движението по път II-56 Раковски – Пловдив при пътен възел Пловдив-изток е ограничено за тежкотоварните МПС с тегло над 12 тона. Поради ремонтни дейности на настилката на АМ „Тракия\" тежкотоварните МПС с тегло над 12 тона се отклоняват по обходни маршрути: \r\nЗа посока Пловдив – Бургас по път II-56 Стряма - Брезово до път I-6.\r\nЗа посока Стряма – Бургас по път II-56, път I-8, път II-66, път III-667 и включване на АМ „Тракия“ при км 165 на пътен възел „Плодовитово“. Срок до 30.06.2018 г.\r\nПът II-86: Движението по път II-86 Пловдив – Асеновград от изхода на гр. Пловдив до гр. Асеновград се извършва двупосочно в едното платно в посока Асеновград поради ремонтни дейности в участъка. Срок до 10.06.2018 г.\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.\r\nРемонтни дейности: \r\nПът II-86: Движението по път II-86 Пловдив – Асеновград от изхода на гр. Пловдив до гр. Асеновград се извършва двупосочно в едното платно в посока Асеновград поради ремонтни дейности в участъка. Срок до 10.06.2018 г.\r\nОПУ-Разград:\r\nВременно са въведени следните ограничения за движение на МПС: \r\nРемонтни дейности: няма.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 28.11.2018 г.\r\nРемонтни дейности: \r\nПът II-21: Движението по път ІІ-21 Русе – Мартен от км 0+000 до км 0+293 се осъществява с повишено внимание и ограничение на скоростта до 40 км/ч поради ремонтни дейности на пътното платно. Участъкът е сигнализиран със светлинна, вертикална и хоризонтална сигнализация. Срок до 10.09.2018 г.\r\nПът II-54: Движението по път гара Бяла – Ценово от км 0+000 до км 13+100 се осъществява с повишено внимание поради рязане на храсти, профилиране на пътни банкети, почистване на канавки и частични ремонтни дейности по асфалтовата настилка. Срок до 15.06.2018 г.\r\nПът III-2001: Движението по път III-2001 Писанец – Ветово от км 0+000 до км 10+000 се осъществява с повишено внимание поради частични ремонтни дейности на асфалтовата настилка. Движението се регулира от сигналисти. Срок до 08.06.2018 г. \r\nОПУ-Силистра: \r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nРемонтни дейности:\r\nПът ІІІ-2307: Движението по път ІІІ-2307 с. Овен – Главиница, в участъка с. Овен – с. Руйно, от км 0+000 до км 6+209 се осъществява в една лента, поради превантивен ремонт. Движението се регулира със сигналисти, пътни знаци и конуси. Срок до 20.11.2018 г.\r\nОПУ-Сливен:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Смолян:\r\nВременно са въведени следните ограничения за движение на МПС: \r\nПът II-86: Движението по път ІІ-86 гр. Смолян – с. Средногорци от км 108+350 /с. Влахово/ до км 109+450 /разклона за с. Тикале/ е ограничено за всички МПС поради срутване на скална маса на пътното платно.\r\nОбходен маршрут: Смолян - Чокманово - Смилян - Рудозем - Средногорци и обратно. Срок до 31.10.2018 г.\r\nПът II-86: Движението на МПС под 12 тона по път ІІ-86 гр. Смолян – с. Средногорци в района на свлачище при км 109+450 се осъществява по ново изграден обходен общински път между с. Влахово, отклонението за с. Тикале и път II-86. Срок до 31.08.2018 г.\r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.10.2018 г.\r\nПът ІІІ-865: Движението по път ІІІ-865 Разклон Черна – п. к. Стояново, от км 0+000 до км 15+150 се осъществява с повишено внимание, поради извършване на частични ремонти на асфалтовата настилка. Участъкът е сигнализиран с пътни знаци. Срок до 08.06.2018 г.\r\n Път III-866: Движението по път III-866 Широка лъка – Девин при км 37+800 се осъществява с повишено внимание поради пропаднал на банкет с дължина 10 м. Срок до 30.06.2018 г.\r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено да се движат автомобилите с маса над 12 т. без ремаркета и полуремаркета, поради стеснен габарит. Движението в района се регулира с пътни знаци. Срок до 31.10.2018 г.\r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.10.18 г.\r\nРемонтни дейности: няма.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2019 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 30.09.2018 г.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 30.09.2018 г.\r\nРемонтни дейности: \r\nПът II-16: Движението по път II-16 Своге – Оплетня от км 22+000 до км 50+000 се осъществява с повишено внимание поради почистване на пътни риголи и паднали камъни. Срок до 08.06.2018 г.\r\nПът II-18: Движението по път II-18 Софийски околовръстен път /СОП/ АМ \"Тракия\" - Казичене от км 32+680 до км 35+577 е ограничено поради строително-монтажни дейности в лявото платно /посока Казичене/. Движението се извършва двупосочно в дясното платно /посока АМ \"Тракия\"/. Срок до 08.06.2018 г.         \r\nПът II-82: Движението по път II-82 Боровец – Самоков от км 27+030 до км 34+715 се осъществява с повишено внимание поради частични ремонтни дейности. Срок 09.06.2018 г.\r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600. \r\nОбходни маршрути: \r\n- път ІІ-66 Поповица – Плодовитово – Първомай – Скобелево; \r\n- път ІІ-66 Чирпан – Плодовитово – Първомай – Скобелево; \r\n- Скобелево – Първомай – Плодовитово – път ІІ-66. Срок до 07.01.2019 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nРемонтни дейности: няма.\r\nОПУ-Търговище:\r\nВременно са въведени следните ограничения за движение на МПС:\r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.08.2018 г.\r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.08.2018 г.\r\nПът III-4082: Движението на МПС над 3,5 т. по път III-4082 Капище-Банковец от км 0+000 до 11+300 е ограничено поради ремонт на мост. Срок до 30.06.2018 г.\r\nРемонтни дейности:\r\nПът III-2002: Движението по път III-2002 в с. Зараево от км 29+200 до км 29+550 се осъществява с повишено внимание поради превантивен ремонт на пътната настилка. Срок до 30.08.2018 г.\r\nПът III-5102: Движение с повишено внимание по път IІI-5102 Мировец – Буховци – Острец – Надарево – Дългач – Певец от км 4+410 до км 28+825 поради превантивен ремонт на пътната настилка.  Срок до 30.10.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-597: Движение по път III-597 Ивайловград – Дъбовец – Малко градище – Лозен – Любимец при км 56+850 в гр. Любимец е ограничено за всички МПС поради закрит ж.п. прелез. \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г.\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г.\r\nРемонтни дейности: \r\nПът III-505: Движението по път III-505 Малко Градище – Сива река – пътно кръстовище с път I-8 (Любимец – Свиленград) от км 62+394 до км 62+858 в района на пътно кръстовище за Свиленград и Любимец се осъществява в една лента поради ремонтни дейности по асфалтовата настилка. Срок до 12.06.2018 г.\r\nОПУ-Шумен:\r\nВременно са въведени следните ограничения за движение на МПС: \r\nПът III-701:Ограничено е движението по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. \r\nОбходен маршрут: Шумен – Овчарово – Друмево. Срок до 30.06.2018 г.\r\nРемонтни дейности: няма.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 30.06.2018 г.\r\nРемонтни дейности:\r\nПът II-53: Движението по път II-53 в участъка Калчево – Зорница от км 161+500 до км 184+800 се осъществява двупосочно в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок: до 08.06.2018 г.\r\nПът II-53: Движението по път II-53 в участъка Сливен - Ямбол от км 139+000 до км 148+000 се осъществява с повишено внимание, поради полагане на маркировка. Участъкът е сигнализиран с пътни знаци. Водачите да се движат с повишено внимание и съобразена скорост. Срок до 07.06.2018 г.\r\nПът III-536: Движението по път III-536 в участъка Ямбол – Роза от км 0+000 до км 3+000 се осъществява с повишено внимание, поради полагане на маркировка. Участъкът е сигнализиран с пътни знаци. Водачите да се движат с повишено внимание и съобразена скорост. Срок до 07.06.2018 г.\r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 30.06.2018 г.Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.06.06", "title": "Актуална пътна обстановка"}
{"url": "http://www.focus-news.net/news/2018/06/06/2530351/the-times-italianskoto-pravitelstvo-kasa-sas-sayuznitsite-i-nastoyava-za-kray-na-sanktsiite-sreshtu-rusiya.html", "text": "Италианското правителство къса със съюзниците и настоява за край на санкциите срещу Русия, пише британският вестник The Times.\r\nПремиерът на Италия използва своята дебютна реч пред парламента, за да призове за нов подход в отношенията с руския президент Владимир Путин, обещавайки, че неговата администрация ще инициира разговори за възстановяване на връзките с Москва.\r\nНеговият призив за премахване на санкциите вероятно ще разтревожи британските власти, които потърсиха единен европейски отговор, след като обвиниха Кремъл, че е стои зад атаката с невро-паралитичен агент в Салсбъри през март. Санкциите са наложени през 2014 г. след руската военна окупация на Крим.\r\nДжузепе  Конте, професор по право, каза на сенаторите: \"Ще бъдем застъпници на отваряне към Русия, Русия, която през последните години утвърди международната си роля в различни геополитически кризи. Ще насърчим преразглеждането на санкциите, като започнем с онези, които омаловажават гражданското общество на Русия \".\r\nРечта му съвпада с момента, когато Владимир Путин пристигна в Австрия за първото си пътуване в чужбина, откакто беше преизбран през март. Той се срещна със Себастиан Курц, канцлерът, чието правителство беше едно от малкото в ЕС, които не изгониха  руски дипломати след отравянето на Сергей Скрипал.\r\nПризивът на Конте отразява силните проруски възгледи на Матео Салвини, ръководител на антимигрантската Лига, която формира новото правителство с партията \"Пет звезди\". 45-годишният Салвини отрече предположенията на филантропа Джордж Сорос, че Лигата е подкрепена финансово от Путин.\r\nДвете партии са се оплакали, че европейските санкции срещу Русия са навредили на състоянието на десетки малки италиански компании, които правят бизнес с Русия. Юлиян Марков", "date": "2018.06.06", "title": "The Times: Италианското правителство къса със съюзниците и настоява за край на санкциите срещу Русия"}
{"url": "http://www.focus-news.net/news/2018/06/06/2530368/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-kapitan-andreevo-i-gkpp-dunav-most-2.html", "text": "Интензивен е трафикът за товарни автомобили на изход на ГКПП „Капитан Андреево“ и ГКПП „Дунав мост 2“. Това съобщиха от пресцентъра на ГД „Гранична полиция“. Информацията за трафика на граничните пунктове е към 6.00 часа. На българо-сръбската, българо-македонската и българо-гръцката граница трафикът е нормален на всички гранични контролно-пропускателни пунктове.", "date": "2018.06.06", "title": "ГД „Гранична полиция“: Интензивен е трафикът за товарни автомобили на изход на ГКПП „Капитан Андреево“ и ГКПП „Дунав мост 2“"}
{"url": "http://www.focus-news.net/news/2018/06/06/2530369/predstoyashti-sabitiya-v-stranata-za-6-yuni-agentsiya-fokus.html", "text": "***\r\nОт 15.00 часа президентът Румен Радев ще приеме Карл-Хайнц Ламберц - председател на Европейския комитет на регионите. \r\n***\r\nОт 9.00 часа в зала „Ривиера“ на хотел „Ривиера бич“ вицепрезидентът Илияна Йотова ще участва в откриването на ежегодната международна ядрена конференция „Българска атомна енергетика – национална, регионална и световна енергийна сигурност“. \r\n***\r\nОт 9.00 часа ще започне пленарното заседание на Народното събрание.\r\n***\r\nОт 10.00 часа Министерският съвет ще проведе правителствено заседание. \r\n***\r\nОт 13.00 часа в Индустриална зона Божурище ще се състои тържествено откриване на новото предприятие на световният лидер във вакуумните опаковъчни машини - Мултивак. На официалната церемонията ще присъства и Бойко Борисов - министър-председател на Република България.  \r\n***\r\nОт 8.30 часа на площад „Народно събрание“ „Демократична България“ организира протест срещу проекта за АЕЦ „Белене“. \r\n***\r\nОт 9.00 часа в хотел „Маринела“ ще се проведе заседание на Консултативния съвет на Европейския орган по безопасност на храните EFSA.\r\n***\r\nОт 09.30 часа в зала „Роял 3“ на хотел Балкан в София ще се проведе работна среща на тема „Финансиране, експлоатация и мониторинг на индивидуални и други подходящи системи (ИДПС) за пречистване на отпадни води“. В срещата ще участва заместник-министърът на регионалното развитие и благоустройството Малина Крумова.\r\n***\r\nОт 10.00 часа в зала „Европа“ в сградата на КНСБ ще се проведе национална конференция на тема „Причини за нарушаване репродуктивнтие функции при младите хора и пътища за преодоляването им“. В конференцията ще вземат участие вицепремиерът Валери Симеонов, министърът на труда и социалната политика Бисер Петков, министърът на здравеопазването Кирил Ананиев, министърът на образованието и науката Красимир Вълчев и др. \r\n***\r\nОт 10.00 часа на голямата сцена на Учебен драматичен театър на НАТФИЗ \"Кръстьо Сарафов\" ще се проведе тържествен академичен съвет за удостояване на световноизвестния немски композитор, режисьор и куратор Хайнер Гьобелс с почетна степен Doctor honoris causa. От 14.00 на Сцена 47 ще се проведе майсторски клас на Хайнер Гьобелс \"Език, в който нещата не са нито явни, нито скрити\". \r\n***\r\nОт 10.00 часа в 4 състав на Софийския градски съд ще се гледа делото срещу В. Д., подсъдим за нарушаване разпоредбите на Законаз а мерките срещу изпирането на пари от длъжностно лице, присвоени от „Топлофикация“. \r\n***\r\nОт 10.00 часа в XIV състав на Специализирания наказателен съд ще се гледа делото срещу Мартин А., Валентин Я., Валери Ал. и др., обвинени в организиране и ръководене на престъпна група. \r\n***\r\nОт 10.00 часа в VIII състав на Специализирания наказателен съд ще се гледа делото срещу Цветан В., Александър П., Илиан З., Георги Х. и др., обвинени в организиране и ръководене на организирана престъпна група. \r\n***\r\nОт 10.30 часа заместник-кметът на София по направление екология Йоана Христова ще провери изпълнението на ремонта на Южен парк – вход откъм бул. “Гоце Делчев“.\r\n***\r\nОт 11.00 ч. в резиденция „Бояна“ ще се проведе заседание на Комисията по политиката на териториално сближаване и бюджет на ЕС на Комитета на регионите. Във форума ще участва заместник-министърът на регионалното развитие и благоустройството Деница Николова.\r\n***\r\nОт 11.00 часа в VII състав на Специализирания наказателен съд ще се гледа делото срещу Александър С. и Еджевит Осман, обвинени в организиране и ръководене на организирана престъпна група. \r\n***\r\nОт 11.00 часа в Дома на киното (ул. \"Екзарх Йосиф\" 37) БЧК ще даде пресконференция във връзка с обучението на водни спасители и осигуряването на плажовете през активния летен сезон. В нея ще вземат участие председателят на Българския червен кръст акад. Христо Григоров, председателят на Националната комисия по водно спасяване доц. Стоян Андонов и директорът на ВСС на БЧК Антон Налбантов. От 18.00 часа ще се състои прожекция на нов обучителен филм за водни спасители на открити водни площи и море. \r\n***\r\nОт 11.30 часа в пивоварната „Бритос“ ще се проведе бирен тур. \r\n***\r\nОт 11.30 часа в 15-и състав Софийският градски съд ще заседава по молба за условно предсрочно освобождаване, подадена от Т.Д., осъден на 10 месеца лишаване от свобода за изнудване на бизнесмен от Айтос. Т.Д. беше арестуван на 23 септември 2017 г. по обвинение, че заедно със С.С. са изнудвали бизнесмена за сумата от 50 хиляди лева.\r\n***\r\nОт 12.30 часа в залата на VII етаж в Министерство на образованието и науката ще бъдат представени резултатите от националните външни оценявания след IV и след VII клас.\r\n***\r\nОт 13.00 часа в IV състав на Специализирания наказателен съд ще се гледа делото срещу Дандинсон Д., Маркс Б. и Принс Б., обвинени в организиране и ръководене на организирана престъпна група. \r\n***\r\nОт 13.00 часа във Второ студио на БНР ще се проведе среща със звездите на предстоящия „Радио парк фест“. \r\n***\r\nОт 13.00 часа в галерия „Техне“ в Библиотечно-информационния център на Технически университет-София ще бъде открита фото-изложба „Инженерни етюди“ на Едуард Николов. \r\n***\r\nОт 13.00 часа в пресклуб „България“ Асоциацията на българските футболисти ще връчи на футболиста на Лудогорец Клаудиу Кешерю наградите, с които той бе удостоен в анкетата „Футболист на Футболистите“ – награда за най-добър футболист за сезон 2017/2018 според индекса на Инстат и награда за голмайстор на първенството. \r\n***\r\nОт 13.30 часа в заседателната зала на Висшия съдебен съвет прокурорската колегия ще проведе заседание. \r\n***\r\nОт 13.30 часа в зала „Перла“ на столичния хотел „Downtown“ (бул. „Васил Левски“ 27, ет. 2) ще се проведе семинар за журналисти на тема „Ротавируси – имунизационната практика по света и в България“. \r\n***\r\nОт 13.30 часа в XI състав на Специализирания наказателен съд ще се гледа делото срещу Георги С., Георги С. и Георги М., обвинени в организиране и ръководене на организирана престъпна група. \r\n***\r\nОт 13.30 часа в III състав на Специализирания наказателен съд ще се гледа делото срещу Румен В., обвинен в безстопанственост в особено големи размери. \r\n***\r\nОт 14.00 часа в централното фоайе на НДК ще се проведе празник за деца и младежи под надслов „Да победим замърсяването с пластмаса“, който се провежда по повод Световния ден на околната среда. \r\n***\r\nОт 15.00 часа в сградата на Омбудсмана на Р България омбудсманът Мая Манолова и родители на деца с увреждания ще дадат пресконференция. \r\n***\r\nОт 17.00 часа в сградата на „Галъп интернешънъл“ (бул. „Джеймс Баучер“ 23) ще се проведе дискусия „Спортът и политиката – кое първо?“. \r\n***\r\nОт 18.00 часа във фоайето на лятната градина на хотел „Маринела“ ще бъде открита изложбата от благотворителната синодална кампания „Деца рисуват за деца“. \r\n***\r\nОт 18.00 часа в зала 1 на НДК ще се състои тържествен концерт по повод 60-годишния юбилей на Първа английска езикова гимназия. \r\n***\r\nОт 18.00 часа в галерията на Съюза на българските художници ще бъде открита юбилейна изложба на Красимира Михайлова. \r\n***\r\nОт 18.00 часа в Софийската градска художествена галерия ще бъде орктира изложбата „0 за черно, 1 за бяло“. \r\n***\r\nОт 18.00 часа в Унгарския културен институт ще бъде открита изложбата „Сигет“. \r\n***\r\nОт 18.30 часа в ателие-книжарница „Къща за птици” (ул. Проф. Асен Златаров 22) негово Преосвещенство Белоградчишки епископ Поликарп, викарий на Софийския митрополит, и доц. д-р Мариян Стоядинов, редактор на книгата, зам.-декан и преподавател в Православния богословски факултет на Великотърновския университет ще представят книгата „Разширяването на сърцето“. \r\n***\r\nОт 19.00 часа в литературен клуб „Перото“ ще се проведе литературна среща в знак на почит към личността на българския писател, драматург и преводач Димитър Стоевски. \r\n***\r\nОт 19.00 часа в Studio 5 – пространство за културни събития в НДК, ще се състои официалната церемония по награждаването на победителите в четвъртото издание на академия „Иновация в действие“ 2017/2018. \r\n***\r\nОт 10.00 часа в сградата на ОДМВР - Благоевград ще се проведе пресконференция, свързана с дейността на дирекцията през изминалия месец. \r\n***\r\nОт 10.30 часа във фоайето на РИМ – Благоевград ще бъде открита „Лятна детска музейна школа“ за деца на възраст между 6 и 13 години.\r\n***\r\nОт 9.30 часа в хотел „Аква“ (бул. „Демокрация“) ще се проведе Пета регионална конференция на тема: „Европейски измерения в професионалното образование и обучение“. \r\n***\r\nОт 13.00 часа в х-л „България ще се проведе среща от с д-р Борислав Миланов, главен секретар на УС на БЗС във връзка с 18-и Научен конгрес, който е част от програмата за продължаващо медицинско обучение на Световната дентална федерация, който ще се проведе в Бургас от 7 до 9 юни\r\n***\r\nОт 19.00 часа в „Клуб 21“ в централното фоайе ще се проведе годишното модно ревю на младите дизайнери от Варненския свободен университет „Черноризец Храбър“.\r\n*** \r\nОт 17.30 часа в ИЗ „Рафаел Михайлов“ ще се проведе откриване на изложба „Ева вечната жена” – екслибрисни произведения, посветени на темата: „Жената в изкуството“. Организатори: Община Бодио Ломнаго, Италия, Италианска Екслибрисна Асоциация, Арт форум, Община Велико Търново. \r\n***\r\nОт 17.30 часа в зала 30 на Младежкия дом ще се проведат дискусионни срещи „Терминал България“. \r\n***\r\nОт 18.00 часа в голямата зала на Община Велико Търново ще се проведе концерт за абсолвентите по поп- и джаз-пеене от ВТУ „Св. св. Кирил и Методий“. \r\n***\r\nОт 19.00 часа на стадион „Ивайло“ ще се проведат масови тренировки на стадиона – 2018. \r\n***\r\nОт 10.00 в Държавен куклен театър „Дора Габе“ ще бъде представен куклен спектакъл „Пинокио“. \r\n***\r\nОт 17.30 часа на пл. „Свобода“ ще се състои съвместен концерт на ученици от СУ „Св. Климент Охридски“ и детски фолклорен ансамбъл – Лавов, Украйна. \r\n***\r\nОт 9.00 часа в пресклуба на ОДМВР - Кърджали ще се проведе брифинг. \r\n*** В 9.30 часа Окръжен съд - Пазарджик ще заседава по делото срещу 14 подсъдими за разпространение идеите на терористичната организация „Ислямска държава“. \r\n***\r\nОт 17.30 часа в малък салон на Двореца на културата ще бъде представена книгата „Обитател на земята“ с автор Йорданка Чакова. \r\n***\r\nОт 10.30 ч. Аптека „Хипократ“ децата от ЦДГ „Майчина грижа“ и приятели ще се запознаят с различните начини за изготвяне на хранилки за птици\r\n***\r\nОт 14.00 часа в зала 12 в 18 наказателен състав на Районен съд - Пловдив ще се гледа делото срещу Венцеслав К., обвинен за това, че е предоставил законно притежавано огнестрелно оръжие на сина си, който е на възраст под 18 години. \r\n***\r\nОт 16.00 часа до 18.00 часа в офиса на ГЕРБ в район „Южен” (ул. „Академик Петър Динеков” №1А) общинските съветници Радослава Ташкова и Георги Василев ще проведат приемна за граждани. \r\n***\r\nОт 17.00 часа до 18.30 часа в офиса на ГЕРБ в район „Източен“ (ул. ”Коста Паница” №5) общинският съветник Ани Лафчиева ще проведе приемна за граждани. \r\n***\r\nОт 17.30 часа до 19.00 часа в район „Източен“ (ул. ”Коста Паница” №5) общинският съветник Емил Русинов ще проведе приемна за граждани. \r\n***\r\nОт 10.00 часа в конферентната зала на хотел „Бест Уестърн Бистра и Галина“ ще бъде представен проект „Модернизация и оптимизация на дейностите по рехабилитация на корабоплавателния път в общия българо-румънски участък на река Дунав, чрез доставка на оборудване“. \r\n***\r\nОт 11.00 часа в СУ „Св. св. Кирил и Методий“ в село Царев брод ще се проведе областно състезание между участниците в Детските полицейски управления.", "date": "2018.06.06", "title": "Предстоящи събития в страната за 6 юни (Агенция „Фокус“)"}
{"url": "http://www.focus-news.net/news/2018/06/06/2530370/predstoyashti-mezhdunarodni-sabitiya-za-6-yuni-agentsiya-fokus.html", "text": "***В 21 гръцки града ще се проведат демонстрации под името „Македония значи Гърция“ в протест срещу възможността правителството на страната да се съгласи на име, съдържащо термина „Македония“ в спора между Атина и Скопие\r\n***Ежегодните военни учения на НАТО „Саблен удар“ в Естония, Латвия, Литва и Полша ще се проведе с участието на 18 хиляди военнослужещи от 19 страни\r\n***Германският канцлер Ангела Меркел ще отговаря на въпроси в Бундестага преди срещата на върха на Г-7 в Канада\r\n***Президентът на Чешката република Милош Земан ще назначи Андрей Бабиш за премиер\r\n***Председателят на Европейската комисия Жан-Клод Юнкер ще даде съвместна пресконференция с австрийския канцлер Себастиян Курц\r\n***", "date": "2018.06.06", "title": "Предстоящи международни събития за 6 юни ( Агенция „Фокус“ )"}
{"url": "http://www.focus-news.net/news/2018/06/06/2530364/tass-edinstvenata-otselyala-patnichka-ot-katastrofiraliya-samolet-v-kuba-se-podobryava.html", "text": "Състоянието на 19-годишната Майлен Диас, която оцеля от самолетната катастрофа в Куба на 18 май, се подобрява, предава TACC.\r\nТя е в съзнание и диша самостоятелно и може да общува с роднините си и с медицинските работници. Състоянието й се оценява от лекарите все още като тежко и те не изключват възникването на усложнения.\r\nПървоначално  при катастрофата оцеляха три жени, но две от тях починаха в последствие от раните си без да дойдат в съзнание. В резултат на тази катастрофа загинаха общо 112 души, в това число пет деца. Сред загиналите имаше  11 чужденци. Юлиян Марков", "date": "2018.06.06", "title": "ТАСС: Единствената оцеляла пътничка от катастрофиралия самолет в Куба се подобрява"}
{"url": "http://www.focus-news.net/news/2018/06/06/2530371/nimh-dnes-okolo-i-sled-obyad-otnovo-shte-se-razviva-kupesto-dazhdovna-oblachnost-i-na-mnogo-mesta-se-ochakvat-valezhi-pridruzheni-s-gramotevitsi.html", "text": "Днес преди обяд над по-голямата част от страната ще бъде предимно слънчево. Около и след обяд отново ще се развива купесто-дъждовна облачност и на много места, главно в югозападната половина от страната ще има краткотрайни, временно интензивни валежи и гръмотевични бури. Това съобщи за Агенция „Фокус” дежурният синоптик Георги Цеков от Националния институт по метеорология и хидрология (НИМХ) при Българската академия на науките (БАН). Остават условията за градушки. Преобладаващите максимални температури ще бъдат между 28° и 33°. Атмосферното налягане слабо ще се повиши, но ще остане малко по-ниско от средното за юни.\r\nНад Черноморието преди обяд ще преобладава слънчево време. Около и след обяд ще се развива купеста и купесто-дъждовна облачност и на повече места, главно по южното крайбрежие ще превали и прегърми. Максимални температури на въздуха: 25-28°. Температурата на морската вода е 21-23°. Вълнението на морето ще бъде 1-2 бала.  \r\nНад планините преди обяд ще има и слънчеви часове, но около и след обяд ще се развива купесто-дъждовна облачност. На много места ще има краткотрайни, временно интензивни валежи и гръмотевични бури. Максимална температура на височина 1200 метра около 20°, на 2000 метра – около 13°.", "date": "2018.06.06", "title": "НИМХ: Днес около и след обяд отново ще се развива купесто-дъждовна облачност и на много места се очакват валежи, придружени с гръмотевици"}
{"url": "http://www.focus-news.net/news/2018/06/06/2530373/parlamentat-shte-reshi-na-parvo-chetene-dali-da-regulira-sas-zakon-targoviyata-s-goriva.html", "text": "Парламентът ще гласува на първо четене нов Закон за административното регулиране на икономическите дейности, свързани с нефт и продукти от нефтен произход. Това се посочва в проектопрограмата за работа на Народното събрание. Законопроектът е внесен от „Обединени патриоти“ и е първият, регламентиращ производството и търговията с петролни и газови продукти след 1989 година. Основните му цели са намаляването на сивия сектор, да повиши събираемостта на задължения и да осигури лоялна конкуренция на пазара на горива. Предлага се въвеждането на регистрация на икономическите оператори, складови наличности за съхранители на горива, както и минимални изисквания за физическите лица, управляващи дружествата.\r\nМинистърът на туризма Николина Ангелкова ще отговаря на въпроси на депутати в Комисията по икономическа политика и туризъм.", "date": "2018.06.06", "title": "Парламентът ще реши на първо четене дали да регулира със закон търговията с горива"}
{"url": "http://www.focus-news.net/news/2018/06/06/2530372/prezidentat-rumen-radev-shte-se-sreshtne-s-predsedatelya-na-komiteta-na-regionite-karl-haynts-lamberts.html", "text": "Президентът Румен Радев ще се срещне с председателя на Комитета на регионите Карл-Хайнц Ламберц от 15.00 часа днес на „Дондуков“ 2. Това съобщиха от прессекретариата на държавния глава.", "date": "2018.06.06", "title": "Президентът Румен Радев ще се срещне с председателя на Комитета на регионите Карл-Хайнц Ламберц"}
{"url": "http://www.focus-news.net/news/2018/06/06/2530374/ria-novosti-britanskite-vlasti-vazstanovyavat-hronologiyata-na-sabitiyata-svarzani-s-otravyaneto-v-solsbari.html", "text": "Британските власти възстановяват хронологията на събитията, свързани с отравянето в Солсбъри на сайта на Скотланд Ярд, цитирани от РИА Новости.\r\nЮлия Скрипал кацнала в Лондон на 3 март в 14:40 местно време. На следващия ден автомобилът на баща й е забелязан на три улици в Солсбъри. В 13:30 автомобила отново е забелязан по Девизис роуд на път към центъра. След десет минути Сергей Скрипал  паркирал автомобила си и заедно с дъщеря си отишли в заведението „Бишъпс Мил“ в центъра на града. В 14:20 те обядвали в ресторант „Дзидзи“ , от който си тръгнали в 15:35. След четири минути е получено обаждане в спешните служби и дошлите на място полицаи са намерили двамата пострадали на пейка недалече от ресторанта. Всички указани часове са приблизителни, уточняват от полицията. Юлиян Марков", "date": "2018.06.06", "title": "РИА Новости: Британските власти възстановяват хронологията на събитията, свързани с отравянето в Солсбъри"}
{"url": "http://www.focus-news.net/news/2018/06/06/2530366/tass-phenyan-e-pokanil-vladimir-putin-da-poseti-severna-koreya.html", "text": "Пхенян е поканил Владимир Путин да посети Северна Корея, предава японската агенция , цитирана от TACC.\r\nТова е заявил бившият депутат от японския парламент Мунео Сузуки, който е въвлечен в японско-руските отношения. Той е пояснил, че поканата е отправена по време на визитата на външния министър на Руската федерация Сергей Лавров в Пхенян на 31 май. Лавров от своя страна е отправил покана към севернокорейския лидер да посети Русия. Юлиян Марков", "date": "2018.06.06", "title": "ТАСС: Пхенян е поканил Владимир Путин да посети Северна Корея"}
{"url": "http://www.focus-news.net/news/2018/06/06/2530365/ria-novosti-darzhavniyat-departament-komentira-kritikite-sreshtu-amerikanskiya-poslanik-v-germaniya.html", "text": "Държавният департамент коментира критиките срещу американския посланик в Германия, предава РИА Новости.\r\nПолитици от Германия изразиха остро недоволство от изказване на американския посланик в поддръжка на консервативните политици в Европа и дори поискаха неговото изгонване от страната.\r\nПо повод на тези изказвания говорителят на Държавния департамент Хедър Науърт заяви:\r\n„Посланиците имат право да изразяват своето мнение. Те са представители на Белия дом, назначени от настоящата администрация или от други администрации и ние чуваме, че изказват своето мнение. Понякога мнението може да се хареса или да не се харесва. Съществува свобода на словото. Независимо дали ви се нрави, понякога посланиците говорят подобни неща“.\r\nНауърт е съобщила, че между Германия и САЩ съществуват „много крепки отношения“ .\r\n„Ние не поддържаме никакви политически партии. Ние поддържаме демокрацията, ние поддържаме страни, които решават сами за себе си за кого да гласуват. Аз мисля, че посланик Гренел е подчертал, че съществуват някои партии и кандидати, на които им вървят добре нещата“, добави тя. Юлиян Марков", "date": "2018.06.06", "title": "РИА Новости: Държавният департамент коментира критиките срещу американския посланик в Германия"}
{"url": "http://www.focus-news.net/news/2018/06/06/2530377/pravitelstvoto-shte-glasuva-otpuskaneto-na-zaem-ot-darzhavniya-byudzhet-za-bdzh.html", "text": "Правителство ще гласува допълнителни плащания от централния бюджет по бюджета на Министерството на транспорта, информационните технологии и съобщенията за 2018 г., необходими за предоставянето на възмездна финансова помощ на „Холдинг БДЖ“ ЕАД-София. Това предвижда деветата точка от дневния ред на министрите за днешното редовно правителствено заседание, внесена от транспортния министър Ивайло Московски. \r\nОбразователният министър Красимир Вълчев е внесъл за разглеждане механизъм за съвместна работа на институциите по обхващане и включване в образователната система на деца и ученици в задължителна предучилищна и училищна възраст. Кабинетът ще отпусне и допълнителни трансфери по бюджетите на общините за 2018 г. за финансово осигуряване на дейности по Националната програма „Оптимизация на училищната мрежа“. \r\nПремиерът Бойко Борисов ще представи Проект на споразумение, обезпечаващо сигурността на съвместните изградени връзки между Департамента по вътрешна сигурност и Службата за митническа и гранична защита на САЩ и ДАНС. \r\nМинистърът на регионалното развитие и благоустройството Николай Нанков ще представи Меморандум за разбирателство между МРРБ и Министерството на местното самоуправление на Македония. Освен това, Нанков е внесъл за ратифициране и Закон за споразумение за възмездни консултантски услуги за подпомагане на Агенция „Пътна инфраструктура“ при въвеждането на национална система за електронно събиране на пътни такси в България. \r\nМинистърът на туризма Николина Ангелкова ще представи Проект на решение за прекратяване на процедура за предоставяне на концесия за услуга за морски плаж „Албена“, община Балчик, област Добрич.", "date": "2018.06.06", "title": "Правителството ще гласува отпускането на заем от държавния бюджет за БДЖ"}
{"url": "http://www.focus-news.net/news/2018/06/06/2530381/v-sofiya-shte-se-provede-konferentsiya-na-visoko-ravnishte-za-ribolova-i-akvakulturite-v-cherno-more.html", "text": "На 6 и 7 юни в Хотел „Балкан” (бивш „Шератон”) ще се проведе Конференция на високо равнище за Риболова и аквакултурите в Черно море, съобщиха от Министерството на земеделието, храните и горите. Съорганизатори на срещата са Генералната комисия по рибарство за Средиземно море в рамките на Световната организация по храни и земеделие ФАО към ООН, която има правомощия и по отношение на Черно море и Министерство на земеделието, храните и горите на Република България. Участие ще вземе и Еврокомисарят по околна среда, морско дело и рибарство Кармену Вела. Поканени за участие са и министри и заместник-министри на земеделието от страните в Черноморския района, в това число и на страни извън ЕС.\r\nНа 6 юни ще се проведе Техническа среща на експертно ниво, а на 7 юни от 12.00 часа е предвидено подписване на съвместна декларация за нелегалния, недеклариран и нерегламентиран улов (ННН). С нея страните от черноморския район, които ще подпишат декларацията, ще потвърдят своята готовност за съвместни усилия за подобряване на контрола в Черно море и по-надеждно запазване на неговите природни ресурси. \r\nНа 6 и 7 юни в хотел „Маринела” от 9.00 ще се проведе и заседание на Консултативния съвет на Европейския орган по безопасност на храните EFSA. Участие във форума ще вземе заместник-министърът на земеделието, храните и горите д-р Цветан Димитров.", "date": "2018.06.06", "title": "В София ще се проведе Конференция на високо равнище за Риболова и аквакултурите в Черно море"}
{"url": "http://www.focus-news.net/news/2018/06/06/2530380/1-800-detsa-ot-78-uchilishta-v-stranata-shte-proveryat-znaniyata-si-po-istoriya-chrez-vanshno-otsenyavane.html", "text": "Близо 8 000 петокласници ще проверят знанията си по история и цивилизации и по география и икономика чрез външно оценяване, което ще се проведе тази седмица. Това съобщиха от пресцентъра на Министерство на образованието и науката. Участниците в изследванията са избрани чрез представителна извадка, като те няма да получат оценки. Резултатите им ще служат за мониторинг на постиженията по двата предмета.\r\nДнес е външното оценяване по история, което има за цел да проследи как учениците се справят с новата учебна програма. То обхваща 1 800 деца от 78 училища в страната. Измерването ще започне в 10.00 часа за децата, които са първа смяна, и в 13.00 часа за обучаващите се следобед. На 7 юни в същите часове ще се проведе и изследването по география. В него трябва да се включат други 6 000 ученици от 215 училища във всички региони на страната. Тестът ще включва 25 задачи – 18 с избираем отговор и 7 със свободен. Анализът на резултатите ще има за цел да се проследи връзката между обема на учебното съдържание и образователните изисквания в новата учебна програма по предмета в V клас, както и дали учебното време е достатъчно за преподаването на материала. Това ще предостави възможност за оптимизиране на учебната програма при необходимост.\r\nИнструментариумът за измерванията е подготвен от Центъра за оценяване в предучилищното и училищното образование съвместно с дирекция „Съдържание в предучилищното и училищното образование“ в МОН и с Асоциацията на професионалните географи и регионалисти.", "date": "2018.06.06", "title": "1 800 деца от 78 училища в страната ще проверят знанията си по история чрез външно оценяване"}
{"url": "http://www.focus-news.net/news/2018/06/06/2530382/denyat-6-yuni-v-balgarskata-istoriya.html", "text": "2016 г.\r\nПрезидентът на Република България Росен Плевнелиев, присъжда орден „Стара планина“ с лента Клаус Йоханис, президент на Румъния, „за изключително големите му заслуги за развитието и задълбочаването на българо-румънските отношения“\r\n2002 г.\r\nЗавършва официалното посещение на премиерът Симеон Сакскобургготски в Русия. Там той разговаря с руския президент Владимир Путин и подписва декларация за сътрудничество между двете страни.\r\n1936 г.\r\nБългарското правителство приема наредба-закон за запазване материалната и моралната сила на войската, която забранява създаването на политически организации в армията и политическа дейност на офицерите.\r\n1918 г.\r\nИзбухва бунт в 27. Чепински полк.\r\nПрез 1915-1918 г. избухват войнишките бунтове. Въвличането на България във войната през октомври 1915 г. се посреща с недоволство от народните маси. Нежеланието на българските войници да участват във войната проличава още в първите дни след започването на военните действия. Първи се надига 27 пехотен Чепински полк, който се разбунтува на 5 октомври 1915 г. Правителството на д-р В. Радославов декларира, че участието на България във войната ще бъде кратко, но през есента на 1915 г. войната се превръща в окопна. Всичко това предвещава, че краят на войната не е толкова близко и става причина през 1916 г. брожението сред войнишките маси да се засили, като в 11, 21, 25 и 46 пехотен полк прераства във вълнения. В началото на 1917 г. до българските войници достигат известията за станалите събития в Русия - избухването на Февруарската революция и свалянето на император Николай II от трона и Войнишките бунтове вземат по-масов размер. Тогава се образуват и първите войнишки комитети. След излизането на Русия от войната през есента на същата година лозунгът на съветското правителство за незабавен мир активизира още повече антивоенните настроения в българската войска. Така започват да зачестяват отказите на войниците да изпълняват заповедите на своите офицери, както и дезертиранията от фронта. Бунтове избухват в повечето от пехотните полкове. \r\nНай-масов е бунтът на войниците от 27 пехотен Чепински полк, възглавен от запасния подпоручик Б. Николчев. Засилените брожения и бунтове във войската (както и тези в тила) заставят цар Фердинанд I през юни 1918 г. да се раздели с правителството на д-р В. Радославов и да повери управлението на страната на кабинет от демократи и радикали, възглавен от Ал. Малинов. Новия министър-председател обаче издава декларации, че кабинетът му ще следва линията на неговия предшественик до \"окончателната\" победа над съглашенските войски. Същевременно на фронта войниците търпели лишения по отношение на храна, дрехи и пр. Всичко това става причина за ново разгаряне на бунтове. В разпространяваните нелегални позиви войниците издигат искане за прекратяване на войната до 15 септември 1918 г., като в противен случай заплашват с масово напускане на фронта. Цар Фердинанд I и правителството на Ал. Малинов не предприемат нищо в отговор на техните искания.\r\n1913 г.\r\nБългарското Главно командване на Действащата армия се премества от Одрин в София за ръководство на евентуални действия срещу Сърбия и Гърция.\r\nБитолският пелагонийски митрополит Авксентий уведомява министър-председателя Ст. Данев (на снимката) за извършваните жестокости от страна на сръбските и гръцките военни власти над мирното население в Македония.\r\n1876 г.\r\nЧетата на Таньо Стоянов води сражение в района на с. Хайдар (днес Кардам) и Попово.\r\nТаньо Стоянов е участник в националнореволюционното движение, войвода. Роден е на 5 април 1846 г. в Сливен. През 1873 г. за революционна дейност е арестуван и заточен в Диарбекир, откъдето успява да избяга и през 1875 г. пристига в Румъния. По време на Априлското въстание 1876 г. организира чета от около 20 души, с която на 16 май се отправя от Олтеница към Тутракан и оттам на юг към Стара планина, за да подпомогне въстаниците от Втори - Сливенски, революционен окръг. Едновременното преминаване на двете емигрантски чети - тази на Таньо Стоянов и тази на Христо Ботев, е предварително съгласувано. Общият замисъл е да се подсили въстанието и в Западна, и в Източна Стара планина и да се разединят силите на турците. Таньо Стоянов слиза на българския бряг на 16 срещу 17 май, а Ботев - по обяд на 17 май.\r\nПътят на четата на Таньо Стоянов минава през Лудогорието край турски и смесени българо-турски села. Четата скоро е открита и по следите й тръгват потери. На 25 май в района на с. Хайдар (дн. Кардам, Поповско) води тежък бой. Едва се измъква и успява да стигне до гористия хълм Керчан баир край с. Араплар (дн. Априлово, Поповско), където на 26 май води бой през целия ден. На следващия ден, докато четниците почиват след 200-километровия поход и изтощителните битки, са нападнати от многобройна потеря, подсилена от стотина конници редовна войска, и разбити. Таньо Стоянов е убит.\r\n1862 г.\r\nКасиерът на Белградската легия Стефан Ряпов и племенникът на Георги Раковски Киро Стоянов са нападнати и ограбени. Легията остава без необходимите й парични средства. \r\nБългарските легии в Белград са военни дружини, образувани от български доброволци - революционни дейци. Те имат за цел да се борят за освобождението на българския народ от османско владичество чрез съгласувани действия със съседните балкански държави. Създадени са две легии. Първата българска легия е сформирана през 1862 г. от Г. С. Раковски с предварителното съгласие на сръбското правителство. Според предварително изготвения план се проектирало в случай на война между Сърбия и Османската империя легията да премине сръбската граница и да навлезе в българските земи, където да вдигне на въстание българското население. За поддържане на непосредствени контакти със сръбското правителство по инициатива на Г. С. Раковски в Белград е създадено т. нар. Привременно българско началство. На неговия апел за създаване на Първата българска легия се отзовават 600 български младежи, по-голямата част от които се намират в емиграция в Румъния. Между тях са В. Левски, Стефан Караджа, В. Друмев, П. Бонев и др. Издръжката на легията е поета изцяло от сръбското правителство. Легистите трябвало да преминат известна военна подготовка, за да могат да участват в бъдещото въстание. Тяхното първо бойно кръщение е сражението между сръбските и турските войски на 15 юни 1862 г. в самия Белград. Вследствие на сбиване между сърби и турци край една чешма в града турската войска, намираща се в крепостта, го бомбардира. В отговор на това сръбската армия обсажда крепостта. В сражението с турските войници се отличили и голям брой от българските легионери, за което са поздравени от сръбското правителство. Скоро обаче отношенията между Сърбия и Османската империя се нормализират и издръжката на българската легия става безпредметна. По искане на сръбските власти на 21 септември 1862 г. тя е разпусната, а нейните участници - прогонени от Белград.\r\nВтората българска легия е образувана през 1867 г., когато отношенията между Сърбия и Османската империя отново се влошават и сръбското правителство започва да се готви за война против нея. Това е използвано от Добродетелната дружина, която сключва договор със сръбското правителство за откриване на българско военно училище в Белград, което да подготви военни ръководители за бъдещото въстание в България. Този път разходите по издръжката на това училище са поети от Русия. Самото обучение на българските доброволци е възложено на сръбски офицери. В новата легия постъпват оцелелите четници от четите на П. Хитов и Филип Тотю, много младежи от България и българската емиграция в Румъния. Очакваната война между двете държави обаче не избухва. През април 1868 г. Втората българска легия е разпусната, а участниците и са прогонени от Сърбия.\r\n1802 г.\r\nСофроний Врачански завършва Втория Видински сборник (439 л.). Сборникът съдържа поучителни слова и разкази, преводи на Езоповите басни и едно слово при ръкополагане на архиерей.\r\nПрез 1765 г. Софроний Врачански преписва \"История славянобългарска\", донесена в Котел от Паисий Хилендарски (в бележка към преписа си пише: \"Тази история принесе Паисий йеромонах от Света гора Атонска и я преписахме у село Котил\"). В средата на 70-те години отива в Света гора (Атон), където престоява шест месеца. През 1781 г. преписва за втори път Паисиевата история. \r\nСофроний Врачански е пръв ученик и последовател на Паисий Хилендарски. Той разпространява българското книжно учение, произнася църковни проповеди на български език. Той преписва на простонароден български език два часослова и дамаскин, съставя два сборника, прави преводи. Бурния си и мъчителен живот описва в своята оригинална творба \"Житие и страдания грешнаго Софрония\" (написана ок. 1805 г. в Букурещ, днес се намира в Санкт Петербург), дълго време останала в ръкопис. Отпечатана във в. \"Дунавски лебед\" през 1861г. (бр. 55-61, посмъртно).\r\n1205 г.\r\nЦар Калоян завладява Филипопол (Пловдив). На връщане от Солун българската войска превзема тази най-важна крепост в Тракия, която е в ръцете на местното население. Според изворите, до българската атака се достига, след като местните павликяни и богомили предлагат да предадат града без бой, но ромейските аристократи отказват. Калоян наказва част от съпротивляващите се, а друга част изселва принудително зад Стара планина.\r\nЦар Калоян (Йоаница) е от рода Асеневци, брат на цар Асен I (1187-1196 г.) и на цар Петър II (1196-1197 г.). Той е цар в периода 1197-1207 г., изтъкнат пълководец и дипломат. След победата на въстанието на Петър и Асен (1185-1187 г.), като гарант за миролюбивата политика на България спрямо Византия, Калоян е изпратен като заложник в Цариград, където успява да се запознае с тънкостите на византийската дипломация. Възкачва се на престола след убийството на брат си Петър и предприема незабавни действия за укрепване на централната власт и обуздаване на сепаратистичните стремежи на болярите. Възползвайки се от избухналите по онова време вътрешни борби във Византия, от нея се отделили присъединилите се по-рано български боляри Иванко и Добромир Хриз, както и висшите сановници Мануил Камица (който минал на страната на Добромир Хриз) и Йоан Спиридопаки, управител на Смолянската област. За да се справи с отцепниците, император Алексий III Ангел търси сближение с Калоян и в края на 1201 г. сключва мир с него, по силата на който признава всички териториални придобивки на България, постигнати след 1195 г. През този неколкогодишен период е освободена цяла Северна България, заедно с черноморските градове, а така също и областите около Видин, Белград и Браничево. В началото на 1201 г. в ръцете на българския владетел паднат крепостта Констанция (дн. Кюстенджа) и Варна. След сключването на мира с Византия цар Калоян успява да изтласка и Добромир Хриз от неговите владения. В резултат на това българската държава достига своите териториални граници, които имала преди падането й под византийска власт. Не много след подписването на мирния договор с Византия против България предприема поход унгарският крал Емерих. През 1203 г. той окупира областите около Белград, Браничево и Ниш, в които живеело българско население, и се провъзгласява за \"крал на България\". Цар Калоян съсредоточава против него своите войски и успява да го прогони от тези области. За да извоюва официално признаване на българската държава, Калоян влиза в преговори с римската курия и през 1204 г. сключва уния с папа Инокентий III. В резултат на това той е провъзгласен за \"крал\", а архиепископ Василий - главата на българската църква, за \"примас\". Този акт има чисто формален характер и не позволява на римския папа да разпростре своето влияние над българите, но дава възможност на българския владетел да продължи усилията си за териториално разширение на своята държава. След блестящо разиграна военна операция, на 14 април 1205 г. нанася катастрофално поражение на кръстоносците при Одрин и пленил император Балдуин Фландърски. След тази битка българската държава се утвърждава като първостепенна политическа и военна сила на Балканите. Скоро цар Калоян превзема Пловдив и се насочва на юг към Солунското маркграфство. Освобождава за кратко време редица крепости - Серес, Костур, Битоля, Охрид и др., и стигна до стените на Солун. Убит е от куманския вожд Манастър в резултат на заговор, в който участват и някои български боляри, недоволни от прекомерното засилване на централната власт.На тази дата са родени:\r\n1964 г. \r\nРоден е българският политик Стойчо Кацаров. Той завършва политехническа гимназия Христо Ботев в родния си град Дупница през 1982 г. и медицина в Медицински университет - София. Специализира местно управление и здравен мениджмънт. Председател е на Общинския съвет на Дупница през 1995-1996 г.\r\nКацаров е народен представител в 38-то и 39-тото Народно събрание от листата на Обединените демократични сили (ОДС). От април 1999 до 2001 г. е заместник-министър на здравеопазването. \r\nПрез 2004 г. след оттеглянето на група депутати начело с Иван Костов от Съюза на демократичните сили (СДС), е сред основателите на Демократи за силна България (ДСБ) и е избран за член на Националното ръководство на партията.\r\n1963 г.\r\nРоден е българският актьор Николай Урумов. Той е част от трупата на Народния театър „Иван Вазов“. На щат е и в Драматичния театър „София“, Сатиричния театър и Младежкия театър „Николай Бинев“. През театрален сезон 2014/2015 участва в спектакли на Народния театър „Иван Вазов“, Младежкия театър, Театър „Българска армия“, Сатиричния театър, както и в спектакли на Добричкия, Плевенския и Хасковския театър.\r\n1903 г.\r\nРоден е Петко Тихолов – български поет и журналист.\r\nЗавършва гимназия в Плевен през 1923 г. и политически науки в Свободния университет в София през 1931 г. Занимава се с журналистика. Редактор е на списание “Чайка” и на “Читалищно слово”. Сътрудничи на вестник “Народ”, “Дъга”, “Дневник”, “Кооперативна България”. Редактор е във вестник “Отечествен фронт”. Един от основателите на Съюза на българските журналисти след 9 септември 1944 г. Член на СБП. Дебютира със стихотворение в списание “Ученическа мисъл” (Русе) през 1920 г. Обнародва интервюта с видни писатели, художници, артисти, общественици. \r\nАвтор е на съчиненията “Робство” (1929 г.), “Разговор със 72 бълг. писатели” (1941 г.), “Кръстьо Сарафов” (1946 г.), “Николай Райнов” (1948 г.), “Стефан Македонски” (1956 г.), “Елин Пелин” (1959 г.), “Николай Лилиев” (1962 г.), “Срещи с три поколения” (1973 г.) и други.\r\n1886 г.\r\nРоден е Никола Ракитин – български писател. Завършва славянска филология в Софийски Университет през 1908 г. Работи като учител в Плевен от 1908 до1933 г. Участва в Първата световна война. От 1933 до1934 г. е директор на Военно-историческия музей в Плевен. Несправедливо обвинен в злоупотреба с държавни пари и оклеветен, на 2 май 1934 г. Ракитин се самоубива. За пръв път печата през 1906 г. в списание \"Демократически преглед\". Поезията му е предимно пейзажна. \r\nСтихосбирката \"Размирни години\" е протест срещу войната и насилието над човека. \r\nНякои негови съчинения: \"Под цъфналите вишни\" (1909 г.), \"Животът може би е сън\" (1911 г.), \"Беглец\" (1914 г.), \"Размирни години\" (1919 г.), \"Преди да съмне\" (1920 г.), \"Златните нишки\" (1922 г.), \"Родното село\" (1922 г.), \"В тишината на далечния град\" (1923 г.), \"Васил Левски\" (1923 г., съавтор със Ст. Георгиев), \"Жената и морето\" (1923 г.), \"Мургаш\" (1923 г.), \"На една струна\" (1923 г.), \"Освободеният Прометей\" (1923 г.), \"Лес\" (1924 г.), \"Дарове на Балкана\" (1932 г.), \"Капят листата\" (1933 г.), \"Русалска поляна\" (разкази, 1938 г.) и други.На тази дата умират:\r\n1999 г.\r\nВ София умира Дамян Петров Дамянов – български поет. През 1961 г. завършва Българска филология в СУ “Климент Охридски”. Работи като литературен консултант във вестник \"Народна младеж\". От 1968 г. е към писателската група при ЦС на българските профсъюзи, редактор в отдел \"Поезия\" на списание \"Пламък\".\r\nПървата му публикация е от 1949 г. във вестник \"Сливенско дело\". През 1997 г. получава наградата \"Ив. Вазов\" за цялостното си литературно творчество.\r\nНякои от най-известните му съчинения са: \"Ако нямаше огън\" (1958 г.), \"Очакване\" (1960 г.), \"Лирика\" (1962 г.), \"Стени\" (1964 г.), \"Живей така, че … Есета, силуети, импресии\" (1969 г.), \"Тетрадка по всичко\" (1980 г.), \"Отворен кръг\" (1983 г.), \"Таванът\" (1983 г.), \"Любовна лирика\" (1990 г.; 2. изд. 1992 г.), \"Още съм жив\" (1993 г.). Автор е на пиеси, есета, пътни бележки и други.\r\n1922 г. \r\nУмира българският учител, революционер и държавник, виден деец на Вътрешната македоно-одринска революционна организация Павел Христов.\r\nПрез Балканските войни Павел Христов е доброволец в Македоно-одринското опълчение.\r\nПрез Междусъюзническата война е в Сборната партизанска рота. През септември 1913 година Христов е един от основните организатори и ръководители на българо-албанското Охридско-дебърско въстание. На 12 септември 1913 г. неговата чета заедно с четата на Петър Чаулев влизат тържествено в освободения Охрид. Павел Христов влиза в ръководното тяло на временното българско управление. След погрома на въстанието Христов се оттегля в Албания, където се свързва с албанските революционери за ново сътрудничество.\r\nСлед войната Христов е в редиците на левицата и влиза във Временното представителството на обединената бивша ВМОРО.\r\n1921 г.\r\nУмира Никола Янев – български поет и журналист.\r\nЗавършва гимназия в Солун през 1906 г. Следва Българска филология в Софийски Университет. Работи като редактор в Дирекция по печата към Министерството на външните работи, секретар в консулството в Женева (1917-1920 г.). Печата за пръв път през 1909 г. във вестник “Балканска трибуна”. Участва в редактирането на списание “Звено” (1914 г.). Стихосбирката му “Любов” излиза през 1930 г.За изготвянето на историческата справка на Агенция “Фокус” са използвани следните източници:", "date": "2018.06.06", "title": "Денят 6 юни в българската история"}
{"url": "http://www.focus-news.net/news/2018/06/06/2530383/ombudsmanat-maya-manolova-shte-obsadi-s-roditeli-na-detsa-s-uvrezhdaniya-zakonoproekt-za-lichnata-pomosht.html", "text": "Днес омбудсманът Мая Манолова ще проведе работна среща с родителите на деца/лица с увреждания, които протестират пред Народното събрание срещу липсата на адекватна подкрепа за хората с тежки увреждания и техните семейства. Това съобщиха от пресофиса на омбудсмана. Манолова ще обсъди с родителите изготвения от екипа ѝ проект на Закон за личната помощ, чиято цел е създаването на условия за независим живот на нуждаещите се от непрекъсната грижа.\r\nДо момента такъв закон липсва, въпреки шестте национални протеста и уверението на отговорните институции, че проблемите, натрупани с години, ще бъдат разрешени.\r\nОколо 15.00 часа омбудсманът и родителите ще дадат съвместен брифинг в институцията на ул. „Георг Вашингтон“ №22.", "date": "2018.06.06", "title": "Омбудсманът Мая Манолова ще обсъди с родители на деца с увреждания законопроект за личната помощ"}
{"url": "http://www.focus-news.net/news/2018/06/06/2530385/nimh-zhalt-kod-za-obilni-valezhi-i-gramotevichna-aktivnost-e-v-sila-v-13-oblasti-na-stranata.html", "text": "Жълт код за обилни валежи и гръмотевична активност е в сила в 13 области на страната. Това сочи справка на сайта на Националния институт по метеорология и хидрология (НИМХ) към Българската академия на науките (БАН). Кодовете са в сила в областите: София, София – град, Перник, Кюстендил, Благоевград, Пазарджик, Пловдив, Смолян, Кърджали, Стара Загора, Сливен, Ямбол, Хасково. В тези области на страната ще има краткотрайни, в отделни райони временно интензивни валежи и гръмотевични бури. Остават условията за градушки. Очаквани количества на валежите - между 10 и 20 л/кв.м, на места в областта до 35 л/кв.м.", "date": "2018.06.06", "title": "НИМХ: Жълт код за обилни валежи и гръмотевична активност е в сила в 13 области на страната"}
{"url": "http://www.focus-news.net/news/2018/06/06/2530384/v-ministerstvo-na-obrazovanieto-i-naukata-shte-badat-predstaveni-rezultatite-ot-natsionalnite-vanshni-otsenyavaniya-sled-iv-i-sled-vii-klas.html", "text": "В 12.30 часа днес в залата на VII етаж в Министерство на образованието и науката ще бъдат представени резултатите от националните външни оценявания след IV и след VII клас. Това съобщиха от пресцентъра на Министерство на образованието и науката.", "date": "2018.06.06", "title": "В Министерство на образованието и науката ще бъдат представени резултатите от националните външни оценявания след IV и след VII клас"}
{"url": "http://www.focus-news.net/news/2018/06/06/2530386/zam-ministar-malina-krumova-shte-uchastva-v-rabotna-sreshta-posvetena-na-finansiraneto-eksploatatsiyata-i-monitoringa-na-sistemite-za-prechistvane-na-otpadni-vodi.html", "text": "Днес заместник-министърът на регионалното развитие и благоустройството Малина Крумова ще участва в работна среща на тема „Финансиране, експлоатация и мониторинг на индивидуални и други подходящи системи (ИДПС) за пречистване на отпадни води“. Това съобщиха от пресцентъра на Министерство на регионалното развитие и благоустройството. Работната среща ще се проведе от 9.30 часа в зала „Роял 3“ на хотел Балкан в София. Събитието се организира от Световната банка и има за цел да подпомогне Министерството на регионалното развитие и благоустройството при въвеждането на националната практика на ИДПС за пречистване на отпадъчни води в съответствие с правната рамка на ЕС и принципите на устойчивото развитие.", "date": "2018.06.06", "title": "Зам.-министър Малина Крумова ще участва в работна среща, посветена на финансирането, експлоатацията и мониторинга на системите за пречистване на отпадни води"}
{"url": "http://www.focus-news.net/news/2018/06/06/2530375/umbalsm-n-i-pirogov-prostrelyaniyat-v-botevgrad-mazh-e-v-mnogo-tezhko-sastoyanie.html", "text": "Простреляният в Ботевград мъж е в много тежко състояние. Това каза за Агенция \"Фокус\" говорителят на УМБАЛСМ \"Н. И. Пирогов\" Мария Пойразова. \"Докаран е в много тежко състояние. Опериран е през нощта по спешност. Настанен е в централна реанимация в много тежко състояние\", поясни тя. Агенция \"Фокус\" припомня: Мъж бе застрелян, а друг - ранен при престрелка в Ботевград около 23.00 часа тази вечер. По непотвърдена информация починалият е избягалият от Централния софийски затвор Владимир Пелов.", "date": "2018.06.06", "title": "УМБАЛСМ \"Н. И. Пирогов\": Простреляният в Ботевград мъж е в много тежко състояние"}
{"url": "http://www.focus-news.net/news/2018/06/06/2530388/zam-ministar-denitsa-nikolova-shte-uchastva-v-zasedanie-na-komisiyata-po-politikata-na-teritorialno-sblizhavane-i-byudzhet-na-es.html", "text": "Днес заместник-министърът на регионалното развитие и благоустройството Деница Николова ще участва в заседание на Комисията по политиката на териториално сближаване и бюджет на ЕС на Комитета на регионите. Това съобщиха от пресцентъра на Министерство на регионалното развитие и благоустройството. Събитието ще се състои от 11.00 часа в резиденция „Бояна“ в град София. Форумът се организира във връзка с председателството на Съвета на Европейския съюз, като негов домакин е Националното сдружение на общините в Република България.", "date": "2018.06.06", "title": "Зам.-министър Деница Николова ще участва в заседание на Комисията по политиката на териториално сближаване и бюджет на ЕС"}
{"url": "http://www.focus-news.net/news/2018/06/06/2530387/denyat-6-yuni-v-svetovnata-istoriya.html", "text": "2015 г.\r\nИндия и Бангладеш си разменят анклави с обща площ 98 кв. км.\r\n2014 г.\r\nВ Южен Китай буря взима 20 жертни\r\n2013 г.\r\nПрезидентът на Русия Владимир Путин и жена му Людмила Путина обявяват официално намерение за развод.\r\n2012 г.\r\nЗапочва последното за 21-ви век преминаване на Венера пред диска на Слънцето. Първото за този век е било на 8 юни 2004 г. Предната двойка пасажи са били през 1874 и 1882 г.,\r\n2011 г.\r\nНа парламентарните избори в Република Македония ВМРО-ДПМНЕ печели 375566 гласа, СДСМ 312149 гласа, албанската партия Демократичен съюз за интеграция - 97151, Демократичната партия на албанците 51268, Народната демократична партия 25723, ВМРО-НП 24341, Нова демокрация 16679, Обединени за Македония 14471, Либерално-демократическата партия 13511, Достойнство 7546 гласа.\r\nВ Русия с президентски указ 6 юни (рождения ден на Александър Пушкин) е обявен за „Ден на руския език“. ООН чества дните на шесте официални езика, които официално се ползват от организацията - английски (23 април), арабски (18 декември), испански (12 октомври), китайски (20 април), руски (6 юни) и френски (20 март).\r\n2006 г.\r\nПисателката Зади Смит печели британската литературна награда “Оранж”. Тя печели наградата с романа си “За красотата”. Писателката получава и парична премия в размер на 30 000 лири. Смит е номинирана за “Оранж” и през 2001 и 2003 година.\r\nУчените от Харвардския университет заявяват, че са започнали подготовка по клонирането на човешки ембриони, с цел получаване на стволови клетки. Експериментът е финансиран от частни инвеститори, за да се избегне закона за ограничаване на клонирането. “Нашата крайна цел е създаването на ембрионални стволови клетки от тъканта на пациентите, притежаващи генетични дефекти и връщането на здравите клетки в организма на пациента”, заявява Джордж Бейли, един от участниците в експеримента. През 2001 година президентът на САЩ Джордж Буш подписва закон, забраняващ клонирането, финансирано със средства от бюджета.\r\nГръцката терористична организация “Революционна борба” поема отговорността за атентата срещу бившия министър на обществения ред и настоящ министър на културата на Гърция Георгиос Вулгаракис. Бомбеният атентат срещу Вулгаракис е извършен на 30 май 2006 г., когато пред дома на бившия министър на обществения ред и настоящ министър на културата Вулгаракис избухва взривен механизъм. Взривът е бил поставен върху багажника на велосипед, разположен между два автомобила, на разстояние около 150 метра от къщата на Вулгаракис в атинския квартал Ексархия - точно по маршрута, по който министърът и семейството му всеки ден минава. Взривът избухва в 7:42ч, няколко минути преди Вулгаракис да тръгне за работа и две минути, след като съпругата му и най-малкото от четирите им деца минали оттам.\r\n1993 г. \r\nМонголия провежда своите първи преки президентски избори.\r\n1985 г.\r\nВ Бразилия са ексхумирани останките на човека, смятан за нацисткия престъпник доктор Йозеф Менгеле.\r\nЙозеф Менгеле е роден на 16 март 1911 г. в Гюнцбург Бавария. Син е на основателя на фабриката \"Карл Менгеле & Синове\", изработваща селскостопанска техника, и съпругата му госпожа Валбурга (моминско име Хупфауер).\r\nПрез 1944 г. Менгеле става водещият лекар на женския лагер в Аушвиц. В началото на годината започва работа по проекта \"Цвят на очите\". \"Подходящи\" за проекта затворници биват убивани и различни проби от органите им се изпращат в Берлин за по-нататъшни изследвания. През месеците юли-август циганският лагер в комплекса е ликвидиран по архитектни съображения. Менгеле поема организирането и селектирането на затворниците. Под негово ръководство са обгазени 3000 души, 1400 работоспособни затворници са прехвърлени в концентрационния лагер Бухенвалд.\r\nНа 17 януари 1945 г., десет дни преди Аушвиц да бъде освободен от Червената армия, Менгеле напуска лагера. По-голямата част от документацията си той взима със себе си, за да се хабилитира за изследванията си върху близнаците. Останалата част от документите му са унищожени от SS. През февруари Менгеле си намира работно място като лекар при един от бившите си колеги. Юни месец е арестуван от американски войници под името Фриц Холман, но след няколко дни успява да избяга. Самоличността му не е разкрита. През лятото след разследването на останките от Аушвиц от Червената армия и съветските власти става ясно, че Менгеле е отговорен за изследователски проекти, ползващи живи хора за опитен материал. От 30 октомври той работи под друго име като ратай в селскостопански двор в Манголдинг при Розенхайм. 1946-1947 в рамките на Нюрнбергския процес се състои и Лекарският такъв. Менгеле задочно е осъден на доживотен затвор. Издирването му не е започнато. През 1948 г. той се завръща в Гюнцбург, където се захваща с възстановяването на бащината си фирма. През 1949 г. с паспорт от Интернационалния комитет на червения кръст на името на Хелмут Грегор успява да се добере до Генуа, а от там и до Буенос Айрес.\r\nПрез 1954 г. се развежда с останалата в Европа съпруга. През 1958 г. в Монтевидео (Уругвай) се оженва за вдовицата на брат си Карл, която през 1956 г. го е последвала в Южна Америка. Менгеле се чувства сигурен във военните диктатури на континента и се подвизава под истинското си име. Но през 1959 г. заради интернационалното издирване на нацистки престъпници е принуден да напусне Аржентина и да се засели в Парагвай. Получава и парагвайско гражданство.\r\nПрез лятото на 1960 г. изчезва от преследвачите си някъде близо до Сао Пауло (Бразилия). През 1979 г. на 7 февруари Йозеф Менгеле умира вероятно при нещастен случай (удавяне) в Бертигоа край Сао Пауло. Под името Волфганг Герхард е погребан в Ембу (Бразилия). Семейството му успява да запази смъртта му в тайна.\r\nПрез 1982 г. заповедта за задържането на Менгеле от ФРГ е подновена. За информация за Менгеле е обявена награда от 5000 долара (увеличена от Центъра по документация в Хайфа на 50000), а за залавянето му се дават десет милиона марки. Израелската тайна служба Мосад също продължава диренето му. В началото на 1985 г. именно тя намира гроба на Менгеле. Следва ексхумация и съдебна експертиза на скелета и зъбите за потвърждаване на самоличността. В Йерусалим на т. нар. \"Трибунал Менгеле\" официално е обявена смъртта му.\r\n1982 г.\r\nЗапочва Ливанската война, като военни части под командването на израелския министър на отбраната Ариел Шарон нахлуват в Южен Ливан за да спрат нападенията от страна на палестинските партизани и успяват да достигнат до столицата Бейрут.\r\n1980 г.\r\nАмериканските ядрени сили са вдигнати по тревога за втори път в рамките на една седмица поради компютърна грешка, предупреждаваща за съветско нападение.\r\n1971 г.\r\nВ ефира на CBS се излъчва последното издание на “Шоуто на Ед Съливан” – най-дълго излъчваната телевизионна развлекателна програма (27 години).\r\n“Съюз 11” е изстрелян от космодрума Байконур в централен Казахстан\r\n“Съюз 11” е вторият опит и първото успешно посещение на първата космическа станция “Салют 1”. Космонавтите Владислав Волков, Георги Доброволски и Виктор Пацайев, остават 22 дни на борда и поставят световен рекорд по престой в космоса. На единадесетият ден от техния престой на “Салют 1” избухва пожар. На 30 юни 1971 г. след нормално навлизане в атмосферата на капсулата “Съюз 11” спасителният екип отваря капсулата и открива мъртвия екипаж, който по всяка вероятност се е задушил в следствие на отворен вентил. Тримата космонавти са погребани в Кремълската стена на Червения площад в Москва.\r\n1954 г.\r\nОбразувана е международната телевизионна мрежа “Eurovision”, в която влизат Белгия, Великобритания, Холандия, Дания, Италия, Франция и Швейцария. Първото обръщение към телевизионните зрители произнася римокатолическия папа.\r\n1952 г.\r\nВ Пловдив, при \"закрити врати\" се гледа делото на католическия свещеник Йосиф Тончев, обвинен в \"шпионаж\" и в \"подривна дейност\" - \"образуване на нелегална организация\". Той получава смъртна присъда и е екзекутиран на 25 януари 1953 г.\r\n1949 г.\r\nВ Лондон в тираж 25 000 излиза от печат романът на Джордж Оруел “1984”, който по-късно е преведен на 60 езика. Трите лозунга на тоталитарната държава според Оруел са: “Войната е мир, свободата – робство, незнанието – сила”.\r\nДжордж Оруел е английски писател. Той работи в колониалната полиция в Индия. Взема участие в Гражданската война в Испания. Умира от туберкулоза. Основното му произведение е романът - антиутопия \"1984\" (1948 г.). Много от темите в романа обаче са маркирани още във \"Фермата (Приказка за животни)\" (1945 г.) - една алегория на сталинизма. Публикува пътни бележки, очерци, публицистика.\r\n1944 г.\r\nПо време на Втората световна война (1939-1945 г.) съюзническите войски дебаркират в Нормандия в рамките на операцията “Овърлорд”, известна като “Денят Д” (D-day). Тя е най голямата десантна операция в световната история. Дебаркирането на силите на западния бряг във Франция на 6 юни 1944 г. слага началото на тяхното настъпление във вътрешността на окупираната от нацистите Европа. Американски войски слизат на западните брегове, а британски и канадски – на източните. Генерал Айзенхауер е върховен главнокомандващ силите на съюзниците, като прякото командване на бойното поле е прехвърлено на генерал Монтгомъри. Тежките сражения в Нормандия продължават един месец. Скоро дебаркиралата съюзническа армия достига 1.5 млн. души. Американските войски превземат пристанището на Шербур на 27 юни, а канадските и британските влизат в Кан на 9 юли. По този начин те дават възможност на танковете да пробият германските укрепления. Париж е освободен на 25 август, Брюксел на 2 септември, а германската граница отпреди войната е пресечена до Аахен на 12 септември.\r\n1933 г.\r\nВ Ню Джърси, САЩ, е открито първото авто-кино с размери на екрана 12х15 м и вместимост 400 коли.\r\n1925 г.\r\nУолтър Перси Крайслер основава корпорацията Крайслер.\r\nChrysler Group LLC е американски автомобилен производител със седалище в Обърн Хилс, щата Мичиган, Съединените американски щати. Той е сред т.нар. „Голяма тройка“ американски производители на автомобили.\r\nКорпорацията произвежда и продава автомобили в целия свят под марките Chrysler, Dodge, Jeep, Ram, а също произвежда автомобили, продавани под марката Fiat в Северна Америка. Други големи подразделения на Chrysler са Mopar (автомобилни части и аксесоари) и SRT (доработка и производство на спортни автомобили). През 2011 г. Chrysler Group е 12-ят по големина автомобилен производител в света и 7-ят с „Фиат“.\r\n1924 г.\r\nИзвестният инженер и бизнесмен Уолтър Крайслер основава автомобилния концерн “Крайслер” и пуска първия автомобил с тази марка, който е с шестцилиндров двигател.\r\n1912 г.\r\nИзригва вулканът Новарупта в Аляска. По време на това най-голямо за XX век изригване в атмосферата е изхвърлено огромно количество пепел, а киселинни дъждове се изливат в диаметър над 600 км. През 70-те години американски астронавти използват околностите на вулкана при тренировки за бъдещите си полети до Луната.\r\n1882 г.\r\nХенри Уили патентова електрическата ютия.\r\n1853 г. \r\nОснован е град Аламида, щата Калифорния, САЩ.\r\n1809 г.\r\nШвеция обявява независимостта си, като е установена конституционна монархия чрез приемането на нова конституция, постановени са гражданските права и свободи на шведите. По-късно през 1983 г. 6 юни е обявен за Ден на Швеция.\r\n1664 г.\r\nГрадът Ню Амстердам, основан от холандски колониалисти, е преименуван на Ню Йорк Сити. Старото име на града произхожда от име на крепост от XVII век. Градът получава общински права през 1653 г. Селището е разположено на стратегическо място в южния край на остров Манхатън, чието име произхожда от индианско племе, наречено Манахата. Ню Амстердам се развива като най-голямото холандско колониално селище в провинцията Нова Холандия до август 1664 г., когато попада в ръцете на англичаните.\r\n1654 г.\r\nСлед 22-годишно управление кралицата на Швеция Кристина се отрича от престола и дегизирана с мъжки дрехи напуска страната.\r\n1523 г.\r\nВ Швеция за крал е коронясан Густав Първи, като царува до 1560 г. Той въвежда Лутеранизма в страната като национална религия, също така наследствената царска власт и създава постоянна армия и флот. До тогава Швеция е управлявана от датски монарси.\r\n1391 г.\r\nВ еврейския квартал на Севиля юдериа (juderia) е извършено клане на 5000 евреи. Мястото е било запалено от всички страни. Освен жертвите били продадени в робство жени и деца на мюсюлманите. Повечето от двадесет и трите синагоги в Севиля са разрушени или превърнати в църкви.\r\n1242 г.\r\nВ Париж са изгорени еврейски талмудски ръкописни книги заедно с още други 200 равински ръкописа. През лятото на 1239 г. римският Папа нарежда да бъдат конфискувани и изгорени всички свещени еврейски текстове, от обожествения Талмуд до езотеричните писания на Кабала.На тази дата са родени:\r\n1944 г.\r\nРоден е Филип Шарп – американски генетик.\r\nЗавършва химия и математика в Барбървил през 1966 г. и става доктор по химия в Илинойския университет през 1969 г. Специализант и изследовател в лабораторията “Коулд Спринг Харбър” в Ню Йорк от 1969 до1974 г. \r\nПрез 1974 г. става доцент, 1979 г. професор, заместник –директор и от 1982 – 1991 г. е директор на Центъра за проучване на рака в Масачусетския технологичен институт. Изучава строежа на гените и механизмите за предаване на наследствената информация. През 1977 г. открива, че някои гени имат прекъснат строеж. Доказва (заедно с Р. Робъртс) неизвестен дотогава генетичен процес - генно снаждане (сливане на генни сегменти), който предхожда предаването на генетична информация. Това откритие променя възгледите за еволюция на организмите; открива възможности в диагностиката и лечението на наследствените и раковите заболявания. Получава Нобелова награда за медицина през 1993 г.\r\n1932 г.\r\nРоден е Дейвид Скот – американски астронавт, полковник от Военно Въздушните Сили.\r\nПрез 1962 г. завършва Военната академия на САЩ в Уест Пойнт, Масачусетския технологичен институт. Завършва още училище за летци изпитатели и подготовка на пилоти за аерокосмични изследвания. От 1963 г. е в групата на астронавтите към НАСА. На 16 март 1966 г., заедно с Н. Армстронг, лети като втори пилот на космическия кораб “Джемини-8”. Продължителността на полета е 10 ч и 16 мин. От 3 до 13 март 1969 г., заедно с Дж. Макдивит и Р. Швейкарт лети на космическия кораб “Аполо-9” като пилот на основния блок. Корабът извършва 151 обиколки около Земята за 241 ч и 1 мин, изминавайки 6,6 млн. км. Извършва трети полет в Космоса от 26 юли до 7 август 1971 г. заедно с Дж. Ървин и А. Уордън като командир на космическия кораб “Аполо-15”. Лунната капсула със Скот и Ървин каца на Луната в района на източната граница на Морето на дъждовете на 31 юли 1971 г. Престоят им на Луната е 66 ч и 55 минути.\r\n1924 г.\r\nРоден е Васил Акьов - български литературен критик, автор на романи, повести и киносценарии.\r\nНякои от най-известните му книги са: \"Република на смъртните\" (повест, 1966 г.), \"И дойде денят\" (роман, 1967 г.), \"Светове\" (критика, 1968 г.), \"Джокерите\" (роман, 1977 г.). Автор е на сценариите: \"Птици и хрътки\" (1969 г.), \"И дойде денят\" (1973 г.), \"Тигърчето\" (1973 г.), \"Пантемей\" (1978 г.), \"Къщата\" (1979 г.).\r\n1903 г.\r\nРоден е арменският композитор на класическа музика Арам Хачатурян. Творческото оформяне на Хачатурян като композитор става в Московската консерватория. Първата му творба – „Трио за кларинет, цигулка и пиано” (1932) и Първа симфония (1934) – веднага установяват забележителния мелодически талант на Хачатурян. Неговото влечение към естественото и артистично съчетание на източните народни мелодии и ритми с традиционните европейски форми предизвиква възхищение. \r\nСред значимите творби на Хачатурян са:\r\nинструментални концерти – клавирен (1936), цигулков (1940), виолончелов (1963);\r\nВтора симфония (1943);\r\nДва тематично свързани балета – „Щастие” (1939) и „Гаяне” (1942);\r\nБалет „Спартак” (1954);\r\n„Поема за Сталин за хор и оркестър” (1938);\r\nМузика за филми и театрални спектакли.\r\n1901 г.\r\nРоден е Сукарно – президент на Индонезия от 1945 до 1967 г.\r\nПрез 1925 г. завършва Бандунгския технологичен институт. Един от организаторите на “Бандунгския изследователски клуб”, който подготвя създаването на Националната партия на Индонезия през1927 г. През декември 1929 г. е арестуван от холандските колониални власти. След излизането си на свобода през 1932 г. влиза в партията “Индонезия” (основана през 1931 г.) и е избран за неин председател. През 1938 г. отново е арестуван, заточен на остров Флорес. През 1938 г. е преместен в Южна Суматра, където остава до японското нашествие в Индонезия през 1942 г. Сукарно формулира идеите на така наречения мархаенизъм (индонезийски вариант на дребнобуржоазен социализъм). По време на японската окупация от 1942 до 1945 г. поддържа външна лоялност към окупационните власти, като запазва връзките си с националните-патриотичните нелегални организации. На 17 август 1945 г. провъзгласява независимостта на Индонезия. Един от инициаторите за Бандунгската конференция (1955 г.) на страните от Азия и Африка. В края на 50-те години въвежда нова форма на управление – така наречената “управляема демокрация”, която засилва личната власт на президента. През 1963 г. сесията на Временния нар. консултативен конгрес му дава титлата “велик вожд на революцията” и го назначава за пожизнен президент. След събитията от 30 септември 1965 г., в резултат на които на власт идват военните, влиянието на Сукарно в политическия живот на страната отслабва. На 20 февруари 1967 г. е отстранен от власт и отстъпва президентския пост на генерал Сухарто.\r\n1875 г.\r\nРоден е Томас Ман - един от най-големите съвременни германски писатели, брат на Х. Ман и баща на Клаус Ман. Слуша лекции в Мюнхенския университет по история, политикономия и литература. Живее известно време в Рим. Става известен с романа “Буденброкови” ( 1901 г.). Автор е на новелите “Тристан” (1903 г.), “Тонио Крьогер” (1903 г.), “Смърт във Венеция”, автобиографичната скица “Пред огледалото” и други. След Първата световна война издава романа “Вълшебната планина” (1924 г.), а през 1933-1943 г. издава историческа тетралогия на библейска тема “Йосиф и неговите братя”.\r\nЕмигрира от Германия в Швейцария, а през 1938 г. – в САЩ. През 1948 г. публикува “Доктор Фаустус”. Посещава Германия през 1949 г. Получава Нобелова награда за литература за 1929 г.\r\n1872 г.\r\nРодена е Александра Феодоровна - последната руска императрица, съпруга на император Николай II (от 14.11.1894 г.). Дъщеря на хесен-дармщатския херцог Людовик IV. От брака си с Николай имат 5 деца: Олга (1895 г.), Анастасия (1897 г.), Татяна (1899 г.), Мария (1901 г.), Алексей (1904 г.). Отличава се с дълбоко суеверие, твърда привързаност към неограничено самодържавие и консерватизъм във вътрешната политика. Арестувана на 2 март 1917 г., изпратена в Тоболск и след това в Екатеринбург, където е разстреляна заедно с цялото си семейство.\r\n1863 г.\r\nРоден е Вячеслав Николаевич Шчепкин - руски учен славист, езиковед, палеограф. Внук на актьора М. С. Шчепкин. Ученик на Ф. Ф. Фортунатов. Завършва Московския университет през1885 г. От 1907 г. е професор в Московския университет. От 1887 г. работи в Историческия музей в Москва, където създава системата на научни каталози в Отдела за ръкописни и старопечатни книги. Магистърската му дисертация “Разсъждения за езика на Савината книга” (1898-1899 г.) е капитално изследване върху фонетиката на старославянския език . \r\nАвтор е на съчиненията “Въведение в славянознанието” (1914 г.), “Учебник по руска палеография” (1918 г.), изследвания за Новгродската иконописна школа и много други.\r\n1854 г.\r\nРоден е Анте Ковачич - хърватски писател. Автор е на стихове, фейлетони, повести и романи. Най-известен е автобиографичният му роман “В регистратурата” (1888 г.).\r\n1833 г.\r\nРоден е Александър Александрович Пушкин – руски офицер, генерал от кавалерията (1898 г.). Син на А. С. Пушкин. Завършва Пажеския корпус в Санкт Петербург през 1851 г. Участва в Кримската война от 1853 до1856 г. От 1870 г. е командир на 13-ти Нарвски хусарски полк, с който участва в Руско-турската война от 1877 до1878 г. Полкът е в състава на Източният отряд и действа в района на Елена и Котел. След войната служи в армията като командир на дивизия и корпус, командващ военен окръг и губернатор на Северен Кавказ. Умира на 6 юни 1914 г.\r\n1799 г. \r\nРоден е руският писател - поет, драматург и белетрист Александър Пушкин. Още приживе той си създава репутацията на най-значимия руски национален поет, а по-късни изследователи го определят като основоположник на съвременния руски литературен език. Творбите на Пушкин са писани под влиянието на сатирата на Волтер, поезията на Байрон и трагедиите на Шекспир. Много от неговите произведения са считани от критиците за шедьоври. Самият Пушкин предпочита романа „Евгени Онегин“, който пише в продължение на няколко години. Той е един от малкото поети или писатели, които болшевиките не забраняват, когато идват на власт, може би отчасти това се дължи се на факта, че самият Пушкин е бунтар и е в конфликт с правителството поради политическите си убеждения. Дори кръщават Царское село на него.\r\nТворчеството на А.С. Пушкин дава основа за много музикални произведения, например оперите на Чайковски „Евгени Онегин“ (1879 г.) или „Борис Годунов“ на Мусоргски (1874 г.). Много от творбите му са екранизирани.\r\nМножество градове по света имат паметници на поета. Най-много те са в Русия, като Москва и Санкт Петербург имат по няколко.\r\n1606 г.\r\nРоден е Пиер Корней - френски писател, представител на трагедията от епохата на класицизма.\r\n1599 г.\r\nРоден е испанският художник Диего Веласкес. Възпитан е в религиозен дух, получава добра начална подготовка в областта на езиците и философията. Още в ранна възраст обаче той проявава дарби в рисуването и в продължение на една година учи при основоположника на Севилската школа Франсиско де Ерера.\r\nСлед упорита работа се появяват знаменитите картини “Венера в огледалото”– 1651 година и “Менините” (Las Meniñas)– 1656 година. Връх в изкуството му е творбата “Тъкачките”, последвана от прекрасни портрети на втората жена на Филип IV Испански – кралица Мариана Австрийска, на инфанта Маргарита и сестра ѝ Мария-Тереза – бъдеща жена на френския крал и картината “Меркурий и Аргус” с митологичен сюжет. Най-известни портрети: дона Хуан Матеос (1632), генерала Оливарес (1633), конният портрет на крал Филип IV (1635), папа Иннокентий X (1648).\r\nПортретите от късния период в творчеството на Веласкес в голяма степен са проникнати от артистизъм и психологическа На тази дата умират:\r\n1991 г.\r\nУмира Стен Гетц - американски тенор саксофонист.\r\nПо време на Втората световна война Гетц има възможността да свири в най-популярните за времето си оркестри, сред които бигбенда на Д. Дорси (1945 г.) и бигбенда на Б. Гудман (1945-1946 г.). Звукозаписният си дебют прави през 1946 г., но става популярен, когато започва да свири с Уди Хърман (1947-1949 г.). През 50-те години на ХХ век. Гетц работи с музиканти като Хорас Силвър и Джими Рейни, посещава Европа, а заедно с Джони Смит създават незабравимия хит \"Moonlight in Vermont\". От 1958 г. до 1960 г. живее в Европа, а след завръщането си в САЩ записва албума \"Focus\". През февруари 1962 г. излиза албумът \"Jazz Samba\" с Ч. Паркър - това слага началото на \"ерата на босановата\". \r\nПрез 1963 г. Гетц записва няколко албума в стил \"босанова\" с оркестрите на Л. Бонфа и Л. Алмейда; най-значителен в творчеството му и в историята на \"босановата\" изобщо е \"Getz/Gilberto\", записан заедно с Аструд Жобим и Жоао Жилберто.\r\nПрез следващите години той остава верен на босановата, но прави и различни експерименти, допринесли за развитието на фюжъна. Свири с Г. Бъртън, Б. Евънс, Ч. Кърия и други. В края на живота си Гетц отново се връща към чисто акустичното звучене. Последният му запис е \"People Time\" (1991 г.) - брилянтен дует с К. Барън.\r\n1968 г.\r\nУмира Робърт Френсис Кенеди – американски политик. Роден е на 20 ноември 1925 г. в Бостън и е брат на Джон Кенеди.\r\nРобърт Кенеди завършва право и от 1957 г. заема отговорни длъжности в държавния апарат на САЩ. През 1961 г. е министър на правосъдието в кабинета на брат си. Известно време, до 1964 г., е на този пост и в кабинета на Линдън Джонсън.\r\nОт 1965 г. Робърт Кенеди е сенатор от щата Ню Йорк. Той е един от лидерите на либералното крило на Демократическата партия и открито се обявява против виетнамската политика на правителството на Джонсън.\r\nПрез 1968 г. Робърт Кенеди се кандидатира за поста президент на САЩ от Демократическата партия. В разгарана на предизборната борба, на 6 юни 1968 г. той е убит в Лос Анджелис. През май 1969 г. палестинецът Сирхан Сирхан е признат от съда за виновен и осъден на смърт за убийството на Робърт Кенеди. В последствие присъдата е заменена с доживотен затвор.\r\n1961 г.\r\nУмира Карл Густав Юнг - швейцарски психолог и културолог, основател на аналитичната психология. Започва научната си дейност в Цюрих под ръководството на Е. Блойлер. От 1906 г. преминава на позициите на психоанализата и става най-близък съратник на Фройд и популяризатор на неговото учение.\r\n1948 г.\r\nУмира Луис Жан Люмиер – френски химик и индустриалец.\r\nРаботи в ателието на баща си, който е фотограф, и със сътрудничеството на брат си Огюст предприема опити, които водят до подобрение във фотографското изкуство. През 1895 г. създава в собствената си фабрика в Лион първия кинематограф. Открива и способ за трицветно фотографиране. Във Франция е учредена ежегодна премия \"Л. Люмиер\" за документален филм.\r\n1946 г.\r\nУмира Герхард Йохан Роберт Хауптман - германски драматург и писател. Става известен с драмата си “Преди изгрев слънце” (1889 г.). \r\nАвтор е на драмите “Празникът на мира” (1890 г.), “Самотни хора” (1891 г.), “Тъкачите” (1892 г.), “Възнесението на Ханеле Матерн” и “Потъналата камбана” (1896 г.), “Флориан Хайер” (1896 г., историческа драма), “Боброва шуба” (1893 г., сатирична комедия), “Роза Бернд” (1903 г.), “Преди залез слънце” (1932 г.), “Потъналата камбана” (символистична драма приказка). \r\nНегови романи са: “Емануел Квинт” (1910 г.), “Еретикът от Соана” (1918 г.), “Приключение от моята младост” (1937 г., автобиографичен) и други.\r\nПолучава Нобелова награда за литература за 1912 г.\r\n1916 г.\r\nУмира Юан Ши Кай - китайски политик и военен деец. Губернатор на Шандун и Джили. Той потушава Ихътуанското въстание (1899-1901 г.). Реорганизира китайската армия по европейски образец. Покровителстван от императрица Тан Хи. Оглавява войските на Севера по време на Синхайската революция и води военни действия срещу революционния Юг. От 13 февруари 1912 г. е президент на Китайската република.\r\n1861 г.\r\nУмира Камило Бенсо Кавур – италиански държавник, общественик и дипломат на Пиемонт (Сардинското кралство) и Италия от епохата на обединяването £. Идеолог и лидер на буржоазното дворянство и умерено-либералната монархическа буржоазия. През 1829 г. завършва Военната академия в Торино. Заедно с Ч. Балбо основава вестник “Рисорджименто”, орган на умереното либерално движение. По време на Революцията (1848-1849 г.) е депутат в парламента. Министър на земеделието и търговията (1850-1852 г.), министър на финансите (1851-1852 г.) и министър-председател на Пиемонт (1852-1861 г.). Вътрешната политика на Кавур е насочена към буржоазни преобразования в икономическата и политическата структура на Пиемонт. Политиката на Кавур помага за разширяване на либерално-буржоазния слой. Негова крайна цел е обединението на Италия под егидата на Савойската династия. Чрез ловки дипломатически маневри успява да предизвика Австрия да воюва с Пиемонт през 1859 г. По време на войната прави опит да освободи Ломбардия и Венеция с помощта на Франция, но сепаратисткият договор между Франция и Австрия попречва на плановете му. Благодарение на енергичните действия на Кавур и с помощта на армията на Гарибалди, всички италиански земи се обединяват и през 1861 г. е провъзгласено Италианското кралство, а Кавур става първият министър-председател на Италия.\r\n1818 г.\r\nУмира Ян Хенрих Домбровски- полски генерал. Прикрива отстъплението на армията на Наполеон I през р. Березина.За изготвянето на историческата справка на Агенция “Фокус” са използвани следните източници:", "date": "2018.06.06", "title": "Денят 6 юни в световната история"}
{"url": "http://www.focus-news.net/news/2018/06/06/2530390/na-ofitsialna-tseremoniya-shte-bade-otkrit-nov-zavod-za-vakuumni-opakovachni-mashini-v-industrialna-zona-bozhurishte.html", "text": "На официална церемония ще бъде открит нов завод за вакуумни опаковъчни машини в Индустриална зона Божурище. Това съобщиха от пресцентъра на \"Национална компания индустриални зони\". В 13.00 часа днес в Индустриална зона Божурище ще се състои тържествено откриване на новото предприятие на световният лидер във вакуумните опаковъчни машини - Мултивак. \r\nНа официалната церемонията ще присъстват министър-председателят на Република България Бойко Борисов, делегация от провинция Бавария, оглавявана от г-н Ханс Йозеф Пширер, държавен министър на икономиката, енергетиката и технологиите на провинция Бавария, г-н Емил Караниколов, министър на икономиката на Република България, други официални държавни лица, представители на Българска агенцията за инвестиции и \"Национална компания индустриални зони\" ЕАД, Община Божурище, ръководството на Германо-Българската индустриално-търговска камара в лицето на г-н Тим Курт, президент и г-н д-р Митко Василев, главен изпълнителен директор, контрагенти от страната и чужбина, висши ръководители на МУЛТИВАК Груп. \r\nМУЛТИВАК България Продакшън ЕООД стартира строежа на новия завод на групата МУЛТИВАК на 15 септември 2016 г. след като компанията получи сертификат за Инвеститор клас „А“ от Министерство на икономиката. Инвестицията възлиза на 18,8 млн. евро и ще създаде 153 нови висококвалифицирани работни места. \r\nПроизводствената база на МУЛТИВАК е построена върху обща площ от 20 хил. кв. м, а застроената площ е около 8 хил. кв. м и включва модерно производство, складова и логистична база, модерен шоурум, офиси и социална сграда. В производственото хале са монтирани най-модерните съоръжения за допълнително въвеждане на естествена светлина, която дава по-голям комфорт на хората по време на работа. \r\nТехнологичното оборудване е последна дума на техниката и е доставено от водещи световни производители. С него се произвеждат части и модули за опаковъчните машини на Мултивак. \r\nВ рамките на проекта в България, МУЛТИВАК ще доразвие центъра за споделени ИТ услуги, който работи от 2015 г. и центъра за стратегическо снабдяване. В следващите годи-ни ще бъде развит и R&D департамент. \r\nЗаводът на Групата МУЛТИВАК в България е 8-мият завод в глобален план, но първият на изток от Германия. Освен трите производствени бази в Германия, производства са изградени още в Австрия, Бразилия, САЩ и Испания. Производство на решения за маркиране и етикетиране в рамките на Групата е концентрирано в дъщерната компания MULTIVAC Marking & Inspection. Продуктовото портфолио на МУЛТИВАК се разширява непрекъстнато. През 2017 г. компанията закупи мажоритарен дял от немската TVI Entwicklung & Produktion GmbH, специализирана в производството на машини за порциониране и темпериране, както и поделението за слайсери на швейцарската организация VC999. \r\nПреди по-малко от месец по време на изложението Ануга ФуудТек 2018, г-н Ханс Йоахим Букщегерс, Главен изпълнителен директор на МУЛТИВАК Груп обяви, че в момента се извършва начален етап на строеж на нова производствена зона във Волфертшвенден, както и нов приложен център за слайсери. Той сподели, че наскоро е пусната в експлоатация и нова фабрика в САЩ. Производственият капацитет в Лехашау, Австрия както и в MULTIVAC Marking & Inspection в Енгер бяха допълнително разширени. Г-н Букщегерс предостави информация, относно бъдещите инвестиционни планове на групата: \"Ще продължим систематично да насърчаваме разширяването на нашите търговски и производствени обекти, както и да работим за разширяване на продуктовото ни портфолио\". С откриване на производството в България ще бъде повишен капацитета на цялостното производство и ще бъде гарантирано изпълнение на поръчките. Прогнозата за 2018 г. е за ръст от около 10 %. \r\nПо отношение на инвестиционния проект в България, МУЛТИВАК България Продакшън ЕООД изпълнява стриктно плана за наемане на трудови ресурси. Екипът в момента наброява над 65 души и непрекъснато расте. Компанията привлича талантливи млади хора, които имат трайни интереси в областта на машиностроенето, ИТ технологиите и пр., чрез целогодишни платени стажове, след което същите имат възможност да продължат професионалното си развитие именно в МУЛТИВАК.\r\nГ-н Ивайло Димитров, Изпълнителен директор на Мултивак България Продакшън споде-ли: „Горди сме, че Мултивак избра именно България за инвестицията си в разширяване на производствените си мощности. Поехме тази висока отговорност с вярата, че можем да изградим едно от най-модерните предприятия на Мултивак в света, и че с помощта на сплотеният ни екип от специалисти ще достигнем високите стандарти на Мултивак в най-кратки срокове.“ \r\n„МУЛТИВАК“ е един от най-големите световни доставчици на опаковъчни решения. Kомпанията е световен лидер на пазара на терморформовъчни опаковъчни машини и произвежда широка гама от трейсийлъри, камерни вакуум-машини, камерни конвейерни машини, етикетиращи устройства, системи за контрол, решения за автоматизация и цялостни производствени линии. В групата „МУЛТИВАК“ работят над 5300 служители в цял свят, а над 1900 от тях са базирани в централата в гр. Волфертшвенден, Германия. Организацията е представена на всеки континент, благодарение на мрежата от 85 дъщерни дружества. Над 1000 консултанти и техници по света са на разположение на клиентите със своите знания и опит, за да гарантират, че всички инсталирани машини „МУЛТИВАК“ функционират пълноценно и безотказно. \r\n„МУЛТИВАК България“ ЕООД е доставчик на опаковъчни решения за българската промишленост, произведени от групата MULTIVAC- вакуум-опаковъчни и етикетиращи ма-шини, системи за контрол и инспекция, роботизирани опаковъчни линии, както и продукти произведени от партньорите на МУЛТИВАК- машини за нарязване, системи за дозиране на продукти, Sous Vide оборудване и пр. Комплексното обслужване на клиентите включва доставката на консумативи - фолио, пликове, опаковки както и консултации при проектиране и изработка на дизайн. За дългосрочната и надеждна работа на доставените машини се грижат висококвалифицирани сервизни инженери обучени в тренинг-центъра в МУЛТИВАК Волфертшвенден, Германия. \r\nПрез 2015 год. „МУЛТИВАК България“ стартира своята производствена дейност и откри новата организация „МУЛТИВАК България Продакшън“ ЕООД, чрез която продължава своя производствен план и целеустремено върви по посока разширение на производствените мощности на компанията.", "date": "2018.06.06", "title": "На официална церемония ще бъде открит нов завод за вакуумни опаковъчни машини в Индустриална зона Божурище"}
{"url": "http://www.focus-news.net/news/2018/06/06/2530389/zam-kmetat-na-sofiya-yoana-hristova-shte-proveri-remonta-na-yuzhen-park-na-vhoda-ot-stranata-na-bul-gotse-delchev.html", "text": "От 10.30 часа днес заместник-кметът на София по направление екология Йоана Христова ще провери изпълнението на ремонта на Южен парк – вход откъм бул. „Гоце Делчев“. Това съобщиха от пресцентъра на Столична община. Започна изпълнението на обновяване на настилките на входа на парка откъм бул. „Гоце Делчев“.", "date": "2018.06.06", "title": "Зам.-кметът на София Йоана Христова ще провери ремонта на Южен парк на входа от страната на бул. „Гоце Делчев“"}
{"url": "http://www.focus-news.net/news/2018/06/06/2530376/vitseprezidentat-iliyana-yotova-shte-uchastva-v-otkrivaneto-na-konferentsiyata-balgarskata-atomna-energetika-natsionalna-regionalna-i-svetovna-energiyna-sigurnost.html", "text": "Днес в зала „Ривиера“ на хотел „Ривиера бийч“ във ваканционен клуб Ривиера (край Варна) вицепрезидентът Илияна Йотова ще участва в откриването на ежегодната международна ядрена конференция „Българската атомна енергетика – национална, регионална и световна енергийна сигурност“. Това съобщиха от прессекретариата на държавния глава. Събитието, което се организира от Българския атомен форум ще започне в 9.00 часа.", "date": "2018.06.06", "title": "Вицепрезидентът Илияна Йотова ще участва в откриването на Конференцията „Българската атомна енергетика – национална, регионална и световна енергийна сигурност“"}
{"url": "http://www.focus-news.net/news/2018/06/06/2530393/nachalnikat-na-otbranata-general-andrey-botsev-shte-prisastva-na-uchenie-na-spetsialnite-sili-na-balgariya-gartsiya-rumaniya-i-sarbiya.html", "text": "Началникът на отбраната генерал Андрей Боцев ще вземе участие днес във ВИП деня на учението „SOFEX SALAMIS STORM 2018”. То се провежда в периода от 31 май до 9 юни на тренировъчния център на Специалните сили на Република Гърция в Неа Перамос. Това съобщиха от пресцентъра на Министерство на отбраната.\r\nУчението, което се организира за първи път и е по инициатива на Гърция, има за цел утвърждаване нивото на военно сътрудничество и оперативна съвместимост между четирите държави участнички – България, Гърция, Румъния и Сърбия. От българска страна участват 12 военнослужещи от 68-ма бригада Специални сили. \r\nПоканени са наблюдатели от Кипър, Египет, Естония, САЩ, Йордания, Израел и Полша.", "date": "2018.06.06", "title": "Началникът на отбраната генерал Андрей Боцев ще присъства на учение на Специалните сили на България, Гърция, Румъния и Сърбия"}
{"url": "http://www.focus-news.net/news/2018/06/06/2530392/afp-yordanskiyat-kral-otmenya-sporen-danachen-zakon-predizvikal-masovi-protesti.html", "text": "Йорданският крал отменя спорен данъчен закон, предизвикал масови протести, предава AFP.\r\nСрещу спорния закон, подкрепен от Международния валутен фонд (МВФ) повече от седмица протестират профсъюзите и заплашват с обща стачка в сряда. Те са недоволни от монетарните мерки, подкрепени от МВФ, довели до ръст на цените. Йорданският премиер Хани Мулки подаде оставка в понеделник, за да успокои протестиращите, но напускането му и оттеглянето на закона не изглежда да намаляват напрежението. Профсъюзите заявиха,ч е отмяната на закона е положителна   стъпка, но не се отказват от планираната обща стачка. Много протестиращи заявяват, че искат повече от оставката на Мулки. \r\n„Ние искаме нови хора, които наистина да се захванат с реформите, ние не искаме политици от същите кръгове, които искат да решават само проблемите на МВФ, крадейки пари от джобовете на хората“, каза протестиращ мъж пред агенцията. Юлиян Марков", "date": "2018.06.06", "title": "AFP: Йорданският крал отменя спорен данъчен закон, предизвикал масови протести"}
{"url": "http://www.focus-news.net/news/2018/06/06/2530396/api-ot-1000-chasa-do-1800-chasa-se-spira-dvizhenieto-na-lekite-avtomobili-po-avtomagistrala-lyulin-za-obrushvane-na-skatove-pri-9-ti-km.html", "text": "Днес от 10.00 часа до 18.00 часа ще се спира движението на леките автомобили по АМ „Люлин“, в участъка от пътен възел „Даскалово“ до пътен възел „Мало Бучино“, за обрушването на скатове при 9-ти км. Това съобщиха от пресцентъра на Агенция \"Пътна инфраструктура\". За пътуващите за София обходният маршрут е по път I-1 през Владая, а в посока Перник е по път I-1 през Владая и път III-1801 през Мало Бучино. \r\nКамионите над 12 тона, преминаващи по АМ „Люлин“, ще бъдат спирани на интервали от два часа и ще изчакват на място. Първото спиране е от 10.00 часа до 12.00 часа. Движението на тежкотоварния трафик ще бъде пуснато за един час от 12.00 часа до 13.00 часа. След това преминаването на МПС над 12 т отново ще бъде спряно за два часа. \r\nАгенция „Пътна инфраструктура“ благодари на шофьорите за търпението от причинените неудобства, които обаче са наложителни, за да се пътува удобно и безопасно.", "date": "2018.06.06", "title": "АПИ: От 10.00 часа до 18.00 часа се спира движението на леките автомобили по автомагистрала „Люлин“ за обрушване на скатове при 9-ти км"}
{"url": "http://www.focus-news.net/news/2018/06/06/2530395/bchk-shte-dade-preskonferentsiya-vav-vrazka-s-obuchenieto-na-vodni-spasiteli-i-osiguryavaneto-na-plazhovete-prez-aktivniya-leten-sezon.html", "text": "БЧК ще даде пресконференция във връзка с обучението на водни спасители и осигуряването на плажовете през активния летен сезон. Тя ще се състои от 11.00 часа днес в Дома на киното на ул. \"Екзарх Йосиф\" 37. Това съобщиха от пресцентъра на БЧК. Председателят на Българския Червен кръст акад. Христо Григоров, председателят на Националната комисия по водно спасяване доц. Стоян Андонов и директорът на ВСС на БЧК Антон Налбантов ще дадат информация за обучението на водни спасители през тази година и за осигуряването на плажовете през активния летен сезон, за водния травматизъм през 2017 г., за резултатите от въвеждането на разработените от ВСС обучителни програми за водния травматизъм при деца и младежи.\r\nВеднага след пресконференцията, ученици на възраст 8 - 12 години, преминали обучение по водна безопасност, ще демонстрират наученото за оказване на помощ при воден инцидент.\r\nВъв фоайето на Дома ще бъде експонирана фотоизложба за водноспасителните дейности на БЧК в страната – обучения, работа с деца, спасителни операции, помощ при бедствия. Снимките ще бъдат предоставени за благотворителна разпродажба, а набраните средства Водноспасителната служба ще реинвестира в дейности за ограничаване на водния травматизъм.\r\nОт 18.00 часа ще се състои прожекция на нов обучителен филм за водни спасители на открити водни площи и море. Входът е безплатен.\r\nВтора поредна година продължава добрата практика между Водноспасителната служба към БЧК и Дома на киното за провеждане на информационни кампании. Всеки понеделник от 11 юни до 31 август, преди инициативата \"София Филм Фест за учащи\", която е в програмата на Дома, зрителите ще имат възможност да се запознаят с дейностите на БЧК и с правилата за водна безопасност. На желаещите ще бъдат раздавани помагала и брошури.", "date": "2018.06.06", "title": "БЧК ще даде пресконференция във връзка с обучението на водни спасители и осигуряването на плажовете през активния летен сезон"}
{"url": "http://www.focus-news.net/news/2018/06/06/2530394/ivan-portnih-kmet-na-varna-osnovnite-shteti-sled-poroya-sa-v-trotoarnite-nastilki.html", "text": "Основните щети са в тротоарни настилки. На много места тя е по места, които са или в процес на изграждане, на други все още има гаранционен срок след ремонт и тези места ще бъдат възстановени за сметка на фирмите, които са извършвали обновяването. Това заяви кметът на Варна Иван Портних в ефира на предаването \"Денят започва\" по БНТ.\r\nПо думите му не са толкова големи материалните щети, като се е създало огромно напрежение. \"Видяхме, че новите охранителни канали вършат своята работа, тъй като пороят беше съизмерим с този при трагедията в \"Аспарухово\", каза Портних.\r\nТой коментира, че по новостроящия се бул. \"Варна\" върви корекция на охранителния канал. Новият булевард ще подобри трафика сериозно, но ще има и полезност водите от няколко квартала да се отвеждат до Варненското езеро.", "date": "2018.06.06", "title": "Иван Портних, кмет на Варна:  Основните щети след пороя са в тротоарните настилки"}
{"url": "http://www.focus-news.net/news/2018/06/06/2530400/pregled-na-osnovnite-temi-v-dobrudzhanskiya-pechat.html", "text": "„Палатков лагер обединява болката на родители на деца с увреждания“, съобщава на първа страница вестник „Нова добруджанска трибуна“. Днес пред сградата на Община град Добрич ще бъде организиран палатков лагер. Той е в подкрепа на инициативата „Палатков лагер – Системата ни/ги убива“, провел се в столицата. Предлага се изцяло нова концепция. Една от стъпките е преминаване към изцяло нова система на оценяване на уврежданията и потребностите. Освен това се настоява техническите помощни средства да включват както високо технологични така и ниско технологични устройства. Към това се добавя искане оценки да се правят периодично в зависимост от обстоятелства и промени. За откраднати тръби на ВиК съобщава всекидневникът. Кражбата е на 400 метра полиетиленови тръби. Извършена е в землището на каварненските села Раковски и Хаджи Димитър. „От днес Албена е „Модна фиеста“, съобщава изданието. За 18-ти пореден път курортът е домакин на форума. Организирани са ревюта и забавни състезания. \r\nВодеща тема и за другия регионален вестник „Добруджанска трибуна“ е тази за организирания родителски протест в защита на грижите за деца с увреждания. Протестът е безсрочен, родителите се обявяват против козметични промени. Според тях законът за интеграция на хората с увреждания е остарял и като философия, и като подход. „Подпомагат двойки с репродуктивни проблеми от Добрич“, съобщава изданието. От ВМРО са приветствали отпускането на 15 000 лв. от общинския бюджет за инвитро процедури на бездетни двойки. На последната редовна сесия общинските съветници на Добрич са гласували Правилник за отпускане на финансова помощ за лечение на такива двойки и семейства. Предвидено е да бъдат заделени средства след актуализиране на общинския бюджет. „Задържаха осъден във Франция сводник“, съобщава всекидневникът. Окръжната прокуратура в Добрич е постановила задържане за 72 часа на 41-годишен българин. Той е обявен за издирване с Европейска заповед за арест. Предстои производство по екстрадиция на осъдения сводник и предаването му на френските власти.", "date": "2018.06.06", "title": "Преглед на основните теми в добруджанския печат"}
{"url": "http://www.focus-news.net/news/2018/06/06/2530398/faz-sled-skandala-s-intervyuto-za-breitbart-noviyat-amerikanski-poslanik-se-yavyava-v-germanskoto-vanshno-ministerstvo.html", "text": "След скандала с интервюто, което даде за крайнодясната медия , новият посланик на САЩ в Германия Ричард Гренел ще се яви в Министерството на външните работи на ФРГ, съобщава националният ежедневник Die Frankfurter Allgemeine Zeitung.\r\nГренел ще бъде приет от държавния секретар Андреас Михаелис. Координаторът за трансатлантическо сътрудничество, Петер Байер, също иска да разговаря с новия американски посланик в страната. \r\nПосещението във външнополитическото ведомство в Берлин няма да е първото за Гренел, но то получи специално внимание заради коментарите, които американският дипломат си позволи по отношение на крайнодесните сили в Европа. Във връзка с тях германският външен министър Хайко Маас (ГСДП) увери: „Със сигурност ще има много за обсъждане“. \r\nПосланикът призова за укрепването на консервативните сили в Европа, които са приятелски настроени към американския президент Доналд Тръмп. Той също така отправи необичайна покана към австрийския канцлер Себастиян Курц - критик на бежанската политика на германския лидер Ангела Меркел (ХДС) – да му гостуването в Берлин.\r\n „Постът е на посланик на САЩ в Германия, а не посланик на десния популизъм\", коментира Юрген Тритин от партията „Зелени“. На свой ред левият политик Катя Кипинг определи политическите разбирания на Гренел като показателни за хора, които „изграждат стени в международен план“.  Бившият германски посланик в САЩ Клаус Шариот категоризира поведението на Гренел като „напълно необичайно\". Тереза Герова", "date": "2018.06.06", "title": "FAZ: След скандала с интервюто за Breitbart: Новият американски посланик се явява в германското външно министерство"}
{"url": "http://www.focus-news.net/news/2018/06/06/2530401/5-kilometrova-opashka-ot-tovarni-avtomobili-se-e-obrazuvala-na-gkpp-kulata-na-izhod-ot-stranata.html", "text": "5-километрова опашка от товарни автомобили се е образувала на ГКПП „Кулата“ на изход от страната. Това съобщи слушател на Радио „Фокус“.", "date": "2018.06.06", "title": "5-километрова опашка от товарни автомобили се е образувала на ГКПП „Кулата“ на изход от страната"}
{"url": "http://www.focus-news.net/news/2018/06/06/2530379/komisiyata-po-energetika-shte-glasuva-otmyana-na-reshenieto-za-prekratyavane-izgrazhdaneto-na-aets-belene.html", "text": "По предложение на БСП Комисията по енергетика ще обсъди и гласува отмяната на решението на парламента от 29 март 2012 година за прекратяване изграждането на АЕЦ „Белене“. Това се посочва в дневния ред на заседанието на комисията. Като един от мотивите за взетото през 2012 година решение се изтъква невъзможността бюджетът или държавните електроцентрали да финансират или изплащат кредити за проект с недоказана икономическа ефективност. Освен отмяна на решението, опозицията предлага парламентът да възложи на енергийния министър да преговаря с потенциални инвеститори и да уведомява депутатите за резултатите от преговорите. А до 31 октомври да предложи възможности за структурирането на проекта. \r\nВ Комисията по енергетика ще бъде гласувано и проекторешение за възобновяване на търсенето на възможности за изграждане на АЕЦ „Белене“, по предложение на ГЕРБ. Според решението парламентът възлага на енергийния министър да търси възможности за реализация на проекта, съвместно със стратегически инвеститор, на пазарен принцип, без държавна гаранция. Както БСП, така и ГЕРБ дават на министъра срок до 31 октомври да предложи възможности за структурирането на проекта. От ГЕРБ препоръчват решението за спирането на „Белене“ да бъде отменено.\r\nЗаседанието ще се проведе от 16.00 часа в зала „Изток“.", "date": "2018.06.06", "title": "Комисията по енергетика ще гласува отмяна на решението за прекратяване изграждането на АЕЦ „Белене“"}
{"url": "http://www.focus-news.net/news/2018/06/06/2530397/pazardzhik-okrazhniyat-sad-shte-zasedava-po-deloto-za-razprostranenie-ideite-na-teroristichnata-organizatsiya-islyamska-darzhava.html", "text": "Окръжният съд в Пазарджик ще проведе от 09.30 часа днес поредното си заседание по делото срещу 14 обвиняеми за разпространение идеите на терористичната организация „Ислямска държава”. Това съобщи за Радио „Фокус” – Пазарджик Маринела Георгиева от администрацията на съда. Съдия-докладчик по делото е Кристина Пунтева. 14-те подсъдими са обвинени за проповядване на омраза на религиозна основа, изразяваща се във верска нетърпимост към непрактикуващите и неизповядващите салафитското течение на исляма и пропагандиране на война чрез разпространение на идеите на терористичната организация „Ислямска държава“.\r\nВаня НИКОЛОВА", "date": "2018.06.06", "title": "Пазарджик: Окръжният съд ще заседава по делото за разпространение идеите на терористичната организация „Ислямска държава”"}
{"url": "http://www.focus-news.net/news/2018/06/06/2530402/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата днес. Това съобщиха от пресцентъра на дружеството. \r\nВъв връзка с провеждане на тест за проверка на налягането в кв. „Ботунец“ се налага спиране на водоподаването от 00:00 до 06:00 часа на клиентите на „Софийска вода”, живеещи в района на: ул. \"Балкан\", ул. \"Васил Левски\", ул. \"Витиня\", ул. \"Извор\", ул. \"Искър\", ул. \"Шопска\", ул. \"Гилица\". При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Васил Левски“ и ъгъла с ул. „Балкан“.\r\nВъв връзка с пресвързване на  уличен водопровод  в кв. „Орландовци“, се налага спиране на водоподаването от 09:00 до 21:00 часа на клиентите на „Софийска вода”, живеещи в района на: с. Мрамор; с. Житен; с. Волуяк; с. Доброславци - ул. „Царско село“ и Бивш стопански двор. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес:  с. Мрамор -  площада пред Кметството; с. Волуяк - площада пред Кметството; с. Житен - площада пред Кметството.\r\nВъв връзка с реконструкция на уличен водопровод на ул. „Струма“, с. Иваняне се налага спиране на водоподаването от 09:00 до 21:00 часа на клиентите на „Софийска вода”, живеещи в района на: ул. „Еделвайс“ от ул. „Тимок“ до ул. „Хемус“ ; ул. „Родопи“ от ул. „Чайка“ до ул. „Китен“  и  ул. „Струма“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Струма“ на ъгъла с ул. „Родопи“.\r\nВъв връзка с подмяна на редуктор за налягане на във в.з. Киноцентъра се налага спиране на водоподаването от 09:30 до 21:30 часа на клиентите на „Софийска вода”, живеещи в района на: в.з. Киноцентъра; в.з. Киноцентъра III част; кв. „Бояна“ - ул. „Кумата“ от ул.„Севастократор Калоян“ до ул. „Боянска“ и карето между ул. „Кумата“, ул. „Лескова гора“, ул. „Асен Георгиев“, ул. „Брезите“ и ул. „Севастократор Калоян“, както и ул. „Севастократор Калоян“ от ул. „Ралевица“ до ул. „Кумата“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: кв. „Бояна“ – ул. „Кумата“ и ул. „Севастократор Калоян“; в.з. „Киноцентъра“ III част- ул. „Кумата“ и ул. „Детски мир“.\r\nВъв връзка с реконструкция на уличен водопровод на ул. „Могилата“, кв. „Витоша“ се налага спиране на водоподаването от 09:30 до 21:30 часа на клиентите на „Софийска вода”, живеещи в района на: ул. „Могилата“, ул. „Марин Тодоров“, ул. „Димитър Яблански“, ул. „Ради Радев“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Могилата“ ъгъла с ул. „Марин Тодоров“.\r\nВъв връзка с пресвързване довеждащ водопровод захранващ резервоар „Мърчаево“ се налага спиране на водоподаването от 10:00 до 22:00 часа на клиентите на „Софийска вода”, живеещи в района на: с. Мърчаево. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: на площада на с. Мърчаево.\r\nВъв връзка с монтаж на спирателни кранове в кв. „Драгалевци“ се налага спиране на водоподаването от 10:00 до 20:00 часа на клиентите на „Софийска вода”, живеещи в района между: ул. „Маестро Атанасов“, ул. „Елена Снежина“, ул. „Вера Недкова“, ул. „Наум“, ул. „Свети Горазд“, ул. „Ябълкова градина“, ул. „Панайот Пипков“, ул. „Наум“ и ул. „Маестро Атанасов“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Отец Генадий“ на кръстовището с ул. „Ябълкова градина“.\r\nВъв връзка с изграждане на сградно водопроводно отклонение в местност „Гърдова глава“ се налага спиране на водоподаването от 10:00 до 18:00 часа на клиентите на „Софийска вода”, живеещи в района на: ул. „Камчатка“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Камчатка“ на ъгъла с ул. „Симеон Радев“.\r\nВъв връзка с подмяна на сградно  водопроводно отклонение в с. Яна се налага спиране на водоподаването от 10:00 до 17:00 часа на клиентите на „Софийска вода”, живеещи в района на: ул.  \"Васил Левски\", бул. \"Ботевградско шосе\", ул. \"Заводска\", ул. „Старо Буховско шосе“, ул. „Буховско шосе\", ул. \"Миньорска\". При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул.“Райна Княгиня“ и ъгъла с ул. „Мургаш“ .\r\nВъв връзка с монтаж на спирателен кран на ул. 196, в.з. Малинова долина се налага спиране на водоподаването от 10:00 до 16:00 часа на клиентите на „Софийска вода”, живеещи в района на: ул. 192, ул. 193, ул. 194, ул. 196, ул. 201, ул. 202 и ул. 203. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. 196 на ъгъла с ул. 192.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.06.06", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2018/06/06/2530406/burgas-s-normalna-intenzivnost-se-osashtestvyava-dvizhenieto-v-oblastta.html", "text": "С нормална интензивност се осъществява движението в областта, съобщи за Радио „Фокус” – Бургас дежурният в Областно пътно управление. По интензивно е движението по централните улици и булеварди. Няма образували се задръствания. Пътищата са сухи и нормално проходими. Няма ограничения на видимостта. Движението по централните улици се „Булаир”, „Христо Ботев”, „Цар Петър”, „Генерал Гурко” се осъществява нормално, както и по бул. „Стефан Стамболов“ в района на Новата поща. По-интензивен е автомобилният трафик в района на кръговото кръстовище „Трапезица” и пред Окръжна болница. По-интензивно е придвижването на моторни превозни средства и в района на кръстовището между улиците „Спортна“ и „Индустриална“, както и по бул. „Сан Стефано“ и участъци от бул. „Демокрация”.\r\nЯнислава КРЪСТЕВА", "date": "2018.06.06", "title": "Бургас: С нормална интензивност се осъществява движението в областта"}
{"url": "http://www.focus-news.net/news/2018/06/06/2530407/lovchanskiyat-mitropolit-gavriil-shte-otkrie-porednata-izlozhba-ot-blagotvoritelnata-sinodalna-kampaniya-detsa-risuvat-za-detsa.html", "text": "Днес с благословението на Негово Светейшество Българския патриарх Неофит и по решение на Св. Синод Негово Високопреосвещенство Ловчанският митрополит Гавриил, ръководител на Културно-просветния отдел при Св. Синод, ще открие поредната изложба от благотворителната синодална кампания „Деца рисуват за деца“. Това съобщиха от пресцентъра на Св. Синод на БПЦ. Откриването ще се състои от 18.00 часа днес във фоайето и лятната градина на хотел „Маринела” (бул. „Джеймс Баучер“ 100). Кампанията с благотворителна изложба има за цел да подпомогне онкоболните деца, лекуващи се в Клиника по детска клинична хематология и онкология при УМБАЛ „Царица Йоанна – ИСУЛ“ - София. \r\nХудожниците и фотографите в изложбата са деца и ученици – лауреати на синодалния Национален конкурс „Възкресение Христово” през последните няколко години. Даренията могат да бъдат пускани в Кутията на Доброто (на рецепцията на х-л „Маринела“) или превеждани по банков път.\r\nИзложбата и кампанията продължават и през месец юни 2018 г. без фиксиран край.\r\nЗа дарения по банков път:\r\n“УниКредит Булбанк” - клон София Батенберг, \r\nБанков код / SWIFT / BIC: UNCRBGSF \r\nПолучател: Българска Патриаршия Св. Синод \r\nIBAN: BG74 UNCR 7000 1521 4626 53 \r\nОснование за плащане: КАМПАНИЯ “ДЕЦА РИСУВАТ ЗА ДЕЦА”", "date": "2018.06.06", "title": "Ловчанският митрополит Гавриил ще открие поредната изложба от благотворителната синодална кампания „Деца рисуват за деца“"}
{"url": "http://www.focus-news.net/news/2018/06/06/2530403/sport-sloun-stivans-se-klasira-za-polufinalite-na-rolan-garos.html", "text": "Американката Слоун Стивънс се наложи над Дария Касаткина с 6:3, 6:1 и се класира за полуфиналите на Откритото първенство на Франция по тенис след двубой, продължил 70 минути. \r\nЗа място във финала на „Ролан Гарос“ Стивънс ще играе със сънародничката си Мадисън Кийс, която в четвъртфиналите на турнира се наложи над казахстанката Юлия Путинцева със 7:6, 6:4.\r\nДо този моменти двете тенисистки имат два изиграни мача - през 2015 година в Маями и в миналогодишния финал на Откритото първенство на САЩ. И двете срещи бяха спечелени от Стивънс.", "date": "2018.06.06", "title": "Спорт: Слоун Стивънс се класира за полуфиналите на „Ролан Гарос“"}
{"url": "http://www.focus-news.net/news/2018/06/06/2530391/dobrich-dvizhenieto-na-avtomobili-po-okolovrastniya-pat-se-osashtestvyava-s-povisheno-vnimanie-poradi-remontni-deynosti.html", "text": "Движението на автомобили по Околовръстния път се осъществява с повишено внимание поради ремонтни дейности, предаде кореспондентът на Радио „Фокус” – Варна. Няма въведени временни ограничения на движението на автомобили в областта. Движението по път II-71 Силистра – Добрич в района на с. Коларци също се осъществява с повишено внимание поради пропадане на част от пътното тяло. Ремонтните дейности продължават до 22 юни. Движението и по двата пътни участъка е регулирано с пътни знаци. Ограничено e движението на МПС над 10 тона по пътя Кранево – Варна при км 83+100. Като обходен маршрут се използва отсечката Кичево – Оброчище. Ограничението е със срок до 28 февруари 2019 г. Продължават строителни работи на обект \"Интегриран проект за подобряване на водния сектор на град Добрич\" по ЛОТ 3 и ЛОТ 2, които се изпълняват по различни улиците в града. Ежедневно на сайта на Община град Добрич се публикува актуална информация за местата на строителни дейности. В Добрич времето е слънчево и ясно, духа съвсем слаб вятър, температурата на въздуха е около 20 градуса. \r\nЖулиета НИКОЛОВА", "date": "2018.06.06", "title": "Добрич: Движението на автомобили по Околовръстния път се осъществява с повишено внимание поради ремонтни дейности"}
{"url": "http://www.focus-news.net/news/2018/06/06/2530404/blagoevgrad-tsentarat-za-lichnostno-i-tvorchesko-razvitie-na-detsata-shte-zakrie-uchebnata-godina-sas-spetsialna-programa.html", "text": "Годишни концерти на различни школи от Център за личностно и творческо развитие на децата на Благоевград ще отбележат края на учебната година. Това съобщиха от пресцентъра на Община Благоевград. Старт в концертите поставят школите по пиано и цигулка, които ще представят своите изпълнения от 18.00 часа днес. Те ще покажат всичко научено до момента в 337 зала в Първи учебен корпус на ЮЗУ „Неофит Рилски“ пред семейство и приятели, жители и гости на града.\r\nПрограмата на Център за личностно и творческо развитие на децата на Благоевград продължава с годишен концерт на фолклорната група „Бисери“, които ще покажат талант и умения на 7 юни от 17.30 часа в залата на Куклен театър. Малките представители от фолклорната група са подготвили богата музикално-танцова програма, с която ще зарадват своите близки. \r\nНа 8 юни от 18.30 часа в зала „Яворов“ музикантите от ДЮФА „Пиринска китка“ ще блеснат в народни носии на сцената, за да представят богатия си репертоар от песни, танци и музикални инструменти. \r\nГодишните концерти на ЦЛТРДБ се превърнаха в традиция за Центъра. Всяка година, на края на учебната година възпитаниците от различните школи гордо показват своето майсторство, блясък и всичко научено през годината.", "date": "2018.06.06", "title": "Благоевград: Центърът за личностно и творческо развитие на децата ще закрие учебната година със специална програма"}
{"url": "http://www.focus-news.net/news/2018/06/06/2530343/mazh-e-zastrelyan-a-drug-e-ranen-pri-prestrelka-v-botevgrad.html", "text": "Мъж е застрелян, а друг е ранен при престрелка в Ботевград. Около 23.00 часа тази вечер е подаден сигнал за тежък инцидент в центъра на Ботевград, съобщават от пресцентъра на МВР. Към мястото веднага са насочени полицейски екипи. Установено е, че един мъж е прострелян и починал, друг е транспортиран за лечение в болница. \r\nНа мястото на инцидента е започнал оглед. Продължава работата за изясняване на всички факти и обстоятелства по случая.", "date": "2018.06.06", "title": "Мъж е застрелян, а друг е ранен при престрелка в Ботевград"}
{"url": "http://www.focus-news.net/news/2018/06/06/2530412/pregled-na-osnovnite-temi-v-starozagorskiya-pechat.html", "text": "„Зам.-министър - изненадан от протеста на черешопроизводителите“ е водещо заглавие от страниците на вестник „Старозагорски новини“. До блокада на АМ \"Тракия\" не се стигна. Протестиращите изсипаха десетина касетки с череши по пътя за Загоре. Няколко десетки собственици на черешови градини и берачи излязоха на протест край автомагистрала \"Тракия\" заради ниските изкупни цени на продукцията им. Те настояха за спешна намеса на държавата, тъй като им се налагало да продават плодовете на цена далеч под себестойността им. \r\nПристигналият на място зам.-министър на земеделието и храните Цветан Димитров изрази изненадата си от недоволството на черешопроизводителите. По думите му от понеделник вече вървели разговори на експерти от ведомството със собственици на градини в района на Кюстендил. Предстояла среща с търговците и преработвателите, за протеста лично той разбрал от медиите. \r\n\"Протестиращите са били подведени да излязат на пътя, от една седмица в МЗХГ следим процесите в сектора, така както е и в розопроизводството. Няма нищо извънредно, ако се наложи, държавата има финансови инструменти, с които да се намеси. Това е помощта де минимис, но нека сме наясно, че тя се прилага само когато се компенсира продажба под себестойност. Себестойността до момента при тези стопани, които са изпълнили всички агротехнически мероприятия, е някъде около 600-620 лв./дка. От тази сума 272 лв. е държавната субсидия, т.е. близо 42%. За килограм череши тази себестойност е между 60 и 75 ст. в зависимост от сорта и за какво са предназначени плодовете. Направили сме себестойност и по райони. Миналата година, без да е имало протести, подкрепихме с де минимис производителите, чиито градини бяха измръзнали\", заяви зам.-министър Цветан Димитров. \r\nПо негови данни процесът на изкупването на череши не е спирал, най-големият търговец от Пловдив само за ден бил изкупил 550 т на \"нелоши\" цени. Стойностите варирали от 0.65 лв. до 2.50 лв. за килограм за прясна консумация. Имало увеличение на производството, само за една година са влезли в плододаване нови 12 000 дка градини. Около 20 на сто от производителите обаче нямали договори с преработвателите, в ЕС нямало друга държава освен България, която да покрива 43 на сто от себестойността. Един-единствен производител настоявал за въвеждането на обратна ставка за ДДС, този проблем обаче не се решавал от земеделското ведомство, а от Министерството на финансите. България е сред основните износители на череши, годишно близо 2 000 т заминавали за Румъния, Италия и Германия. \r\nОт градушките са пострадали 2 900 дка черешови градини в Силистренско, Сливенско и Плевенско, щетите били описани и заплащането на стопаните предстояло. \r\n\"Зам.-министърът говори общи приказки, това го слушаме от няколко години и просто не виждам дори лъч на надежда за нас като производители\", категоричен е грижещият се за около 400 дка градини в землищата на старозагорските села Кирилово и Ракитница Петър Лазаров. \r\nОт насажденията си той продал минимални количества, като цената се сринала от 1 лв. на 0.70 лв./кг. \r\n\"Искаме помощ от държавата, защото продаваме на безценица и под себестойност. Говорят по книга, а никога не са стъпвали в градините, за да видят какво е положението там\", ядосано обобщи мнението на черешопроизводителите Лазаров. \r\nДо предварително заявеното затваряне на автомагистрала \"Тракия\" не се стигна. След като върху асфалта по пътя за село Загоре бяха изсипани десетина касетки с череши, берачите изхвърлиха плодовете в канавката под погледите на петдесетината полицаи от Стара Загора. \r\nСпоред директора на ОД на МВР - Стара Загора, Георги Хаджиев подаденото заявление до Общинската администрация за протеста не бил подписан, нямало разрешение за блокиране на пътищата. \r\n„Преправена наредба създаде проблем със зебрите не само в градовете, но и в селата“ е друго заглавие от днешния брой на вестника. Преправената през 2015 г. Наредба No 2 на МРРБ за сигнализация на пътища с пътна маркировка създаде проблеми не само в големите градове, които бяха заставени да премахват зебрите си в бяло и червено, но и в малките населени места. \r\nЗа такъв случай съобщиха жители на Старозагорските минерални бани, след като на 29 май т.г. е била заличена пешеходната пътека, ползвана от живеещите на ул. \"Ела\". \r\nПрез октомври 2017 г. четиринадесет местни жители пишат писмо до началника на сектор \"Пътна полиция\" към ОД на МВР - Стара Загора, с молба за засилен контрол на участъка от ул. \"Ела\", между пощата и пресечката с ул. \"Градинска\", поради непрестанно движение на МПС с висока скорост по тази отсечка. И се оплакват, че освен липсата на контрол на скоростта е свален и пътният знак, указващ наличната пешеходна пътека в същия участък. На 30 ноември 2017 г. началникът на сектор \"Пътна полиция\" им отговаря с писмо, в което обещава засилен контрол на скоростта по тяхната улица и ги уведомява, че е изпратил и писмо до ОПУ - Стара Загора, за опресняване на пешеходната пътека, тъй като тя се намира на републикански път и отговорността за поддръжката й е на Пътното. \r\nТова обаче не се случва и половин година по-късно във връзка с акцията, инициирана от прокуратурата за проверка и премахване на незаконни и нестандартни пешеходни пътеки, на 29.05.2018 г. екип на ОПУ - Стара Загора, отрязва стълбовете на двата указателни знака на пешеходната пътека и я намазва отгоре с черна боя. \r\n\"Ние разбираме и подкрепяме напълно акцията на прокуратурата за премахване на излишните, нестандартни и незаконни пешеходни пътеки. Но нашата е законна, стандартна и необходима. Тя се намира на главния път през Старозагорските бани на пресечката за старчески дом от едната страна и детска градина, от другата страна... Действията на специалистите от ОПУ са ни напълно ясни. Няма пешеходна пътека - няма проблем, грижи и средства за поддръжка\", жалваха се пред медията ни четиринадесетте жители на Старозагорските минерални бани, осмелили се да потърсят съдействие от държавата за опазване на живота и здравето на семействата си, и на останалите жители и гости на селището. Според тях премахването на пешеходната пътека е вандалски акт. \r\nОт ОПУ - Стара Загора, бяха категорични, че никой от специалистите им не е желал да създаде проблем на жителите на Старозагорските минерални бани. Действията им обаче са били провокирани от разпореждане от ОДМВР от 28 май, в което изрично им се указва, че трябва да предприемат мерки в съответствие с въпросната Наредба No 2 за 18 пешеходни пътеки на републиканска пътна мрежа, преминаваща през територия на община Стара Загора. И една от тях е именно на пешеходната пътека на ул. \"Ела\" на Старозагорските минерални бани. \r\nСпоред ОДМВР за тази зебра не са спазени изискванията на чл. 24 от Наредбата - тя била на разстояние 170 м от две други повдигнати пешеходни пътеки в близост до пощата на селището, а не на минимум 250, както указвал нормативният документ. В разпореждането на ОДМВР е написано още, че ако до 20 юли т.г. 18-те незаконни зебри, поддържани от ОПУ - Стара Загора, не бъдат премахнати, директорът на управлението ще бъде санкциониран от 2000 до 7000 лв. \r\nНа въпрос на медията ни защо има размиване между обещанията на \"Пътна полиция\" и разпореждането на ОДМВР, от Пътното управление уточниха, че причината е проверката, възложена от Главния прокурор, което наложило Наредба No 2 да бъде спазена стриктно.\r\nМедията ни припомня, че точно тази проверка обяви за незаконни и десетките бяло-червени пешеходни пътеки в Стара Загора. Единственото спасение да не бъде харчен излишен общински ресурс в премахването им е преправената през 2015 г. Наредба No 2 отново да бъде ремонтирана. За това настояха и от Националното сдружение на общините, а зам.-председателят на ГЕРБ Цветан Цветанов при посещението си в Стара Загора преди по-малко от месец обяви, че подкрепя исканията им. \r\n„Задържаха старозагорец за блудство с непълнолетен“, пише още ежедневникът. Възрастен жител на старозагорския квартал \"Чумлека\" е задържан късно вечерта на 4 юни от полицията след сигнал за блудство с тийнейджър, настанен за отглеждане в един от центровете за деца от семеен тип. \r\nРоденият през 2001 г. Динко е бил настанен в дома на 7-годишна възраст, няма родители и страда от психично заболяване. Момчето е било примамено от извратеняка и подложено за сексуално насилие в изоставена постройка край улица \"Д-р Тодор Стоянович\", споделиха запознати с досъдебното производство. \r\nПо думите им това не е първото посегателство над наскоро навършилото 17 години момче. Направен е бил преглед от съдебен медик, който установил характерни наранявания. От Районната прокуратура потвърдиха информацията за полицейската акция, но до края на работния ден във вторник не излязоха с официално съобщение дали и каква мярка за неотклонение е наложена на мъжа.", "date": "2018.06.06", "title": "Преглед на основните теми в старозагорския печат"}
{"url": "http://www.focus-news.net/news/2018/06/06/2530399/direktorat-na-odmvr-sofiya-i-okrazhniyat-prokuror-na-sofiya-oblast-shte-dadat-brifing-v-sadebnata-palata-vav-vrazka-s-prestrelkata-v-botevgrad.html", "text": "Директорът на ОДМВР – София старши комисар Георги Григоро и окръжният прокурор на София - област Наталия Николова ще дадат брифинг в Съдебната палата във връзка с престрелката в Ботевград. Това съобщиха от пресцентъра на МВР. Началният час е 09.30 часа.", "date": "2018.06.06", "title": "Директорът на ОДМВР – София и окръжният прокурор на София - област ще дадат брифинг в Съдебната палата във връзка с престрелката в Ботевград"}
{"url": "http://www.focus-news.net/news/2018/06/06/2530409/plovdiv-intenziven-e-trafikat-po-avtomagistrala-trakiya-po-pat-plovdiv-karlovo-i-pat-plovdiv-asenovgrad-smolyan.html", "text": "Интензивен е трафикът по автомагистрала „Тракия“ на територията на областта. Това съобщиха за Радио „Фокус“ – Пловдив от Областното пътно управление. Водачите трябва да бъдат особено бдителни в участъка на магистралата от км 134 до км 156, по който се извършват ремонтни дейности. Въведеното ограничение за движение с до 90 км/час и двупосочното преминаване в платното в посока София ще останат валидни до 30 юни. Движението на тежкотоварните камиони над 12 тона по въпросния участък от магистралата е ограничено и в двете посоки, като водачите трябва да използват обходни маршрути. В посока София - Бургас се отклонява при пътен възел „Пловдив – изток“ на км 133, по път II-56, път I-8, път II-66 – Мирово – Плодовитово – път III-666 – пътен възел „Оризово“ и включване на автомагистрала „Тракия“ при км 165, или по маршрут пътен възел „Чирпан“ на км 174, път II-66 Обходен път Чирпан – Плодовитово – Мирово, път I-8, път II-56 и включване на автомагистрала „Тракия“ при пътен възел „Пловдив – изток“ при км 133+2. В посока Бургас - София се отклонява при пътен възел „Чирпан“ на км 184, път II-66 Обходен път Чирпан – Плодовитово – Мирово, път I-8, път II-56 и включване на автомагистрала „Тракия“ при пътен възел „Пловдив – изток“ при км 133, или по маршрут пътен възел „Оризово“ на км 165, път III-666, път II-66 Плодовитово – Мирово, път I-8, път II-56 и включване на автомагистрала „Тракия“ при пътен възел „Пловдив – изток“ при км 133.\r\nНатоварен трафик се отчита и по направленията Пловдив - Карлово, Пловдив - Асеновград - Смолян и Пловдив - Пещера. До 10 юни движението по пътя Пловдив – Асеновград, от изхода на град Пловдив до град Асеновград, ще се извършва двупосочно в едното платно поради ремонтни дейности в участъка. Остава ограничено движението на камиони над 12 тона по пътя Поповица - Болярци. Опасност от падащи камъни има по направленията Асеновград - Смолян, Югово - Лъки и Кричим - Девин.\r\nТрафикът на територията на град Пловдив също е интензивен към този час на деня. Задръствания се образуват по булевардите „Найчо Цанов“, „Христо Ботев“, „Цар Борис III Обединител“, „Източен“, „Шести септември“, „Руски“, „Васил Априлов“ и „Пещерско шосе“. Призовават се водачите да шофират с повишено внимание и съобразена скорост, както и да не предприемат рискови маневри. Пътищата на територията на града са сухи и нормално проходими.\r\nТони МИХАЙЛОВ", "date": "2018.06.06", "title": "Пловдив: Интензивен е трафикът по автомагистрала „Тракия“, по път Пловдив - Карлово и път Пловдив - Асеновград - Смолян"}
{"url": "http://www.focus-news.net/news/2018/06/06/2530411/aleksandar-vuchich-predupredeni-sme-ako-tragnem-s-voyska-kam-kosovo-nato-shte-reagira.html", "text": "Президентът на Сърбия Александър Вучич заяви, че Белград е предупреден да не изпраща войска в Косово, ако не иска да рискува намеса на НАТО, отбелязва скопското електронно издание МКД.\r\nФактът, че великите сили не признават, че нямат намерение да спазват Резолюция 1244 на ООН за Сърбия означава, че има малки възможности да направим каквото и да било, подчерта Вучич в отговор на журналистически въпрос дали Белград може да разположи сили за сигурност по границата с Косово. Това й право е предвидено в гореспомената резолюция. \r\n„Не е правилно, но ние се борим в рамките на много малки възможности и в много малко поле за маневри\", коментира сръбският президент. \r\nВучич разкри, че е бил предупреден лично, че изпращането на войски към границите с Косово ще означава Сърбия да се сблъска с най-голямата военна сила в света. „Ако се опитате да влезете със собствената си армия и собствените си полицейски сили в Косово, НАТО ще го приеме като враждебен акт\", е предупреждението, което сръбският президент е получил.\r\nВучич продължи, като направи сравнение със ситуацията в Ерусалим, където западните сили са устояли на натиска на американския президент Доналд Тръмп за преместването на посолствата си. Причината – така биха нарушили резолюция на ООН. Но не така стои въпростът с Косово. \r\n„Казах им, че всички се държат незаконно, когато нарушават Резолюция 1244, а след това повдигат рамене, гледат към техните съветници и ... нищо\", коментира Вучич, като същевременно допълни, че за него е важно да обясни на сръбските граждани, че западните държави не се интересуват от закона и Резолюция 1244, а от силата и фактическата обстановка.\r\n„Само правото на власт е валидно, следователно трябва да се опитаме да запазим мира и сигурността и всички да изградят по-добър живот и по-силна икономика\", заключи Вучич.Тереза Герова", "date": "2018.06.06", "title": "Александър Вучич: Предупредени сме - ако тръгнем с войска към Косово, НАТО ще реагира"}
{"url": "http://www.focus-news.net/news/2018/06/06/2530408/burgas-v-grada-shte-se-provede-konferentsiyata-evropeyski-izmereniya-v-profesionalnoto-obrazovanie-i-obuchenie.html", "text": "Националната агенция за професионално образование и обучение, като представител на европейската мрежа за обмен на опит и експертиза в областта на професионалното образование и обучение ReferNet в България за периода 2016-2019 г., организира днес в Бургас Пета регионална конференция на тема „Европейски измерения в професионалното образование и обучение“. Това съобщиха от пресцентъра на Община Бургас. Регионалната конференция ще се проведе от 09.30 часа днес в хотел „Аква“ на бул. „Демокрация“.\r\nReferNet е общоевропейска мрежа, създадена през 2002 година към Европейския център за развитие на професионалното обучение – CEDEFOP. Основните дейности на мрежата ReferNet са предоставяне на информация за националните политики в сферата на професионалното образование и обучение (ПОО), изследвания и анализи на текущото му състояние и представяне на предложения за развитие в контекста на общоевропейските насоки в тази област.\r\nКлючовите продукти на дейността, част от които ще бъдат представени на конференцията, са доклади и анализи, предназначени за Европейската комисия, с цел формиране на политики, отговарящи на нуждите на страните – членки с оглед осъвременяване на системите на професионално образование и обучение и въвеждане на общоевропейски измерения, насърчаващи образователната и трудовата мобилност на работната сила.\r\nНа конференцията ще бъдат представени информационни ресурси на РеферНет и CEDEFOP, подходящи за дейността на учители, преподаватели, експерти, както и добри практики и продукти от международни проекти, които могат да бъдат ползвани от различни институции в областта на професионално образование и обучение.", "date": "2018.06.06", "title": "Бургас: В града ще се проведе конференцията „Европейски измерения в професионалното образование и обучение“"}
{"url": "http://www.focus-news.net/news/2018/06/06/2530413/sofiya-vavezhda-se-vremenna-organizatsiya-na-dvizhenieto-za-remont-na-trotoari-po-ul-georgi-benkovski.html", "text": "Въвежда се временна организация на движението за ремонт на тротоари по ул. „Георги Бенковски“, съобщиха от пресцентъра на Столична община. Забранява се влизането на пътни превозни средства по ул. „Георги Бенковски“, като се осигури преминаването на живущите в района и автомобилите със специален режим на движение:\r\n- от днес до 8 юни между ул. „Искър“ и ул. „Екзарх Йосиф“; \r\n- от 9 до 11 юни между ул. „Екзарх Йосиф“ и ул. „Цар Симеон“.", "date": "2018.06.06", "title": "София: Въвежда се временна организация на движението за ремонт на тротоари по ул. „Георги Бенковски“"}
{"url": "http://www.focus-news.net/news/2018/06/06/2530416/pregled-na-osnovnite-temi-v-burgaskiya-pechat.html", "text": "„Убиецът от Слънчев бряг отивал към границата да се предаде“ е водещото заглавие в ежедневника „Черноморски фар“. „Съдът не повярва на обяснението му и го прати в ареста“ е подзаглавието на статията. Бургаският окръжен съд прати убиеца от Слънчев бряг Михаил Станчев в ареста. „12 хиляди данъкоплатци участваха в томбола в Поморие“ е другото заглавие на вестника. Имената на печелившите от поощрителната томбола на Община Поморие бяха изтеглени в присъствието на помощник-нотариус по заместване Жива Барантиева. „Министерски войни за плажа“ е друго заглавие на всекидневника. „Вчера направихме проверка на всички плажове на курортния комплекс Слънчев бряг, както правим всяка година преди началото на летния туристически сезон, да се уверим, че се спазват изискванията на Закона за устройството на Черноморското крайбрежие. „Започва жътвата на ечемика“ е друга тема в днешния брой. След седмица се очаква да започне жътвата в Бургаско. Това сподели Николай Киров, председател на регионалния клон на Съюза на зърнопроизводителите в България. „Концертното лято в Бургас – от музиката за Джеймс Бонд до Азис е темата на деня в „Черноморски фар“. „Културните институции ще работят без почивка през сезона“, „Певци и театрални трупи включват морския град в турнетата си“, „Островът отново става сцена на Мелпомена“ са другите подзаглавия на темата.", "date": "2018.06.06", "title": "Преглед на основните теми в бургаския печат"}
{"url": "http://www.focus-news.net/news/2018/06/06/2530415/veliko-tarnovo-dvizhenieto-se-osashtestvyava-v-edna-lenta-prez-prohoda-tvarditsa-elena-ot-km-47-do-km-48-poradi-propadane-na-patnoto-platno.html", "text": "Натоварен е трафикът във Велико Търново в сутрешните часове, предаде репортер на Радио „Фокус” – Велико Търново. Времето е слънчево. Температурата на въздуха е 18 градуса. Пътните настилки са сухи. Интензивно е движението на пътен възел „Качица“ и ул. „Магистрална“ – част от главен път София – Варна. Всички светофарни уредби в града работят нормално. Автобусите от градския транспорт се движат по график за делничен ден. Извършват се ремонти на водопроводна мрежа в старата градска част  на Велико Търново. На места движението се осъществява в едната лента.\r\nСухи са пътните настилки на територията на областта. Отворен за движение на всички превозни средства е Проходът на Републиката. Не се допуска преминаване на товарни автомобили над 10 тона през прохода Твърдица – Елена. Движението от км 47 до км 48 се осъществява в една лента поради пропадане на пътното платно и наличие на свлачище. Ограничено е движението по път Горна Оряховица – Арбанаси поради ремонтни дейности. Обходният маршрут е от Горна Оряховица до пътен възел с път I-4 до село Шереметя, по път VTR 1014 до с. Арбанаси и обратно. Срокът за извършване на ремонтните дейности е до 30 юни.\r\nНадежда КРЪСТЕВА", "date": "2018.06.06", "title": "Велико Търново: Движението се осъществява в една лента през прохода Твърдица – Елена от км 47 до км 48 поради пропадане на пътното платно"}
{"url": "http://www.focus-news.net/news/2018/06/06/2530405/plovdiv-obshtinskite-savetnitsi-ot-gerb-shte-provedat-priemni-s-grazhdanite.html", "text": "Общинските съветници от ГЕРБ в град Пловдив ще проведат приемни с гражданите, съобщиха от пресцентъра на ПП ГЕРБ. \r\nДнес приемни с граждани ще проведат следните общински от ГЕРБ в Общински съвет - Пловдив:\r\n- Радослава Ташкова, председател на Групата на ГЕРБ и заместник-председател на Общински съвет - Пловдив, ще се срещне с граждани от 16:00 до 18:00 часа в офиса на ГЕРБ в район „Южен” на ул. „Академик Петър Динеков” №1А;\r\n- Георги Василев, от 16:00 до 18:00 часа в офиса на ГЕРБ в район „Южен” на ул. „Академик Петър Динеков” №1А;\r\n- Ани Лафчиева, от 17:00 до 18:30 часа в офиса на ГЕРБ в район „Източен” на ул. ”Коста Паница” №5;\r\n- Емил Русинов, от 17:30 до 19:00 часа в офиса на ГЕРБ в район „Източен” на ул. „Коста Паница” №5.", "date": "2018.06.06", "title": "Пловдив: Общинските съветници от ГЕРБ ще проведат приемни с гражданите"}
{"url": "http://www.focus-news.net/news/2018/06/06/2530414/stara-zagora-v-grada-shte-se-provede-traditsionniyat-plener-po-zhivopis-druzhba.html", "text": "От днес до 14 юни Стара Загора ще бъде домакин на XXIII-то издание на традиционния пленер по живопис „Дружба“. Това съобщиха от пресцентъра на Община Стара Загора. Организатор на проявата е представителството на Съюза на българските художници в града с подкрепата на Общината. \r\nЗа участие са поканени художниците: Лаура Димитрова от София, Валентина Лапчева от Велико Търново, Росица Попчева от Стара Загора, Георги Динев от Бургас, Стефан Алтъков от София, Милко Божков от с. Ресен, Минчо Панайотов от Пловдив, Румен Петков от Казанлък и Петър Петров от Стара Загора. \r\nПресконференцията за представяне на авторите, участници в пленера, ще се състои на 7 юни 2018 г. от 11.00 часа, а изложбата с творбите им ще бъде открита на 14 юни от 18.00 часа. И двете събития са в галерия „Байер“.\r\nЛаура Димитрова е професор по декоративни изкуства и комбинаторика, и теория на художествения образ в катедра „Визуални изкуства“ на СУ „Св. Климент Охридски“. Тя е художник, който се изявява в различни области на съвременното изкуство – уникалния художествен текстил, колажа, рисунката, живописта и др. Участва в над 200 групови изложби, пленери и арт проекти в България и чужбина, има 15 индивидуални изложби. \r\nВалентина Лапчева завършва специалност „Живопис“ във Факултета по изобразително изкуство при  ВТУ „Св .св. Кирил и Методий“. През годините е участвала в множество регионални, национални и международни изложби и пленери. През 2013 г. е удостоена с наградата на Община Велико Търново за цялостно творчество в областта на живописта, през 2015 г. е отличена на регионалния кръг на националната изложба-конкурс на „Алианц България“, а през 2016 г. ѝ е присъдена наградата на Художествена галерия Стара Загора от Четвъртото квадринале на живописта „Митовете и легендите на моя народ“.\r\nРосица Попчева завършва ВТУ „Св. св. Кирил и Методий“, специалност „Живопис“. Има редица самостоятелни изложби. Нейни творби са представени на третото и четвъртото квадринале „Митовете и легендите на моя народ“. Редовен участник е и в „Есенен салон“ - ежегодна проява на старозагорските художници. Интересите на Росица Попчева се простират и в областите стъклопис и декорация.\r\nГеорги Динев завършва художествена гимназия в гр. Казанлък, а през 1984 - ВТУ „Св. св. Кирил и Методий“, специалност „Живопис“. Участва в множество национални и международни изложби  в Бургас, София, Сливен, Варна, Канада, Турция и др. Групови изложби има в Русия, Белгия, Франция, Етиопия, Италия. Автор е на редица олтарни и други икони за църкви и частни колекции в страната. \r\nСтефан Алтъков е професор по „Живопис и цветознание“ в СУ “Св. Климент Охридски“,  Ръководител на катедра „Изобразително изкуство“ и заместник – декан на Факултет по начална и предучилищна педагогика. Има много самостоятелни изложби и участия в общи, колективни, секционни и международни изложби, пленери и проекти в България, Босна и Херцеговина, Македония, Сърбия, Черна гора, Румъния и др. \r\nМилко Божков има над 80 самостоятелни изложби в България, Австрия, Германия, Люксембург, Полша, Русия, Франция, Холандия, Чехия, Швеция и др. Участвал е в над 100 групови  изложби и биеналета на живописта и графиката  в България, САЩ, Мексико, Венецуела, Бразилия, Япония, Дания, Норвегия и др. Носител е на множество награди, сред които са Национална награда за живопис „Захари Зограф“ (2002 г.) и Годишна национална награда за живопис „Владимир Димитров - Майстора“, двукратно. През май 2016 г. е отличен с орден „Св. св. Кирил и Методий“ - първа степен.                                           \r\nМинчо Панайотов завършва Факултет по изобразителни изкуства на ВТУ „Св. св. Кирил и Методий“. Работи в жанровете живопис, графика, илюстрация. Работи като уредник в Художествена галерия - Сливен и Градска художествена галерия – Пловдив, хоноруван преподавател в Пловдивски университет „Паисий Хилендарски“, в частен колеж „Делта“ и др. Член е на СБХ и основател на Творческо обединение „26-5“. Има над 45 самостоятелни изложби у нас и в чужбина. Участва активно в международни, национални и регионални колективни изложби.\r\nРумен Петков учи скулптура, графика, живопис и приложно изкуство във ВТУ „Св. св. Кирил и Методий“. Дипломира се със специалност „Декоративно-монументални изкуства”. Участвал е в над 17 колективни, регионални, национални и международни художествени форуми. Представял е свои картини в 27 самостоятелни изложби. През лятото на 2016 г. е обявен за един от десетимата „Рицари на четката“ след участието си в международния проект „Картини от мнозина“, заедно с повече от триста професионални живописци.\r\nПетър Петров завършва висше образование във факултета по „Изобразителни изкуства“ към ВТУ „Св. св. Кирил и Методий“ - специалност „Скулптура“, сега е асистент в Педагогическия факултет на Тракийски университет – Стара Загора. Работи основно в областта на живописта и скулптурата. Представял е самостоятелни изложби в Стара Загора, Казанлък, Чирпан, Хасково, Поморие. Активен участник е в различни художествени форуми: международен арт уъркшоп „Обединени художници за обединена Европа“, живописен пленер „Православни ценности“ - Плевен, арт пленер „Безгранично изкуство“ - Стара Загора, пленер „Архитектурни паметници, културното наследства на българите в Истанбул“ и др.", "date": "2018.06.06", "title": "Стара Загора: В града ще се проведе традиционният пленер по живопис „Дружба“"}
{"url": "http://www.focus-news.net/news/2018/06/06/2530418/inzh-doncho-atanasov-api-v-minimalen-srok-tryabva-da-priklyuchi-remontat-na-magistrala-trakiya.html", "text": "В минимален срок трябва да приключим ремонта на магистрала „Тракия”. Естествено, заради всички довършителни работи, които трябва да направим, като монтаж на ограничителни системи, полагане на маркировка, ще работим денонощно, за да спазим сроковете. Това заяви инж. Дончо Атанасов от Агенция „Пътна инфраструктура” в предаването „Здравей, България” по Нова телевизия. Причина за изказването му е огромното задръстване, което се образува в неделя по магистрала от хора, прибиращи се към София. Причината за опашката от чакащи автомобили беше ремонтът, който се извършва на участък от магистралата.\r\n„Има недобросъвестни шофьори, които навлизат в аварийната лента и вчера на проведената среща при главния секретар на Младен Маринов се разбрахме да има постоянно полицейско присъствие, за да не се опитват някои хора да създават хаос”, добави инж. Дончо Атанасов.\r\nТой призова хората да използват обходни маршрути, ако не желаят да се окажат в задръстването на магистралата.\r\n„Би трябвало всеки да се съобрази с това, че ние трябва да ремонтираме през лятото. През зимата няма как да ремонтираме пътищата. На входа на Бургас ще започне скоро ремонт, тъй като участъкът не е ремонтиран от около 35-40 години. А на магистрала „Хемус” правим ремонт на две места – около „Витиня” и на участъка Шумен – Варна”, каза още инж. Дончо Атанасов от Агенция „Пътна инфраструктура”.", "date": "2018.06.06", "title": "Инж. Дончо Атанасов, АПИ: В минимален срок трябва да приключи ремонтът на магистрала „Тракия”"}
{"url": "http://www.focus-news.net/news/2018/06/06/2530419/gabrovo-stroitelno-montazhni-raboti-se-izvarshvat-po-pat-sevlievo-draganovtsi.html", "text": "Добри са условията за пътуване на територията на област Габрово. Това казаха за Радио „Фокус“ – Велико Търново от Областно пътно управление - Габрово. Времето е слънчево. Температурата на въздуха е 18°. Проходът Шипка е отворен за движение. Там остава в сила ограничение за МПС за превоз на товари, с технически допустима максимална маса над 12 тона и ремаркета и полуремаркета, с технически допустима максимална маса над 10 тона. На пътя с. Кормянско - с. Малък Вършец при км 10+080 има стеснен участък при мост над р. Крапец. Сигнализиран е с пътен знак В15 „Забранено влизането на пътни превозни средства с ширина, включително на товара по-голяма от 3,30 м”. Обходният маршрут за МПС над 3,30 м е по път Граница Ловеч – Кормянско - Малък Вършец при км 46+800 по общински път до III-403 в с. Малък Вършец. Ограничено е движението за автомобили над 10 тона по път Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 30 юни 2018 г. На път Велико Търново – Дряново – Габрово – Стара Загора, съвпадащ с ул. „Малина“ в град Габрово, движението е ограничено поради извършване на строителни дейности. Отбивен маршрут за квартал Чехлевци е по път III – 5004 – път II – 44 – път III – 4404. Поставена е необходимата сигнализация. Срокът за приключване на дейностите е до 31 август 2018 година. Движението в участък от път Драгановци – Габрово се осъществява в една лента поради извършване на ремонт на пътно съоръжение. Поставена е необходимата пътна сигнализация. Движението в участък от път Севлиево – Драгановци се осъществява с повишено внимание поради извършване на строително монтажни работи. Движението по път Габрово – Стоманеците се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срокът на въведената организация е до 30 юни.\r\nНадежда КРЪСТЕВА", "date": "2018.06.06", "title": "Габрово: Строително-монтажни работи се извършват по път Севлиево – Драгановци"}
{"url": "http://www.focus-news.net/news/2018/06/06/2530420/patnite-nastilki-v-oblast-varna-sa-vlazhni.html", "text": "Пътните настилки в област Варна са влажни, очакват се превалявания придружени с гръмотевици и през днешният ден, предаде репортер на Радио „Фокус“ – Варна. Над Черноморието ще има променлива облачност с максимални температури между 27° и 32° градуса. По данни на Агенция „Пътна инфраструктура“ се затваря пътен възел Неофит Рилски, като транспортните средства се пренасочват по път „Русе – Варна. Слизането от автомагистрала „Хемус“ посока с. Габърница и с. Неофит Рилски се осъществява на пътен възел Ветрино. Затворена е връзката при пътен възел Неофит Рилски в посока Варна. Движението се пренасочва по път I-2 Русе – Варна, като качването на магистрала „Хемус“  се осъществява при  пътен възел Девня. Движението в участъка пътен възел Ветрино – Неофит Рилски от км 389+717  до км 393+600 се осъществява в ляво платно двупосочно в платното в посока София, поради ремонтни дейности на асфалтовата настилка. Движението в участъка пътен възел Невша – Млада Гвардия от км 375+800 до км 381+500 посока Варна се осъществява двупосочно в платното в посока София поради ремонтни дейности на асфалтовата настилка.\r\nДвижението по АМ „Черно море“ в участък от км 2+329 до км 3+238 се осъществява при пълно затваряне на платното и пренасочване на движението в платното посока Варна поради строително-ремонтни работи на виадукт „Звездица”, които ще продължат до есента.\r\nОстава ограничението за тежкотоварни автомобили МПС над 10 т. по път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция, край област Варна от Кранево–Варна при км 83+100. Движението се осъществява по  обходен маршрут: Кичево – Оброчище.  В участъка от км 125+000 до км 165+000 движението се осъществява с повишено внимание, поради монтаж на ограничителни системи.\r\nПо третокласната пътна мрежа по направление Старо Оряхово – Гроздьово от км 23+403 до км 41+705 движението се осъществява в една лента поради частични ремонтни дейности на асфалтовата настилка. Организацията за движение е организирана с пътни знаци.\r\nМилена СТОЕВА", "date": "2018.06.06", "title": "Пътните настилки в област Варна са влажни"}
{"url": "http://www.focus-news.net/news/2018/06/06/2530424/pazardzhik-zabraneno-e-dvizhenieto-na-tovarni-mps-nad-10-tona-po-transportniya-most-v-selo-boshulya-poradi-remont.html", "text": "Натоварено е движението по главните пътища на областта. Това съобщи за Радио „Фокус“ - Пазарджик дежурният в Областно пътно управление - Пазарджик. Пътните настилки са сухи. Ограничение има на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта остава опасността от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола.\r\nАлбена ЖИЛЕКОВА", "date": "2018.06.06", "title": "Пазарджик: Забранено е движението на товарни МПС над 10 тона по транспортния мост в село Бошуля поради ремонт"}
{"url": "http://www.focus-news.net/news/2018/06/06/2530423/pregled-na-osnovnite-temi-vav-varnenskiya-pechat.html", "text": "„100 млн. лв. са необходими за справяне с наводненията във Варна“ е водещото заглавие в днешният брой на вестник „Черно море“. 100 млн. лв. са необходими за справяне с наводненията във Варна. Това каза кметът на Варна Иван Портних на извънреден брифинг вчера. Колектор за дъждовната вода „Битоля“ – „Пирин“, който да бъде отделен от битовия, ще предпазва централната част от бедствия при интензивни валежи, обясни кметът. „93% от първокласниците приети по първо желание“, четем на 2-ра стр. 93% от първокласниците във Варна са приети по първо желание. Резултатите са обявени на сайтовете на училищата и сайта на община Варна. 4,8% от първокласниците влизат по второ, 1,2% по трето и 1% по четвърто и следващо желание. „128 обаждания получила Пожарната по време на дъжда“, информира изданието на същата страница. 128 обаждания е получила на тел. 112 Пожарната във Варна по време на пороя в понеделник. Само при 36 от тях предприехме реални действия, тъй като в останалите случаи водата бе под 10 см, което затормозява помпите ни, съобщи на брифинг комисар Тихомир Тотев, началник на РДПБЗН – Варна. „Торнадо мина през Куманово, хората са в ужас“, пише на стр.3. 12 къщи са пострадали след разразилото се торнадо в село Куманово в понеделник. Щетите по къщите са мащабни. Сградите са с липсващи покриви, паднали комини, натрошени керемиди, съборени огради, в дворовете са изкоренени и дървета. „Войната на пътя взе 10 жертви във Варна“, пише още вестникът на стр.4. 10 души загинаха при пътнотранспортни произшествия (ПТП) във Варна от началото на годината. Жертвите са с 1 повече в сравнение със същия период на м.г., съобщи на брифинг Петко Камбуров, началник-сектор „Пътна полиция.", "date": "2018.06.06", "title": "Преглед на основните теми във варненския печат"}
{"url": "http://www.focus-news.net/news/2018/06/06/2530422/dobrich-v-etnografski-kompleks-stariya-dobrich-shte-bade-predstavena-novata-kniga-na-valya-dobrincheva-posveshtenie.html", "text": "На 8 юни 2018 г. от 19.12 часа във вътрешния двор на Етнографски комплекс „Стария Добрич“ ще бъде представена новата книга на Валя Добринчева „Посвещение\". Това съобщиха от пресцентъра на Общината. На представянето ще бъдат четени откъси от новата ѝ книга „Посвещение“. Книгата е определяна от критиката като поезия в проза. Книгата „Посвещение“ е с илюстрации от Радостина Милушева и редактор Уляна Андреенко, издателство „Литературен форум“, София 2018.\r\nПремиерата се осъществява с любезното домакинство и съдействие на Регионалния исторически музей, Сдружение на писателите и Община Добрич.\r\nВалентина Добринчева е родена на 2 юли 1976 г. в град Добрич. Живее от 2003 г. постоянно в Добрич. Работила е като администратор на информационния портален сайт www.dobrich.com; главен редактор на вестник “Антимовски хан” – областен месечник за животопис и култура, издание на Сдружение на писателите – Добрич. Понастоящем е в редколегията на новото списание „Антимовски хан\". От 1 януари 2009 г. е член на екипа на Дарик радио Добрич като журналист.\r\nПрез 2010 г. излиза първата й поетична книга със заглавие „Шипка“, издателство „Литературен форум“, библиотека „Българска сбирка“.", "date": "2018.06.06", "title": "Добрич: В Етнографски комплекс „Стария Добрич“ ще бъде представена новата книга на Валя Добринчева „Посвещение\""}
{"url": "http://www.focus-news.net/news/2018/06/06/2530417/blagoevgrad-dvizhenieto-po-glaven-pat-e-79-se-osashtestvyava-v-edna-lenta-ot-km-373000-do-km-374000-poradi-izsichane-na-hrasti-i-darveta.html", "text": "Водачите да се движат с повишено внимание и съобразена скорост в участъка от село Железница до Симитли. Движението по главен път E-79 Благоевград – ГКПП \"Кулата\" от км 373+000 до км 374+000 се осъществява в една лента за движение поради изсичане на храсти и дървета. Срокът е до 8 юни 2018 г. Това каза за Радио „Фокус“ – Пирин дежурният служител в Областно пътно управление - Благоевград. Шофьорите да се движат с повишено внимание в района на Кресненското дефиле и прохода Предел поради повишена опасност от падащи камъни. Нормално интензивно е движението по главен път Е-79 и автомагистрала „Струма“ в участъка от областта. От Областно пътно управление - Благоевград отправят апел към водачите на моторни превозни средства да шофират внимателно, съобразявайки се с пътната обстановка.\r\nЛора КАЛЧЕВА", "date": "2018.06.06", "title": "Благоевград: Движението по главен път E-79 се осъществява в една лента от км 373+000 до км 374+000 поради изсичане на храсти и дървета"}
{"url": "http://www.focus-news.net/news/2018/06/06/2530410/georgi-parvanov-prezident-na-balgariya-2002-2012-g-nyama-nikakav-respekt-ot-darzhavata-vsichko-koeto-se-pravi-v-borbata-s-prestapnostta-ne-dava-pochti-nikakav-rezultat.html", "text": "Няма никакъв респект от държавата - всичко, което се прави в борбата с престъпността, не дава почти никакъв резултат. \r\nТова каза Георги Първанов, президент в периода 2002-2012 г. в предаването \"Тази сутрин\" по бТВ във връзка с престрелката в Ботевград. \"\r\nТакива случаи през Прехода има много, но това показва, че няма никакъв респект от държавата. Всякакви престъпници се разхождат, както си искат и си раздават правосъдие помежду си\", заяви Първанов. По думите му това идва да покаже, че всичко онова, което се прави или се говори, че се прави в борбата с престъпността, не дава почти никакъв резултат.", "date": "2018.06.06", "title": "Георги Първанов, президент на България (2002-2012 г.): Няма никакъв респект от държавата - всичко, което се прави в борбата с престъпността, не дава почти никакъв резултат"}
{"url": "http://www.focus-news.net/news/2018/06/06/2530428/mvr-edin-chovek-e-zaginal-a-20-sa-postradali-pri-katastrofi-v-stranata-prez-izminaloto-denonoshtie.html", "text": "Един човек е загинал, а 20 са пострадали при катастрофи в страната през изминалото денонощие. Това съобщиха от пресцентъра на МВР. Общо в страната са станали 18 тежки пътнотранспортни произшествия. В София са регистрирани 55 леки и две тежки катастрофи, при които са пострадали двама души.", "date": "2018.06.06", "title": "МВР: Един човек е загинал, а 20 са пострадали при катастрофи в страната през изминалото денонощие"}
{"url": "http://www.focus-news.net/news/2018/06/06/2530429/pss-dobri-sa-usloviyata-za-turizam-vav-vsichki-planini-na-balgariya.html", "text": "Добри са условията за туризъм във всички планини на България. Това съобщиха за Агенция „Фокус“ от Планинската спасителна служба (ПСС) при БЧК. В следобедните часове времето ще се влоши. Хората трябва много внимават по високите части на планините. Очакват се гръмотевични бури. От ПСС предупреждават, че тези, които имат намерение да се разхождат по най-високите части на Рила и Пирин, не трябва да забравят, че там има стръмни преспи, преминаването през които крие опасност за живота им. Съоръженията никъде не работят. Не е имало инциденти през изминалото денонощие.\r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470", "date": "2018.06.06", "title": "ПСС: Добри са условията за туризъм във всички планини на България"}
{"url": "http://www.focus-news.net/news/2018/06/06/2530426/dobrich-v-ogledalna-zala-neli-bozhkova-shte-se-provede-obuchenie-v-sferata-na-stroitelnite-izolatsii.html", "text": "Общината днес е домакин на обучение в сферата на строителните изолации, основно топло- и хидроизолзации. Това съобщи зам.-кметът „Устройство на територията“ арх. Боян Коларов, предаде кореспондент на Радио „Фокус” – Варна. Българска асоциация за изолации в строителството (БАИС) и единственият на Балканския полуостров производител на негорима топлоизолация, базиран в Добрич, са организатори на форума. Той се провежда в координация с Дирекция „Инфраструктура и околна среда“ към Община град Добрич, с ръководител инж. Елена Анастасова. Обучението ще продължи през целия ден в Огледална зала „Нели Божкова“. За участие в обучението са поканени представители на всички общински администрации в област Добрич, проектанти и строители. Още в началото на седмицата желание за участие извън това на общините, са заявили около 30 специалисти. Темата е „Енергийно ефективно обновяване на сградния фонд – добри практики и професионални умения“. Събитието е разделено на две основни части – конферентна част на ЕнЕфект и Община град Добрич, и обучителен курс на БАИС.\r\nЖулиета НИКОЛОВА", "date": "2018.06.06", "title": "Добрич: В Огледална зала „Нели Божкова“ ще се проведе обучение в сферата на строителните изолации"}
{"url": "http://www.focus-news.net/news/2018/06/06/2530425/kyustendil-kosene-na-trevni-ploshti-se-izvarshva-v-uchastak-ot-avtomagistrala-struma-mezhdu-dolna-dikanya-i-tunel-blatino.html", "text": "Косене на тревни площи се извършва в участък от автомагистрала „Струма” между Долна Диканя и тунел „Блатино”. Това съобщи за Радио „Фокус” – Кюстендил дежурният в Областно пътно управление – Кюстендил. Водачите на моторни превозни средства трябва да се движат с повишено внимание и съобразена скорост, спазвайки пътната сигнализация. Срокът за приключване на дейностите е 8 юни. Поради свличане на земна маса върху пътното платно движението в района на Рилски манастир се извършва само в едната лента. Срокът е до 8 юни. Участъкът е сигнализиран с пътни знаци. В рамките на деня се полага маркировка по пътя между Дупница и село Сапарево. Мястото е сигнализирано с пътни знаци, а водачите трябва да се движат с повишено внимание. Ново трасе се изгражда по пътя Бобов дол – Жедна. Поради свлачище се усвояват нови площи. Движението се извършва съгласно проект за временна организация и безопасност до 8 септември. С нормална интензивност е трафикът по автомагистрала „Струма”, по главен път Е-79, както и по направлението София – Кюстендил. Слабо натоварен е трафикът по посока ГКПП „Гюешево”.\r\nВенцеслав ИЛЧЕВ", "date": "2018.06.06", "title": "Кюстендил: Косене на тревни площи се извършва в участък от автомагистрала „Струма” между Долна Диканя и тунел „Блатино”"}
{"url": "http://www.focus-news.net/news/2018/06/06/2530430/pregled-na-osnovnite-temi-v-kyustendilskiya-pechat.html", "text": "Излезе новият брой на седмичника „Наблюдател”. На първата си страница вестникът акцентира върху това, че Община Кюстендил ще охранява реновираните паркове с видеонаблюдение. Системата за наблюдение ще бъде въведена в района на Художествена галерия „Владимир Димитров – Майстора”, както и около парковата зона по поречието на река Банщица. Вестникът цитира кметът на Община Кюстендил Петър Паунов, според когото „Общинска охрана” и служителите на МВР ще санкционират вандалите, които чупят и унищожават реновираните райони. На първата си страница вестникът пише за започналото озеленяване на парковите зони в града. По зелените площи в реновиращия се парк „Галерията” в центъра на Кюстендил се полагат чимове, внесени от Гърция. Използва се същата технология както при затревяването на стадионите. Веднага след това се прави поливане, с цел чимовете да се захванат. Вече са засадени нови растителни и декоративни видове в парка, за които също се използва модерна технология. Вестникът припомня, че цялостното реновиране на парка се прави за около 2 млн. лева по програма „Региони в растеж”.\r\nВ рубриката „Репортери” вестникът пише за За провелата се акция по кръводаряване, под надслов “Кюстендилци за Кюстендил”. Екипите на Кръвна станция са приели около 20 души. Кръводарител е станал и кметът на община Кюстендил Петър Паунов. Изданието цитира началникът на Кръвна станция д-р Десислава Илиева, според която всяка година се организират съвместни акции с община Кюстендил. Акцията е била  и с цел да се подсетят младите хора, че има много голяма нужда от кръв за нуждаещите се. През миналата година дарилите кръв са били 1 500 души, което е с около 200 по- малко от 2016 г.\r\nВ рубриката „Общество” изданието разказва за това, че Община Кюстендил е разработила програма с мерки за закрила на деца с изявени дарби. Тази програма се разработва ежегодно и тя представлява част от общинската програма за закрила на децата на Община Кюстендил. В тази програма са регламентирани два вида стимулиране на изявени дарби. Едното е стипендия за децата с изявени дарби, която се предоставя на ученик от общинско училище от осми до дванадесети клас, класиран до навършване на 18-годишна възраст, за първо, второ и трето място на национални и международни състезания, които са включени в програмата на мерките за закрила на деца с изявени дарби от държавни и общински училища през 2018 година. Втората част от програмата са така наречените общински мерки за насърчаване на деца с изявени дарби, които представляват еднократно финансово стимулиране, като наградата може да бъде индивидуална или колективна. В Бюджета на Община Кюстендил за 2018 година са заложени 17 000 лв. за изпълнение на мерките за закрила на деца с изявени дарби.", "date": "2018.06.06", "title": "Преглед на основните теми в кюстендилския печат"}
{"url": "http://www.focus-news.net/news/2018/06/06/2530431/kathimerini-severna-ili-nova-makedoniya-na-angliyski-a-ne-na-slavyanski-ezik.html", "text": "Много малко гърци, ако изобщо има такива, искат Скопие да използва термина „Македония“. Тази битка обаче беше загубена преди 25 години. Неприятният факт е, че през последните десетилетия почти всички страни в света официално признаха северния съсед на Гърция като „Република Македония\". Политическите лидери и обикновените хора използват „Бивша югославска република като Македония\" при всяка възможност, коментира Том Елиъс в авторски материал за електронното издание на гръцкия вестник Kathimerini.\r\nВ известен смисъл, и въпреки дипломатическия успех на Гърция през 1994 г., когато балканската страна бе приета в Обединените нации под името Бивша югославска република Македония (БЮРМ), през всичките тези години дори гърците използват име, което включва термина „Македония\".\r\nДипломатическата цел на Атина в момента е - или трябва да бъде - да се ограничат щетите, нанесени преди десетилетия. Днес, за първи път след четвърт век, има перспективи за промяна на името на страната. Изходът, разбира се, не е сигурен. Въпреки това все още има перспектива за сключване на сделка, включваща допълнение към наименованието на определението- най-вероятно „Северна\" или „Нова\". Според Елиъс тези два варианта са „най-малкото зло“. \r\n Залог за всеки грък, който се дразни от използването на термина „Македония\", не трябва да бъде това, което Атина в крайна сметка реши да използва. Всеки, който наистина вярва, че това е в основата на текущия спор, в най-добрия случай не разбира за какво точно става въпрос, а в най-лошия случай поставя себе си в служба на други цели, противоречащи на националния интерес на страната. \r\nОсновният въпрос, който е заложен, е това как Македония ще бъде известна на международната сцена. В светлината на гореизложеното гръцките усилия за постигане на споразумение относно славянската версия на името, макар и разбираемо, биха имали обратен ефект. От практическа гледна точка такова споразумение няма да бъде осъществимо. Това е така, защото трети страни едва ли ще приемат име, като например „Severna Makedonija\" (Северна Македония).\r\nБи било добра новина за Атина, ако международната общност одобри и използва име на славянски език, но това няма да се случи. В крайна сметка просто ще бъде приета по-удобната английска версия. \r\nОт друга страна, определенията „Северна“ или „Нова“ пред името Македония са практични. Подобни се използват в имената и на държави на други нации – като например Нова Зеландия и Северна Корея. Следователно е по-вероятно такова съставно име да бъде възприето от  правителствата и гражданите на трети държави.Тереза Герова", "date": "2018.06.06", "title": "Kathimerini: Северна или Нова Македония, на английски, а не на славянски език"}
{"url": "http://www.focus-news.net/news/2018/06/06/2530432/slavcho-sidzhimkov-aebtri-promenite-v-paketa-mobilnost-sa-ravnosilni-na-fashizam.html", "text": "Промените в пакета „Мобилност“ са равносилни на фашизъм. Това каза за сутрешния блок „Добро утро, България“ на Радио „Фокус“ Славчо Сиджимков, член на УС на Асоциация на българските предприятия за международни превози и пътища. Той допълни, че ако решенията на правителството до сега са били смятани за компромисни, то с това гласуване в транспортната комисия на ЕП въпросът окончателно е приключил. \r\n„Има 5 точки, които касаят дейността на българските превозвачи, по 4 от които Министерството на транспорта даде становище. Според мен некомпетентни служители не казват истината докрай или просто не я знаят. Появилата се нова пета точка гласи, че на 3 седмици автомобилът трябва да се прибере в страната, в която е регистриран, да разтовари и натовари. Тази точка обезсмисля останалите четири. Всички предложения, направени от европейските чиновници, звучат смешно, не е възможно на практика да се изпълнят и казват с ясен, точен глас: „Вървете си от тук“, обясни Славчо Сиджимков. Той каза още, че не вярва в успеха на декларации, протести или референдум, като определи тези действия като протакане и губене на време. Според него дори да има варианти за блокиране на решенията, касаещи българските превозвачи.", "date": "2018.06.06", "title": "Славчо Сиджимков, АЕБТРИ: Промените в пакета „Мобилност“ са равносилни на фашизъм"}
{"url": "http://www.focus-news.net/news/2018/06/06/2530427/gazeta-express-dialogat-belgrad-prishtina-vse-pak-shte-bade-vazobnoven-do-kraya-na-yuni-i-she-priklyuchi-do-devet-mesetsa-uveri-savetnik-na-hashim-tachi.html", "text": "Диалогът между Белград и Прищина за нормализиране на двустранните отношения ще бъде възобновен между президентите на Косово Хашим Тачи и Сърбия Александър Вучич до края на месец юни. Това заяви Беким Колаку, съветник на Тачи, в интервю за програмата „Т7\", съобщава електронното издание Gazeta Express.\r\nКолаку увери също, че държавният глава на най-младата държава на Балканите ще ръководи последната фаза на диалога със Сърбия, въпреки несъгласието на някои от опозиционните партии. Според Колаку крайната фаза на диалога между Косово и Сърбия, който се води под егидата на Европейския съюз, ще приключи в рамките на шест до девет месеца. „Това е свързано и с изборите в рамките на институциите на ЕС\", поясни съветникът пред „Т7“. Той прогнозира, че крайната фаза на диалога ще бъде завършена с взаимно признаване между Косово и Сърбия. „Същността на този диалог е взаимното признаване\", категоричен бе Колаку. Тереза Герова", "date": "2018.06.06", "title": "Gazeta Express: Диалогът Белград-Прищина все пак ще бъде възобновен до края на юни и ше приключи до девет месеца, увери съветник на Хашим Тачи"}
{"url": "http://www.focus-news.net/news/2018/06/06/2530434/kyustendil-vazpitanitsite-na-klasa-po-piyano-kam-chitalishte-bratstvo-shte-predstavyat-pred-publika-samostoyatelen-klaviren-kontsert.html", "text": "Възпитаниците на класа по пияно към читалище „Братство” ще представят пред публика своята годишна продукция. Това съобщи за Радио „Фокус” – Кюстендил Иван Андонов, председател на читалище „Братство” в Кюстендил. По думите му събитието е насрочено от 18.00 часа в голямата зала на културната институция. Възпитаниците на школата, чиито ръководител е Красимира Матуска, ще представят пред публика наученото през годината в самостоятелен клавирен концерт. В рамките на концерта ще прозвучат произведения от Моцарт, Параскев Хаджиев, Нино Рота и други композитори.\r\nВенцеслав ИЛЧЕВ", "date": "2018.06.06", "title": "Кюстендил: Възпитаниците на класа по пияно към читалище „Братство” ще представят пред публика самостоятелен клавирен концерт"}
{"url": "http://www.focus-news.net/news/2018/06/06/2530421/makfaks-makedoniya-protestite-za-zashtita-na-gratskiya-harakter-na-makedoniya-mvnr-v-skopie-predupredi-grazhdanite-si-za-vazmozhni-eskalatsii.html", "text": "Министерството на външните работи на Македония отправи предупреждение към гражданите, планиращи пътуване в Гърция, да избягват местата на провеждане на протестите за „защита на гръцкия характер на Македония“, които ще се проведат в редица градове в страната във вечерните часове на сряда, заради възможни ескалации, предава информационната агенция „Макфакс“.\r\nВ същото време македонците са призовани да се въздържат от всякакви реакции, които биха имали отрицателни последици за тяхната безопасност. \r\n„Информират се гражданите на Република Македония, които на 6 юни ще бъдат или планират да пътуват до Гърция, че гръцката организация „Комитет за борба за гръцкия характер на Македония\" обяви протести в четиринайсет големи града в Северна Гърция срещу използването на думата „Македония\", които ще се състоят в същия ден от 19.30 часа\", се казва в изявлението на македонското външно министерство.\r\nДо сега желание да участват в националните протести са изявили: Пела, Кавала, Драма, Серес, Килкис, Поликастро, Лагадас, Неа Мудания, Едеса, Флорина, Кастория, Птолемаида, Катерини, Верия, Лариса, Тива, Янина, Родос, Хания, Корфу и Халкида. \r\nМеждувременно, няколко кмета на градове в гръцката област Македония изразиха категоричната си подкрепа за протестите „Македония значи Гърция“. Няколко общински съвета също са взели решение да подкрепят инициативата. Митрополитите от областта също са изразили подкрепата си за комитета. \r\nВече са резервирани десетки автобуси за транспортирането на участници от селата и по-малките градове до по-големите населени места, където ще има митинги.Тереза Герова", "date": "2018.06.06", "title": "„Макфакс“ (Македония): Протестите за защита на „гръцкия характер на Македония“ – МВнР в Скопие предупреди гражданите си за възможни ескалации"}
{"url": "http://www.focus-news.net/news/2018/06/06/2530440/v-unss-shte-bade-daden-start-na-proekta-digitalizatsiya-na-ikonomikata-v-sreda-na-golemi-danni.html", "text": "На 7 юни 2018 г. от 13.00 часа в Малката конферентна зала на Университета за национално и световно стопанство ще се проведе публично събитие за стартиране на проект № BG05M2OP001-1.002-0002 – „Дигитализация на икономиката в среда на Големи данни“ (ДИГД). Това съобщиха от пресцентъра на УНСС.\r\nПартньори по проекта са: Университетът за национално и световно стопанство, Икономическият университет – Варна, Техническият университет – Габрово, Пловдивският университет \"Паисий Хилендарски\", Русенският университет \"Ангел Кънчев\", Институтът по информационни и комуникационни технологии – БАН.\r\nСтойността на проекта е 13 333 868.86 лв. Срокът за изпълнение е март 2018 г. – декември 2023 г.\r\nЦелеватата група включва представители на научната общност в България в сферата на ИКТ и големи данни, представители на бизнеса, на научноизследователски организации, на университетите, включително млади учени, докторанти, студенти в магистърски и бакалавърски програми, на широката общественост, медии.", "date": "2018.06.06", "title": "В УНСС ще бъде даден старт на проекта „Дигитализация на икономиката в среда на Големи данни“"}
{"url": "http://www.focus-news.net/news/2018/06/06/2530436/kyustendil-bez-problemi-se-osashtestvyava-preminavaneto-na-avtomobili-prez-gkpp-gyueshevo.html", "text": "Трафикът на ГКПП „Гюешево” е с нормална интензивност. Това съобщи за Радио „Фокус” – Кюстендил дежурният на българо-македонския пункт. Потокът от автомобили към този час на деня е нормален, преминаването се извършва без големи изчаквания. По пътя от и за граничния пункт има опасност от падащи камъни на пътното платно.\r\nВенцеслав ИЛЧЕВ", "date": "2018.06.06", "title": "Кюстендил: Без проблеми се осъществява преминаването на автомобили през ГКПП „Гюешево”"}
{"url": "http://www.focus-news.net/news/2018/06/06/2530439/vidin-natovaren-e-trafikat-po-glaven-pat-e-79-mezhdu-vidin-i-dunavtsi.html", "text": "Натоварен е трафикът в областта. Това каза за Радио „Фокус“ – Видин дежурният служител в Областно пътно управление. В посока граничен пункт „Дунав мост 2“ се движат предимно тежкотоварни автомобили към граничния пункт, най-оживен е трафикът в участъка на главен път Е-79 между Видин и Дунавци. Движението по път III-1411 с. Слана Бара – Видин е ограничено за автомобили над 5 т поради компрометирано експлоатационно състояние на мост. Движението по път III-1411 с. Буковец – с. Слана бара в участъка между с. Буковец и с. Слана бара е ограничено поради авариен ремонт на мост над р. Тополовец. Във Видин трафикът е натоварен в централната градска част, на входно-изходните артерии на града и по бул. “Панония“.\r\nАнна ЛОЗАНОВА", "date": "2018.06.06", "title": "Видин: Натоварен е трафикът по главен път Е-79 между Видин и Дунавци"}
{"url": "http://www.focus-news.net/news/2018/06/06/2530438/neues-deutschland-skandalat-s-noviya-amerikanski-poslanik-v-berlin-v-gartsiya-vidyaha-sashtoto-ot-germantsite.html", "text": "На фона на вълната от остри критики към новия посланик на САЩ в Германия Ричард Гренел, националният ежедневник Neues Deutschland призовава обществото да овладее нервите си.\r\nНовият американски посланик в Берлин иска да прави политика, да преобразува Европа според собствените си идеи, да помогне на десни ревизионистични сили да властват – в унисон със собствените си разбирания, а защо не и с тези на Вашингтон? Гренел не действа по начин, различен от този на другите посланици, подчертават от редакцията. Същевременно изданието отбелязва: това, което, прави Гренел, не се различава от подхода на германската дипломация в Гърция например. Ако един посланик не се опита да остави дълбок отпечатък в страната, в която е изпратен, това би било нещо ново. Тереза Герова", "date": "2018.06.06", "title": "Neues Deutschland: Скандалът с новия американски посланик в Берлин: В Гърция видяха същото от германците"}
{"url": "http://www.focus-news.net/news/2018/06/06/2530442/the-copenhagen-post-ruskata-zaplaha-v-baltiysko-more-nato-investira-v-nadgrazhdaneto-na-voenen-radar-v-daniya.html", "text": "По данни на Военновъздушните сили на Дания през следващите няколко години НАТО ще инвестира в надграждането на военния радар в Борнхолм, съобщава столичният вестник  The Copenhagen Post.\r\nС радиус от 470 км, радарът е основен инструмент за наблюдение на авиационната активност в района на Балтийско море, и един от трите, използвани за наблюдение на въздушния трафик в Дания.\r\nСъоръжението е важно, защото предупреждава военните за приближаването на руски военни самолети към въздушното пространство на Дания и на други членове на НАТО.\r\nНадграждането на радара ще бъде финансирано от НАТО, но ще се обслужва от датски военен персонал..Тереза Герова", "date": "2018.06.06", "title": "The Copenhagen Post: Руската заплаха в Балтийско море: НАТО инвестира в надграждането на военен радар в Дания"}
{"url": "http://www.focus-news.net/news/2018/06/06/2530433/pg-na-bsp-za-balgariya-poiska-izslushvane-na-vatreshniya-ministar-za-prestrelkata-v-botevgrad.html", "text": "ПГ на „БСП за България“ поиска изслушване на вътрешния министър Валентин Радев престрелката в Ботевград. Това каза народният представител от ПГ на „БСП за България“ Иван Иванов от парламентарната трибуна, предаде репортер на Агенция „Фокус“. „Със съжаление искам да заявя пред народните представител, че беззаконието в държавата взе връх. Станахме свидетели на поредната саморазправа в резултат на бездействието на МВР“, коментира депутатът. \"Разстрел, след разстрел, накрая полицията мълчи“, каза Иванов.Агенция „Фокус“ припомня: На 5 юни 2018 г. мъж бе застрелян, а друг - ранен при престрелка в Ботевград. Сигналът е подаден  около 23.00 часа. По първоначална информация убитият е избягалият преди месеци от Софийския затвор Владимир Пелов. За ранения се смята, че е Марио Панчев, който е откаран в \"Пирогов\" в тежко състояние и с опасност за живота. \r\nДеница КИТАНОВА", "date": "2018.06.06", "title": "ПГ на „БСП за България“ поиска изслушване на вътрешния министър за престрелката в Ботевград"}
{"url": "http://www.focus-news.net/news/2018/06/06/2530443/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-7-yuni.html", "text": "„Софийска вода” временно ще прекъсне водоснабдяването в някои части на столицата на 7 юни. Това съобщиха от пресцентъра на дружеството.\r\nВъв връзка с реконструкция на съществуващ водопровод в жк. „Военна рампа“ се налага спиране на водоподаването от 09:00 до 21:00 часа на клиентите на „Софийска вода”, живеещи в района на: кв. „Орландовци“ – карето между ул: жп линия Река Суходолска; ул. „Първа българска армия“, ул. „Нешо Бончев“, ул. „Планинско цвете“, ул. „Снежник“, ул. „Първа българска армия“, ул. „Каменоделска“, ул. „Кожарска“, Владайска река, ул. „Дан Колов“, ул. „Воднянка“, ул. „Липов цвят“, ул. „Жак Дюкло“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: на паркинга на магазин Била.\r\nСлед възстановяване на водоснабдяването е възможно временно леко повишаване на мътността на водата.\r\nВъв връзка с монтаж на спирателен кран във се налага спиране на водоподаването от 09:00 до 21:00 часа на клиентите на „Софийска вода”, живеещи в района на: в.з. Бункера. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Юрушка църква“ на кръстовището с ул. „Бистришко шосе“.\r\nВъв връзка с реконструкция на уличен водопровод на ул. „Павел Красов“, кв. „Горубляне“ се налага спиране на водоподаването от 09:00 до 19:00 часа на клиентите на „Софийска вода”, живеещи в района на: ул. „Павел Красов“ между ул. „Шиндра“ и ул. „Селището“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Павел Красов“ ъгъла с ул. „Селището“.\r\nВъв връзка с подмяна на сградно водопроводно отклонение на ул. „Проф. Борис Йоцов“ във в.з. Симеоново-Драгалевци се налага спиране на водоподаването от 09:30 до 16:30 часа на клиентите на „Софийска вода”, живеещи в района на: ул. „Проф. Борис Йоцов“ от ул. „ Хилендарски манастир“ до ул. „Проф. Борис Йоцов“ №39; ул. „Огюст Дозон“ от ул. „Проф. Борис Йоцов“ до ул. „Георги Заркин“; ул. „Шарколията“ от №2 до ул. „Огюст Дозон“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Проф. Борис Йоцов“ на ъгъла с ул. „Огюст Дозон“.\r\nВъв връзка с подмяна на сградно водопроводно отклонение на ул. 2, кв. „Враждебна“ се налага спиране на водоподаването от 09:30 до 16:30 часа на клиентите на „Софийска вода”, живеещи в района на: ул. 30, ул. 5, ул. 8 и ул. 32. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. 9.\r\nВъв връзка с монтаж на водомерeн възел на ул. „Китна“, кв. “Княжево” налага спиране на водоподаването от 09:30 до 15:00 часа на клиентите на „Софийска вода”, живеещи в района на: ул. „Китна“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: на ъгъла на ул. „Китна“ с ул. „Миле  Пойорданов“.\r\nВъв връзка с подмяна на сградно водопроводно отклонение в кв. „Кремиковци“ се налага спиране на водоподаването от 10:00 до 17:00 часа на клиентите на „Софийска вода”, живеещи в района между: ул. \"Чавдар\", ул. \"Кремиковска\", ул. \"Река Елешница\", ул. \"Славянка\". При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Славянка“ на ъгъла с ул. „Чавдар“.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.06.06", "title": "„Софийска вода” временно ще прекъсне водоснабдяването в някои части на столицата на 7 юни"}
{"url": "http://www.focus-news.net/news/2018/06/06/2530435/atanas-kostadinov-bsp-tryabva-da-otpadne-moratoriumat-varhu-aets-belene.html", "text": "\"Трябва да отпадне мораториумът върху АЕЦ \"Белене\". Нужно е държавата да даде ясен знак, че иска този проект да има реален живот\". Това заяви народният представител от \"БСП за България\" и член на Комисията по енергетика в Народното събрание Атанас Костадинов по Нова телевизия, съобщиха от пресцентъра на НС на БСП. По думите му е нужно към проекта да се отнесем институционално. \"Няма проект, през последните 10 - 12 години, в световен мащаб, в който държавата да няма отношение или участие\", обясни Атанас Костадинов. Според него най-лошият вариант за страната ни е проектът АЕЦ \"Белене\" да не се реализира. \"Потреблението ще расте, затова ни е нужна базова мощност\", обясни още членът на Комисията по енергетика в Народното събрание.", "date": "2018.06.06", "title": "Атанас Костадинов, БСП: Трябва да отпадне мораториумът върху АЕЦ \"Белене\""}
{"url": "http://www.focus-news.net/news/2018/06/06/2530446/kyustendil-zapochna-zapisvaneto-za-uchastie-v-mezhdunarodniya-folkloren-konkurs-pautaliya.html", "text": "В града започна записването за участие в Международния фолклорен конкурс „Пауталия”. Това съобщи за Радио „Фокус” – Кюстендил Иван Андонов, председател на читалище „Братство”. Конкурсът ще се проведе от 29 юни до 1 юли в Кюстендил. „През годините конкурсът се утвърди като форум, който дава поле за изява на фолклорни състави и изпълнители от страната и чужбина, които да покажат богатството на своя фолклор. Целта му е да съхрани и популяризира българското народно творчество и да покаже неговото достойно място сред другите народи”, каза Иван Андонов. По думите му конкурсът е включен в културния календар на Министерство на културата и в програмата за подпомагане на даровити деца в България, по която ще бъдат присъдени три едногодишни стипендии в категорията индивидуални изпълнители по народно пеене от 14 до 17-годишна възраст. В журито на конкурса са поканени едни от най-утвърдените имена в областта на музикалното и танцовото изкуство в България, а тази година негов председател ще бъде Георги Петков.\r\nВенцеслав ИЛЧЕВ", "date": "2018.06.06", "title": "Кюстендил: Започна записването за участие в Международния фолклорен конкурс „Пауталия”"}
{"url": "http://www.focus-news.net/news/2018/06/06/2530437/pred-parlamenta-grazhdani-protestirat-sreshtu-restartiraneto-na-proekta-aets-belene.html", "text": "Пред парламента граждани протестират срещу рестартирането на проекта АЕЦ „Белене“, предаде репортер на Агенция „Фокус“. Протестът се организира от обединението „Демократична България“, в което влизат „Да, България“, ДСБ и Зелените.\r\nВ парламента са внесени две проекторешения за проекта АЕЦ „Белене“ - едното на БСП, а другото на ГЕРБ. Предстои обсъждането и гласуването им в Комисията по енергетика. Опозицията предлага отмяна на решението за прекратяване изграждането на АЕЦ „Белене“ от 2012 година. А ГЕРБ - възобновяване на търсенето на възможности за изграждане на електроцентралата в Белене. Двете проекторешения ще бъдат гласувани в пленарна зала утре. \r\nБиляна ИВАНОВА", "date": "2018.06.06", "title": "Пред парламента граждани протестират срещу рестартирането на проекта АЕЦ „Белене“"}
{"url": "http://www.focus-news.net/news/2018/06/06/2530447/metodi-popov-ruo-blagoevgrad-829-zrelostnitsi-ot-oblastta-sa-izbrali-da-se-yavyat-na-darzhaven-izpit-za-pridobivane-na-stepen-za-profesionalna-kvalifikatsiya.html", "text": "Днес се провеждат държавните изпити за придобиване на степен за професионална квалификация в професионалните гимназии в Благоевградска област. Това каза за Радио „Фокус“ - Пирин Методи Попов, началник на отдел „Инспектиране и организационно-методическа дейност“ към Регионално управление на образованието - Благоевград. Той припомни, че според Закона зрелостниците, които завършват професионални гимназии, имат право вместо да се явяват на Втори държавен зрелостен изпит, да считат оценката от този изпит за професионална квалификация като оценка от втората матура. По думите му в областта 829 зрелостници са избрали този вариант и днешният изпит за тях е от изключително голямо значение. Методи Попов отбеляза, че с този изпит приключва редовната сесия за зрелостниците тази година.\r\nНатали СТЕФАНОВА", "date": "2018.06.06", "title": "Методи Попов, РУО - Благоевград 829 зрелостници от областта са избрали да се явят на държавен изпит за придобиване на степен за професионална квалификация"}
{"url": "http://www.focus-news.net/news/2018/06/06/2530445/plovdiv-v-grada-shte-se-provede-natsionalna-konferentsiya-na-tema-balgarskoto-knizhovno-nasledstvo-chast-ot-evropeyskoto-kulturno-nasledstvo.html", "text": "В града ще се проведе 28-ата национална конференция на тема „Българското книжовно наследство – част от европейското културно наследство“. Това съобщи за Радио „Фокус“ – Пловдив Йохан Девлетян от отдел „Връзки с обществеността“ на библиотека „Иван Вазов“ в града. Събитието ще се проведе в залата на Общинския съвет и в конферентната зала на библиотеката на 7 и 8 юни, като се организира от Българската библиотечно-информационна асоциация. Конференцията е посветена на Европейската година на културното наследство, чиито акценти са образователната стойност на културното наследство с насоченост към децата и младите хора, приноса за устойчиво икономическо и социално развитие, намирането на интелигентни решения за опазване и управление на културното наследство. В рамките на пет сесии, на събитието ще бъдат представени 36 теми от водещи фигури от БАН, висши училища, библиотеки, институции, свързани с културното наследство, неговото опазване и разглеждането му в контекста на европейската и световна духовна култура. Програмата включва още дискусии, обсъждания, презентации и други. Не по-малко важна част от конференцията ще бъдат неформалните контакти и възможности за обмяна на информация, мнения, идеи и опит. Двудневната конференция ще приключи в 13.00 часа на 8 юни.\r\nТони МИХАЙЛОВ", "date": "2018.06.06", "title": "Пловдив: В града ще се проведе национална конференция на тема „Българското книжовно наследство – част от европейското културно наследство“"}
{"url": "http://www.focus-news.net/news/2018/06/06/2530449/pregled-na-osnovnite-temi-vav-velikotarnovskiya-pechat.html", "text": "„Рекорден брой фирми искат да снаират последните два блока във В. Търново“ е заглавие от областния всекидневник „Янтра Днес”. Рекорден брой фирми се борят да спечелят обществената поръчка на стойност 2,2 млн. Лева с ДДС за санирането на последните два блока във Велико Търново, научи “Янтра Днес“. Обществената поръчка бе пусната през март, но заради големия интерес от страна на кандидатите все още не е избрана фирмата изпълнител. Близао четири часа е продължило само подписването на купищата документи на кандидатите от страна на членовете на общинската комисия, назначена да избере фирмата изпълнител. „Скоро разкриват кои са корумпираните магистрати“ е друго заглавие от ежедневника. На общо събрание на акционерите на МОБАЛ „Д-р Ст. Черкезов“ във Велико Търново днес бе сменен бордът на директорите. Новият член е д-р Божидар Ангелов, който зае мястото на д-р Сибила Маринова, която беше и председател на Съвета на директорите. В новия борд влизат още д-р Стефан Филев като изпълнителен директор на МОБАЛ и Лилия Вълчева от страната на здравното министерство. Тя бе избрана за председател на борда. „Вандали изпотрошиха дървени парапети на екостадион „Пишмана“ е заглавие от трета страница на ежедневника. „Говорят бившите възпитаници на “Българче“: Ансамбълът беше моето второ семейство“  четем на страница четири в изданието. На страница пет е публикуван материал със заглавие: „Над 3000 деца са преминали през школата по родолюбие на “Българче“ за 50 години“. На спортната страница на вестник „Янтра Днес“ четем: “Етърци (2007) станаха вицешампиони на силния турнир “Приморско къп“.\r\n„Директор със заплата 1100 лв., работник пътно строителство – с 2500 лв.“ е заглавие от първа страница на другия областен ежедневник “Борба“. Елитен хотел в Арбанаси в момента търси камериер със стартова заплата от 900 лв. показа справка на „Борба‘‘ в актуалните оферти на регионалната структура на Агенцията по заетостта, които се предлагат чрез бюрата по труда по места. Комплекс „Бряста“ край Дебелец примамва пък рецепционисти със заплати от 800 до 1000 лв. Пазарът на труда сякаш е полудял, коментират експерти и дават примери с огромни възнаграждения, които се предлагат за обикновени работници и то на позиции, които доскоро изобщо не се смятаха за престижни. „Продължава обновяването на детските площадки във Велико Търново“ е друга тема от ежедневника. Нова детска площадка е монтирана в междублоковото пространство на улица „Мальовица“ във Велико Търново. Съвременни съоръжения – катерушки, пързалки и люлки, ще радват малчуганите. Настилката под тях е ударопоглъщаща. Основно ремонтирана е и площадката за деца, намираща се в пространството край улица „Оборище“ N 8. Предстои монтиране на нови съоръжения в зоните за игра на бул. „България“ N 5 – 7, ул. „Ниш“ N 6 и ул. „Оборище“ N 10.Нови ще бъдат също площадките в детските градини „Иванка Ботева“, „Слънце“, „Райна Княгина“ и „Първи юни“. „Министърът на любовта“ Станчо от Г. Оряховица на мушката на данъчните“, „50-годишният юбилей на „Българче“ връща бивши танцьори и музиканти от другия край на света“, „Акционери отрязаха мерака на държавата да има 90% от капитала на областната болница“ са други заглавия от страниците на всекидневника. “Ивелин Попов дойде в Козловец, за да поздрави “Земеделец-93“ за шампионска титла“, “Обявяват новия старши треньор на “Локомотив“ до края на седмицата, Бачев и Тренчев няма да акостират в Г. Оряховица“ и “Малките етърци втори на “Приморско къп“, спряха ги само беройци“ са заглавията от спортната страница на изданието.", "date": "2018.06.06", "title": "Преглед на основните теми във великотърновския печат"}
{"url": "http://www.focus-news.net/news/2018/06/06/2530450/svilen-shitov-kmet-na-devnya-tselta-e-festivalat-martsianopol-zhivotat-v-drevniya-grad-da-stane-traditsionen.html", "text": "Целта е фестивалът \"Марцианопол – животът в древния град\" да стане традиционен. Това каза в сутрешния блок „Добро утро, България“ на Радио „Фокус“ кметът на Община Девня Свилен Шитов. По думите му събитието се провежда за трета поредна година, като тази година посетителите ще бъдат активно въвлечени в разнообразната програма. Освен пресъздаване на една по-различна епоха, събитието е притегателно и заради мястото си на провеждане - реален амфитеатър с богата история, добави кметът. „За участие в античния фестивал са се записали девет групи, които ще представят своите постановки, някои от тях са свързани с римската история, други с траките. Много е разнообразна програмата във фестивала. Посетителите ще могат да видят всичко, което е било характерно за онези времена, когато градът се е наричал Марцианопол - сечене на монети, ще има и римска кухня, всичко, което е можело да се види в един град в онези времена“, обясни той. Свилен Шитов коментира още, че евентуалното реализиране на проект, на стойност 1 милион лева за възстановяване на амфитеатъра и сцената около него, би могло да даде тласък на идеята фестивалът да стане традиционен за Девня.", "date": "2018.06.06", "title": "Свилен Шитов, кмет на Девня: Целта е фестивалът \"Марцианопол – животът в древния град\" да стане традиционен"}
{"url": "http://www.focus-news.net/news/2018/06/06/2530448/deputati-ot-dps-skandiraha-ostavka-v-zala-zashtoto-predsedatelyat-na-parlamenta-tsveta-karayancheva-otne-dumata-na-mustafa-karadaya-poradi-iztichane-na-vremeto.html", "text": "Депутати от ДПС скандираха \"оставка\" в пленарна зала, защото председателят на парламента Цвета Караянчева отне думата на Мустафа Карадайъ поради изтичане на времето, предаде репортер на Агенция \"Фокус\". Караянчева отне думата за кратко на Мустафа Карадайъ, тъй като той надвиши времето си. В крайна сметка тя му върна отново думата, за да си довърши декларацията и  залата се успокои. След края на декларацията председателят на Народното събрание посочи, че когато се чете декларация, винаги се надвишават 10 минути. \"Ще помоля председателите на парламентарните групи, когато съставят декларации, да се вместват в 10-те минути\", каза Караянчева. \r\nДеница КИТАНОВА", "date": "2018.06.06", "title": "Депутати от ДПС скандираха \"оставка\" в зала, защото председателят на парламента Цвета Караянчева отне думата на Мустафа Карадайъ поради изтичане на времето"}
{"url": "http://www.focus-news.net/news/2018/06/06/2530451/prof-stanislav-stanilov-obedineni-patrioti-balgarskiyat-etnicheski-model-ne-e-izmislen-ot-ahmed-dogan.html", "text": "Българският етнически модел не е измислен от Ахмед Доган. Това каза народният представител от ПГ на \"Обединени патриоти\" проф. Станислав Станилов в декларация от името на групата, предаде репортер на Агенция „Фокус“. Проф. Станилов заяви, че българският етнически модел не е измислен от ДПС, нито от други хора. \"Българският етнически модел беше създаден от българския народ след Освобожедението и ако това не е вярно, в България няма да има турци, а то има и то твърде много“, каза проф. Станилов. Веднага след декларацията на проф. Станилов Йордан Цонев от ДПС попита проф. Станислав Станилов дали си дава сметка, че в страната ни има разнообразност от религии и етноси. \r\nДеница КИТАНОВА", "date": "2018.06.06", "title": "Проф. Станислав Станилов, \"Обединени патриоти\": Българският етнически модел не е измислен от Ахмед Доган"}
{"url": "http://www.focus-news.net/news/2018/06/06/2530452/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "По данни на Военновъздушните сили на Дания през следващите няколко години НАТО ще инвестира в надграждането на военния радар в Борнхолм, съобщава столичният вестник  The Copenhagen Post.\r\nС радиус от 470 км, радарът е основен инструмент за наблюдение на авиационната активност в района на Балтийско море, и един от трите, използвани за наблюдение на въздушния трафик в Дания.\r\nСъоръжението е важно, защото предупреждава военните за приближаването на руски военни самолети към въздушното пространство на Дания и на други членове на НАТО.\r\nНадграждането на радара ще бъде финансирано от НАТО, но ще се обслужва от датски военен персонал.\r\n*** След скандала с интервюто, което даде за крайнодясната медия , новият посланик на САЩ в Германия Ричард Гренел ще се яви в Министерството на външните работи на ФРГ, съобщава националният ежедневник Die Frankfurter Allgemeine Zeitung.\r\nГренел ще бъде приет от държавния секретар Андреас Михаелис. Координаторът за трансатлантическо сътрудничество, Петер Байер, също иска да разговаря с новия американски посланик в страната. \r\nПосещението във външнополитическото ведомство в Берлин няма да е първото за Гренел, но то получи специално внимание заради коментарите, които американският дипломат си позволи по отношение на крайнодесните сили в Европа. Във връзка с тях германският външен министър Хайко Маас (ГСДП) увери: „Със сигурност ще има много за обсъждане“. \r\nПосланикът призова за укрепването на консервативните сили в Европа, които са приятелски настроени към американския президент Доналд Тръмп. Той също така отправи необичайна покана към австрийския канцлер Себастиян Курц - критик на бежанската политика на германския лидер Ангела Меркел (ХДС) – да му гостуването в Берлин.\r\n„Постът е на посланик на САЩ в Германия, а не посланик на десния популизъм\", коментира Юрген Тритин от партията „Зелени“. На свой ред левият политик Катя Кипинг определи политическите разбирания на Гренел като показателни за хора, които „изграждат стени в международен план“.  Бившият германски посланик в САЩ Клаус Шариот категоризира поведението на Гренел като „напълно необичайно\".\r\n*** Много малко гърци, ако изобщо има такива, искат Скопие да използва термина „Македония“. Тази битка обаче беше загубена преди 25 години. Неприятният факт е, че през последните десетилетия почти всички страни в света официално признаха северния съсед на Гърция като „Република Македония\". Политическите лидери и обикновените хора използват „Бивша югославска република като Македония\" при всяка възможност, коментира Том Елиъс в авторски материал за електронното издание на гръцкия вестник Kathimerini.\r\nВ известен смисъл, и въпреки дипломатическия успех на Гърция през 1994 г., когато балканската страна бе приета в Обединените нации под името Бивша югославска република Македония (БЮРМ), през всичките тези години дори гърците използват име, което включва термина „Македония\".\r\nДипломатическата цел на Атина в момента е - или трябва да бъде - да се ограничат щетите, нанесени преди десетилетия. Днес, за първи път след четвърт век, има перспективи за промяна на името на страната. Изходът, разбира се, не е сигурен. Въпреки това все още има перспектива за сключване на сделка, включваща допълнение към наименованието на определението- най-вероятно „Северна\" или „Нова\". Според Елиъс тези два варианта са „най-малкото зло“. \r\nЗалог за всеки грък, който се дразни от използването на термина „Македония\", не трябва да бъде това, което Атина в крайна сметка реши да използва. Всеки, който наистина вярва, че това е в основата на текущия спор, в най-добрия случай не разбира за какво точно става въпрос, а в най-лошия случай поставя себе си в служба на други цели, противоречащи на националния интерес на страната. \r\nОсновният въпрос, който е заложен, е това как Македония ще бъде известна на международната сцена. В светлината на гореизложеното гръцките усилия за постигане на споразумение относно славянската версия на името, макар и разбираемо, биха имали обратен ефект. От практическа гледна точка такова споразумение няма да бъде осъществимо. Това е така, защото трети страни едва ли ще приемат име, като например „Severna Makedonija\" (Северна Македония).\r\nБи било добра новина за Атина, ако международната общност одобри и използва име на славянски език, но това няма да се случи. В крайна сметка просто ще бъде приета по-удобната английска версия. \r\nОт друга страна, определенията „Северна“ или „Нова“ пред името Македония са практични. Подобни се използват в имената и на държави на други нации – като например Нова Зеландия и Северна Корея. Следователно е по-вероятно такова съставно име да бъде възприето от  правителствата и гражданите на трети държави.\r\n***Италианското правителство къса със съюзниците и настоява за край на санкциите срещу Русия, пише британският вестник The Times.\r\nПремиерът на Италия използва своята дебютна реч пред парламента, за да призове за нов подход в отношенията с руския президент Владимир Путин, обещавайки, че неговата администрация ще инициира разговори за възстановяване на връзките с Москва.\r\nНеговият призив за премахване на санкциите вероятно ще разтревожи британските власти, които потърсиха единен европейски отговор, след като обвиниха Кремъл, че е стои зад атаката с невро-паралитичен агент в Салсбъри през март. Санкциите са наложени през 2014 г. след руската военна окупация на Крим.\r\nДжузепе  Конте, професор по право, каза на сенаторите: \"Ще бъдем застъпници на отваряне към Русия, Русия, която през последните години утвърди международната си роля в различни геополитически кризи. Ще насърчим преразглеждането на санкциите, като започнем с онези, които омаловажават гражданското общество на Русия \".\r\nРечта му съвпада с момента, когато Владимир Путин пристигна в Австрия за първото си пътуване в чужбина, откакто беше преизбран през март. Той се срещна със Себастиан Курц, канцлерът, чието правителство беше едно от малкото в ЕС, които не изгониха  руски дипломати след отравянето на Сергей Скрипал.\r\nПризивът на Конте отразява силните проруски възгледи на Матео Салвини, ръководител на антимигрантската Лига, която формира новото правителство с партията \"Пет звезди\". 45-годишният Салвини отрече предположенията на филантропа Джордж Сорос, че Лигата е подкрепена финансово от Путин.\r\nДвете партии са се оплакали, че европейските санкции срещу Русия са навредили на състоянието на десетки малки италиански компании, които правят бизнес с Русия.\r\n***", "date": "2018.06.06", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2018/06/06/2530453/plovdiv-zapadnoto-platno-na-bul-ruski-shte-bade-zatvoreno-za-3-dni-zaradi-polagane-na-asfalt.html", "text": "Западното платно на бул. „Руски“ в Пловдив в участъка от кръстовището с ул. „Любен Каравелов” до кръстовището при Централна гара, се затваря за движение на моторни превозни средства за времето от 7 до 9 юни включително заради полагане на износващ пласт асфалт. Това съобщиха за Радио „Фокус“ – Пловдив от ОП „Организация и контрол на транспорта“. В рамките на посочените три дни, маршрутът  на автобусите  по линии №12, 16 и 18 се променя еднопосочно. Призовават се водачите да избират алтернативни маршрути за придвижване в района.", "date": "2018.06.06", "title": "Пловдив: Западното платно на бул. „Руски“ ще бъде затворено за 3 дни заради полагане на асфалт"}
{"url": "http://www.focus-news.net/news/2018/06/06/2530458/haskovo-rayonna-prokuratura-svilengrad-vnese-iskane-za-zadarzhane-pod-strazha-na-49-godishen-mazh-obvinen-za-podpomagane-na-chuzhdentsi-nezakonno-da-preminat-prez-stranata.html", "text": "Днес Районна прокуратура - Свиленград внесе искане в съда за вземане на мярка за неотклонение „Задържане под стража“ спрямо 49-годишен български гражданин, привлечен като обвиняем за подпомагане на чужденци да преминават или пребивават в страната в нарушение на закона, с цел облага. Това съобщиха от пресцентъра на Апелативна прокуратура - Пловдив.\r\nДо момента е установено, че на 2 юни 2018 г., в района на община Свиленград, обвиняемият е управлявал товарен автомобил, в който били укрити в специален тайник 23-ма чужди граждани.\r\nПредстои Районен съд-Свиленград да заседава по искането на прокуратурата.", "date": "2018.06.06", "title": "Хасково: Районна прокуратура - Свиленград внесе искане за задържане под стража на 49-годишен мъж, обвинен за подпомагане на чужденци незаконно да преминат през страната"}
{"url": "http://www.focus-news.net/news/2018/06/06/2530455/sliven-zatvoreni-za-tezhki-avtomobili-nad-10-t-sa-prohodite-tvardishki-i-vratnik.html", "text": "Трафикът в сливенската отсечка на автомагистрала „Тракия“ е интензивен. Натоварено е движението в областта, съобщиха от Областно пътно управление - Сливен. Натоварено е движението по пътя Сливен – Ямбол. Пътищата в Сливенско са сухи и нормално проходими. Няма въведени ограничения за пътуващите. Затворени за тежки автомобили над 10 т са проходите Твърдишки и Вратник. Котленският проход е отворен за всички превозни средства. Опасност от падащи камъни има по пътя Сливен – Ичера – Градец.", "date": "2018.06.06", "title": "Сливен: Затворени за тежки автомобили над 10 т са проходите Твърдишки и Вратник"}
{"url": "http://www.focus-news.net/news/2018/06/06/2530457/aktsenti-v-predavaneto-vsichki-v-chas-na-radio-fokus.html", "text": "Към края на май в Париж се проведе поредната конференция на министрите, отговарящи за висшето образование в държавите членки на Болонския процес. България и Сърбия го съпредседателстват през първата половина на 2018 г. А последното събитие бе открито от френския министър на висшето образование, български и сръбски зам.-министри. Ще насочим вниманието си към събитието, няма как да не засегнем темата за мобилността, за плановете за европейска студентска карта. А мой събеседник е зам.-министърът на образователния министър Деница Сачева. \r\nВ минутите до 11.00 часа отново ще разговаряме за дуалното обучение. Колко нови паралелки ще се  разкрият в четири от професионалните гимназии в Пловдив за новата учебна година? Това ще разбере, чуем от репортажа на колегата Весела Кръстева от Радио „Фокус“ – Пловдив. След това ще се насочим и към Пазарджишко. За да проверим ремонтите и обновените бази в училищата и детските градини в община Белово. \r\nСъвсем наскоро на най-българският празник, както наричаме 24 май, бяха отличени най-заслужилите учители в цялата страна. В Бургас Съюзът на българските учители в категория Възпитателна работа и извънкласни и извънучилищни дейности награди учител, който работи с деца със специални образователни потребности. С наградения преподавател ни среща Веселина Николова от Радио „Фокус“ – Бургас.\r\nЗнайте повече със седмичното образователно предаване „Всички в час“ на Радио „Фокус“ между 10.00 и 11.00 часа с водещ Милослава Ангелова.", "date": "2018.06.06", "title": "Акценти в предаването „Всички в час“ на Радио „Фокус“"}
{"url": "http://www.focus-news.net/news/2018/06/06/2530460/volya-poiska-ostavkata-na-vitsepremiera-i-ministar-na-otbranata-krasimir-karakachanov.html", "text": "„Воля“ поиска оставката на вицепремиера и министър на отбраната Красимир Каракачанов. Това каза председателят на „Воля“ Веселин Марешки в декларация от името на групата, предаде репортер на Агенция „Фокус“. „Утре в дневния ред ще разглеждаме сделката за покупката на скъпи бойни самолети. Очевидно някой много бърза“, каза Марешки. Той призова депутатите да се обърнат към избирателите и към съвестта си и да преценят кое е разумно и правилно за българския народ. „Няма как да не поискаме оставката на министър Каракачанов заради неспазване на приоритетите на българското общество\", каза Марешки. \r\nДеница КИТАНОВА", "date": "2018.06.06", "title": "„Воля“ поиска оставката на вицепремиера и министър на отбраната Красимир Каракачанов"}
{"url": "http://www.focus-news.net/news/2018/06/06/2530462/sport-arzhentina-otmeni-kontrola-s-izrael.html", "text": "Футболната федерация на Аржентина отмени контролата на националния отбор срещу Израел. Срещата трябваше да се състои на 9 юни в Ерусалим, но аржентинците се отказаха от провеждането й заради натиск от страна на представители на Палестина, стана ясно от медийни доклади. \r\nМачът бе определен от президента на Палестинската футболна асоциация Джибрил Раджуб като \"политически инструмент\". Неотдавна самият той призова всички арабски и мюсюлмански фенове публично да запалят фланелки и снимки на Лионел Меси, ако той вземе участие в двубоя. \r\nСелекционерът Хорхе Сампаоли настоява преди началото на Мондиал 2018 тимът да изиграе още един приятелски мач, най-вероятно в Барселона.", "date": "2018.06.06", "title": "Спорт: Аржентина отмени контрола с Израел"}
{"url": "http://www.focus-news.net/news/2018/06/06/2530463/stara-zagora-sdruzhenie-badeshte-za-detsata-shte-vrachi-godishnite-si-nagradi-v-kazanlak.html", "text": "За четвърта поредна година Сдружение „Бъдеще за децата”, в партньорство с Фондация „Сийдър” и с подкрепата на Община Казанлък, ще връчи своите награди за общественици, граждани, приятели на детето, дарители, фирми и граждански структури, подкрепили децата в нужда. Това каза за Радио „Фокус“ директорът на Сдружението Мария Гинева. Тя поясни, че събитието ще се състои в 18.00 часа днес в залата на Културно – информационния център на ул. „ Искра“ 4. \r\nНоминациите за класацията са направени от организации работещи с деца на територията на община Казанлък - училища и детски градини, клубове, читалища, детски центрове и отделни хора, като в номинацията са разказани историите на добрия човек, с голямо сърце, подал ръка на дете или семейство в нужда. \r\nНоминациите за наградата за личности и са в категориите: обществена личност - с цялостен принос за децата на Казанлък; бизнес с кауза - развитие на корпоративни социални програми и проекти за децата на Казанлък, приятел на детето – доброволци, професионалисти - учители, специални педагози, психолози, лекари, доброволци, малък и среден бизнес, институции, организации, обществени личности в областта на културата и изкуството – хора, направили нещо значимо за нашите деца. \r\nСедемчленна комисия прецизира предложенията. В състава и бяха включени двама представители на сдружение „Бъдеще за децата” и по един представител на Фондация „Сийдър” и Община Казанлък, един доброволец, един представител на медиите и едно дете. \r\nВсеки член на комисията даде своя глас за предпочетена от него кандидатура от категориите – “Обществена личност”, „Приятел на детето” и „Бизнес с кауза”. На финала бяха избрани три истории, които ще получат годишната награда „Бъдеще за децата 2018”.\r\nСлавяна ГАЙДАРОВА", "date": "2018.06.06", "title": "Стара Загора: Сдружение „Бъдеще за децата” ще връчи годишните си награди в Казанлък"}
{"url": "http://www.focus-news.net/news/2018/06/06/2530444/mustafa-karadaya-dps-reshenieto-na-obshtinskiya-savet-v-stara-zagora-za-preimenuvaneto-na-800-mestnosti-e-test-za-balgarskata-demokratsiya-i-tolerantnost.html", "text": "Решението на общинския съвет в Стара Загора за преименуването на 800 местности е тест за българската демокрация и толерантност. Това каза председателят на ДПС Мустафа Карадайъ в декларация от името на група, предаде репортер на Агенция „Фокус“. \r\nСпоред него ГЕРБ са доказали, че не уважават силата на изграденото и не оценяват българския етнически модел. \"Ясно е, че е лесно да бъдат провокирани и други съветници да приемат реципрочни контрадействия. Нашият апел към вторите е - недейте. Недейте да отговаряте на чуждата провокация за разделение и противопоставяне. По този начин рискувате бъдещето на моята, на вашата, на нашата родина\", каза Карадайъ. ДПС призова отговорните институции да предприемат незабавни действия, а всички държавни органи и институции да осъдят всеки подобен акт, който създава предпоставка за напрежение. \"Призоваваме свободните и активни граждани в защита на демокрацията\", посочи Карадайъ и посочи, че по ирония на съдбата 2018 г. е година на културното наследство. \r\nДеница КИТАНОВА", "date": "2018.06.06", "title": "Мустафа Карадайъ, ДПС: Решението на общинския съвет в Стара Загора за преименуването на 800 местности е тест за българската демокрация и толерантност"}
{"url": "http://www.focus-news.net/news/2018/06/06/2530456/deutsche-welle-belingkat-otnovo-hvana-ruskoto-voenno-ministerstvo-v-lazha.html", "text": "В рамките на разследването на катастрофата на полет МН17 на „Малайзийските авиолинии“ в Източна Украйна изследователската група „Белингкат“ хвана за поред път в лъжа Министерството на отбраната на Руската федерация, отбелязва Deutsche Welle, като се позовава на съобщение в социалната мрежа „Туитър“ на основателя на групата Елиът Хигинс. \r\nЕксперти на „Белингкат“ са установили, че ракетите, използвани от руския концерн „Алмаз-Антей“ за възстановка на катастрофата на МН17 през 2015 г. са произведени през 1986 г. Това е станало ясно от номер на корпуса, който се вижда в материалите от експеримента, разпространени от самата компания. \r\nХигинс напомни за скорошен  доклад на международните следователи, които обявиха, че ракетата е била изстреляна от самолет от територия, намираща се под контрола на сепаратистите, а установката „Бук“ е транспортирана на територията на т.нар. ДНР от база на 53-та зенитно-ракетна бригада, разположена край Курск. За поразяването на самолета от гражданската авиация е използвана ракета, произведена през 1986 г. \r\nКоментирайки „несъстоятелността“ на доклада, МО на Русия заяви, че ракетите за установките „Бук“ „подлежат на утилизация“ след 25 г. експлоатация. Така че ракетите, произведени през 1986 г., според Москва за иззети през 2011 г. Но руснаците са убедени, че украинците вероятно разполагат още с подобни ракети..Тереза Герова", "date": "2018.06.06", "title": "Deutsche Welle: „Белингкат“ отново хвана руското военно министерство в лъжа"}
{"url": "http://www.focus-news.net/news/2018/06/06/2530454/nataliya-nikolova-okrazhen-prokuror-na-sofiya-oblast-kategorichno-pochinaliyat-na-myasto-v-botevgrad-e-vladimir-pelov-raneniyat-e-mario-panchev.html", "text": "Категорично починалият на място в Ботевград  е Владимир Пелов, раненият е Марио Панчев. Това каза окръжният прокурор на София - област Наталия Николова по време на брифинг във връзка с престрелката тази нощ в Ботевград, предаде репортер на Агенция \"Фокус\". \"Към настоящия момент, след извършен оглед на местопроизшествието, е образувано досъдебно производство за убийството на Владимир Пелов и за опит за убийство на Марио Панчев. До настоящия момент е извършен един оглед на местопроизшествието, разпитани са 7 свидетеля, назначена е съдебно-медицинска експертиза, По време на огледа са намерени три оръжия - 3 пистолета. Един в тревната площ, един  на земята до трупа, и един в чантичка, която беше на кръста на Владимир Пелов\", обясни Николова.\r\n\"Категорично починалият на място е Владимир Пелов, което беше доказано с дактиоскопна експертиза рано тази сутрин. При допълнителния оглед са намерени 7 гилзи. Марио Панчев в е много тежко състояние в \"Пирогов\". Той също има наранявания. Владимир Пелов е с три наранявания - едното е в основата на лицето му, под мустака. Другите две са в десния крак - дясно бедро и дясна подбедрица. Имаме данни за две наранявания на пострадалия. В момента състоянието му не  позволява да предприемем каквито и да е било процесуални действия с него. Не е в състояние да бъде разпитан\", добави тя.", "date": "2018.06.06", "title": "Наталия Николова, окръжен прокурор на София - област: Категорично починалият на място в Ботевград  е Владимир Пелов, раненият е Марио Панчев"}
{"url": "http://www.focus-news.net/news/2018/06/06/2530464/vidin-75-godishen-mazh-e-stanal-zhertva-na-telefonna-izmama-sas-sumata-ot-800-leva-i-zlatni-bizhuta.html", "text": "75-годишен мъж от Видин е станал жертва на телефонна измама със сумата от 800 лева и златни бижута. Това съобщиха от ОДМВР - Видин. Той сигнализирал за случилото се вчера в 14.00 часа. Ден по-рано, във времето от 17.00 до 18.00 часа, той провел телефонни разговори с непознат, представил се като старши инспектор Георгиев от полицията. Мъжът бил въведен в заблуждение, че оказва съдействие на органите на реда за залавяне на измамници и оставил под контейнер за смет до централната градска поща пакет с 800 лева и златни бижута. Работата на разследващите по случая продължава, образувано е досъдебно производство.\r\nТова е втори случай на реализирана телефонна измама през последните дни във Видин. От началото на годината в областния град са извършени общо шест телефонни измами по добилата популярност схема с полицейски сюжет – оказване на съдействие на органите на МВР за залавяне на измамници. Отново криминалистите напомнят, че периодично, телефонните измамници се активизират. Гражданите трябва да бъдат внимателни и никога да не дават пари, под какъвто и да било предлог, поискани в телефонни разговори. Служителите на МВР не търсят финансово съдействие от гражданите при провеждане на операции за залавяне на престъпници.", "date": "2018.06.06", "title": "Видин: 75-годишен мъж е станал жертва на телефонна измама със сумата от 800 лева и златни бижута"}
{"url": "http://www.focus-news.net/news/2018/06/06/2530441/atanas-stoilov-kmet-na-aksakovo-sazdadena-e-komisiya-za-palen-opis-na-zasegnatoto-imushtestvo-na-zhitelite-na-kumanovo-i-klimentovo.html", "text": "Създадена е Комисия за пълен опис на засегнатото имущество на жителите на Куманово и Климентово, работата на аварийните групи в Аксаково е приключила. Това каза за сутрешния блок „Добро утро, България“ на Радио „Фокус“ кметът на Община Аксаково Атанас Стоилов, като уточни, че пострадали след торнадото и дъждовната буря са около 30 къщи във вилната зона, в голяма част от които няма постоянно живеещи. \r\n„Проблемът е, че при такива аварийни ситуации става въпрос за имуществото на населението и затова ние ще направим една разяснителна кампания, която да обяснява, че самите жители трябва да си направят застраховка на имуществото, тъй като след това се оказва, че Общината и държавата могат да отпуснат съвсем малки суми за възстановяване. На този етап е необходимо да се направят нови проекти с отводнителни канавки в края на населените места, така че повърхностната вода, която се събира, да не влиза в населените места, а да бъде отнесена към деретата в населените места. При нас се намира може би най-голямото свлачище между Златни пясъци и Кранево – 4-км отсечка, която свързва областите Варна и Добрич. Няма сведения след преминаването на дъждовната буря да има активиране на свлачището“, коментира Атанас Стоилов. Той допълни, че хората вече имат готовност за такива събития, благодарение на кампании на МВР, Пожарна безопасност и защита на населението, както и информацията в медиите. Кметът на Община Аксаково уточни, че информационна кампания ще продължи да бъде провеждана в общинския вестник, който достига до всеки дом.", "date": "2018.06.06", "title": "Атанас Стоилов, кмет на Аксаково: Създадена е Комисия за пълен опис на засегнатото имущество на жителите на Куманово и Климентово"}
{"url": "http://www.focus-news.net/news/2018/06/06/2530466/api-vazstanoveno-e-dvizhenieto-po-pat-i-1-montana-vidin-v-rayona-na-s-medovnitsa.html", "text": "Възстановено е движението по път I-1 Монтана - Видин в района на с. Медовница. Това съобщиха от пресцентъра на Агенция \"Пътна инфраструктура\".", "date": "2018.06.06", "title": "АПИ: Възстановено е движението по път I-1 Монтана - Видин в района на с. Медовница"}
{"url": "http://www.focus-news.net/news/2018/06/06/2530468/stara-zagora-v-selo-pryaporets-shte-se-provede-natsionalniya-festival-balgarskiyat-folklor-i-balgarskite-traditsionni-yastiya-na-9-yuni.html", "text": "В село Пряпорец ще се проведе Националния фестивал „Българският фолклор и българските традиционни ястия“ на 9 юни. Това съобщиха от пресцентъра на Община Стара Загора. Над 400 участници ще се включат в осмото издание на фестивала. Той ще се проведе на 9 юни от 10.00 часа в старозагорското село Пряпорец. \r\nОрганизатори на фестивала са Народно читалище „Христо Ботев – 1928” - с. Пряпорец, НЧ „Кирил и Методий–2010\" - с. Борилово и НЧ „Пробуда – 1928” - с. Змейово, със съдействието на Община Стара Загора. Партньор на проявата е „Балкания – Балканска Асоциация за устойчив туризъм и култура”.\r\nУчастниците във Фестивала са от общините Стара Загора, Казанлък, Димитровград, Чирпан, Опан, Раднево, Нова Загора, Габрово, Варна,  Дряново, Ветрино и други. \r\nМного от тях ще представят вкусни гозби, характерни за техните региони. Те ще се състезават за Дипломи за уникален десерт, за уникална рецепта, за визия, за най-добра етно-визия, за автентична рецепта, за вкус. Всички участници в конкурса за уникално българско ястие ще получат грамоти за участие и предметни награди.  \r\nКолективите ще представят песни, обичаи и танци, както и индивидуални изпълнения в раздела на българския фолклор. Отличените ще бъдат наградени с дипломи и медали. Най добрият колектив ще бъде награден с диплом, медал и плакет за цялостно представяне. Ще бъдат връчени дипломи на отличени колективи и индивидуални изпълнители за най-добра етно носия, за най-малък участник,  за изпълнение на много стари песни и др.   \r\nНа Фестивала ще бъдат представени традиционни ястия като: яхния със свинско месо и сини сливи, Триеница, Бакла с кисели сливи, домашно козе сирене, бяло зеле с кокошка, питки, месеници, мекичета, боб в гърнета, домашно точени баници, млинове, такъми с ориз по габровски, локумена баница, голо зеле, кишкек, пълнена зелка, баклави, нахут със сланина, гюзлюми, варио, сладка сливова каша (добруджанско), питки със сирене и други вкусни и атрактивни ястия. Някои от тях са предавани от поколение на поколение и са не само стари но и забравени.    \r\nЖури с председател доц. д-р Евгения Иванова ще оценява участниците. \r\nНа обяд дует Донка и Тодор Кожухарови ще отправи поздрав към всички участници и гости на фестивала с изпълнение на тракийски песни.", "date": "2018.06.06", "title": "Стара Загора: В село Пряпорец ще се проведе Националния фестивал „Българският фолклор и българските традиционни ястия“ на 9 юни"}
{"url": "http://www.focus-news.net/news/2018/06/06/2530461/st-komisar-georgi-grigorov-odmvr-sofiya-imahme-operativna-informatsiya-che-ot-okolo-mesets-pelov-e-na-teritoriyata-na-botevgrad.html", "text": "Имахме оперативна информация, че от около месец Пелов е на територията на Ботевград. Това каза по време на брифинг директорът на ОДМВР – София старши комисар Георги Григоров, предаде репортер на Агенция \"Фокус\". \"Всеки сигнал, който сме получавали, е проверяван. Пелов беше с променена външност\", добави той.\r\n\"Имаше брада, която досега не е носил. Беше със суитчър с качулка, над качулката с шапка. Просто външно изглеждаше съвсем различно\", обясни окръжният прокурор на София - област Наталия Николова. \"Няма как да получим информация в какъв външен вид се намира укриващ се\", добави тя.\r\n\"Бяха подавани многократно сигнали - може би над 10-15. Всички тези сигнали са проверявани\", каза още ст. комисар Григоров.", "date": "2018.06.06", "title": "Ст. комисар Георги Григоров, ОДМВР – София: Имахме оперативна информация, че от около месец Пелов е на територията на Ботевград"}
{"url": "http://www.focus-news.net/news/2018/06/06/2530465/shumen-nezakonen-gazov-pistolet-i-boepripasi-sa-izzeti-pri-proverka-na-chasten-imot-v-selo-pristoe.html", "text": "Незаконен газов пистолет и боеприпаси са иззети при проверка на частен имот в село Пристое. Това съобщиха от ОДМВР - Шумен. Незаконно притежаваното огнестрелно оръжие и 17 бр. боеприпаси са намерени в частен дом в село Пристое при претърсване след получен сигнал. Иззет е газов пистолет „Екол“ 9 мм калибър и 17 газови патрони от същия калибър, съхранявани без разрешително, каквото се изисква по закон. Образувано е досъдебно производство. В дома на Б.А. (на 43 г.) е намерен и около 300 грама насипен тютюн без бандерол. Акцизната стока била иззета  от собственика на имота. Започнала е проверка по заявителски материал по описа на РУ - Каолиново.", "date": "2018.06.06", "title": "Шумен: Незаконен газов пистолет и боеприпаси са иззети при проверка на частен имот в село Пристое"}
{"url": "http://www.focus-news.net/news/2018/06/06/2530475/plovdiv-zhitelite-na-shest-sela-ot-oblast-sa-s-narusheno-vodopodavane-zaradi-avarii.html", "text": "Жителите на шест села в Пловдивска област са с нарушено водоподаване заради аварии по водопреносната мрежа. Това съобщиха за Радио „Фокус“ – Пловдив от водоснабдителното дружество, обслужващо областта. Без вода за неопределен период от време днес са абонатите от селата Красново, Васил Левски, Конуш, Козаново, Избеглии и Боянци.\r\nЕкипите на водоснабдителното дружество работят и по отстраняването на аварии на територията на градовете Асеновград и Пловдив. За неопределено време ще е нарушено водоподаването към живущите в кв. „Горни Воден“ в град Асеновград, както и към домакинствата в района на улиците „Радовиш“, „Георги Кондолов“, „Съборна“, „Антим Първи“, „Божидар Здравков“, „Кирил и Методий“, „Константин Фотинов“, „Лейди Странгфорд“, „Съгласие“, „Цанко Церковски“ и по бул. „Шести септември“ в град Пловдив. Без вода до отстраняване на авария са и голяма част от жителите на град Калофер.\r\nТони МИХАЙЛОВ", "date": "2018.06.06", "title": "Пловдив: Жителите на шест села от област са с нарушено водоподаване заради аварии"}
{"url": "http://www.focus-news.net/news/2018/06/06/2530474/varna-narusheno-e-vodopodavaneto-v-chast-ot-grada-zaradi-avarii.html", "text": "Поради аварии без вода ще бъдат абонатите в района от пазара до военните блокове между линията и реката – ул. „Д. Грънчаров“, ул. “Я. Сакъзов“, ул. “В. Коларов“, ул. “Дунав“ до около 13.00 часа. Това съобщиха за Радио „Фокус“ – Варна от дружество „Водоснабдяване и канализация“ във Варна. Абонатите в района около „Варна плод“, ул. “Димитър Полянов“ блокове: 56, 57, 58 до около 12.00 часа. Домакинствата заключени между улиците: „Железни врата“, „Ген. Георги Попов“, „Подполк. Калитин“, „Дубровник“ до около 15.00 часа. Местност Ракитника ще бъде с нарушено водоподаване до около 14.00 часа. Абонатите на село Разделна няма да имат вода до около 15.00 часа.\r\nМилена СТОЕВА", "date": "2018.06.06", "title": "Варна: Нарушено е водоподаването в част от града заради аварии"}
{"url": "http://www.focus-news.net/news/2018/06/06/2530477/targovishte-30-godishna-zhena-e-postradala-pri-katastrofa-na-glaven-sofiya-varna-mezhdu-selo-yastrebino-i-grad-antonovo.html", "text": "30-годишна жена е пострадала при катастрофа на главен София - Варна между село Ястребино и град Антоново. Това съобщиха от ОДМВР - Търговище. Жената е настанена за лечение в МБАЛ - Търговище без опасност за живота ѝ. На 5 юни 2018 г. около 15.15 часа на първокласен път I-4 София - Варна на км 183,000 в община Антоново (между с. Ястребино и гр. Антоново) правоспособният водач С.А., на 50 год., от с. Първан, община Омуртаг, при управление на собствения си автомобил „Фолксваген Пасат“ с търговищка регистрация в посока на движение гр.Омуртаг-гр. Антоново, с несъобразена с пътните условия скорост, е изгубил контрол над управлението му. Автомобилът е навлязъл в лентата за насрещно движение и се е преобърнал вляво извън пътя. В резултат на пътния инцидент е пострадала пътуваща на предна дясна седалка в автомобила 30-годишна жена от с. Остра могила, община Котел, която е настанена за лечение в МБАЛ-Търговище с фрактура на лява мишница, без опасност за живота ѝ. На водача С.А. е взета проба за евентуално наличие на алкохол в издишания от него въздух – с техническо средство алкотест „Дрегер“, която е отрицателна. Взета му е и кръвна проба за химическо изследване. По случая е образувано досъдебно производство по описа на РУ - Омуртаг.", "date": "2018.06.06", "title": "Търговище: 30-годишна жена е пострадала при катастрофа на главен София - Варна между село Ястребино и град Антоново"}
{"url": "http://www.focus-news.net/news/2018/06/06/2530476/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Диалогът между Белград и Прищина за нормализиране на двустранните отношения ще бъде възобновен между президентите на Косово Хашим Тачи и Сърбия Александър Вучич до края на месец юни. Това заяви Беким Колаку, съветник на Тачи, в интервю за програмата „Т7\", съобщава електронното издание Gazeta Express.\r\nКолаку увери също, че държавният глава на най-младата държава на Балканите ще ръководи последната фаза на диалога със Сърбия, въпреки несъгласието на някои от опозиционните партии. Според Колаку крайната фаза на диалога между Косово и Сърбия, който се води под егидата на Европейския съюз, ще приключи в рамките на шест до девет месеца. „Това е свързано и с изборите в рамките на институциите на ЕС\", поясни съветникът пред „Т7“. Той прогнозира, че крайната фаза на диалога ще бъде завършена с взаимно признаване между Косово и Сърбия. „Същността на този диалог е взаимното признаване\", категоричен бе Колаку.\r\n*** Много малко гърци, ако изобщо има такива, искат Скопие да използва термина „Македония“. Тази битка обаче беше загубена преди 25 години. Неприятният факт е, че през последните десетилетия почти всички страни в света официално признаха северния съсед на Гърция като „Република Македония\". Политическите лидери и обикновените хора използват „Бивша югославска република като Македония\" при всяка възможност, коментира Том Елиъс в авторски материал за електронното издание на гръцкия вестник Kathimerini.\r\nВ известен смисъл, и въпреки дипломатическия успех на Гърция през 1994 г., когато балканската страна бе приета в Обединените нации под името Бивша югославска република Македония (БЮРМ), през всичките тези години дори гърците използват име, което включва термина „Македония\".\r\nДипломатическата цел на Атина в момента е - или трябва да бъде - да се ограничат щетите, нанесени преди десетилетия. Днес, за първи път след четвърт век, има перспективи за промяна на името на страната. Изходът, разбира се, не е сигурен. Въпреки това все още има перспектива за сключване на сделка, включваща допълнение към наименованието на определението- най-вероятно „Северна\" или „Нова\". Според Елиъс тези два варианта са „най-малкото зло“. \r\nЗалог за всеки грък, който се дразни от използването на термина „Македония\", не трябва да бъде това, което Атина в крайна сметка реши да използва. Всеки, който наистина вярва, че това е в основата на текущия спор, в най-добрия случай не разбира за какво точно става въпрос, а в най-лошия случай поставя себе си в служба на други цели, противоречащи на националния интерес на страната. \r\nОсновният въпрос, който е заложен, е това как Македония ще бъде известна на международната сцена. В светлината на гореизложеното гръцките усилия за постигане на споразумение относно славянската версия на името, макар и разбираемо, биха имали обратен ефект. От практическа гледна точка такова споразумение няма да бъде осъществимо. Това е така, защото трети страни едва ли ще приемат име, като например „Severna Makedonija\" (Северна Македония).\r\nБи било добра новина за Атина, ако международната общност одобри и използва име на славянски език, но това няма да се случи. В крайна сметка просто ще бъде приета по-удобната английска версия. \r\nОт друга страна, определенията „Северна“ или „Нова“ пред името Македония са практични. Подобни се използват в имената и на държави на други нации – като например Нова Зеландия и Северна Корея. Следователно е по-вероятно такова съставно име да бъде възприето от  правителствата и гражданите на трети държави.\r\n*** Президентът на Сърбия Александър Вучич заяви, че Белград е предупреден да не изпраща войска в Косово, ако не иска да рискува намеса на НАТО, отбелязва скопското електронно издание МКД.\r\nФактът, че великите сили не признават, че нямат намерение да спазват Резолюция 1244 на ООН за Сърбия означава, че има малки възможности да направим каквото и да било, подчерта Вучич в отговор на журналистически въпрос дали Белград може да разположи сили за сигурност по границата с Косово. Това й право е предвидено в гореспомената резолюция. \r\n„Не е правилно, но ние се борим в рамките на много малки възможности и в много малко поле за маневри\", коментира сръбският президент. \r\nВучич разкри, че е бил предупреден лично, че изпращането на войски към границите с Косово ще означава Сърбия да се сблъска с най-голямата военна сила в света. „Ако се опитате да влезете със собствената си армия и собствените си полицейски сили в Косово, НАТО ще го приеме като враждебен акт\", е предупреждението, което сръбският президент е получил.\r\nВучич продължи, като направи сравнение със ситуацията в Ерусалим, където западните сили са устояли на натиска на американския президент Доналд Тръмп за преместването на посолствата си. Причината – така биха нарушили резолюция на ООН. Но не така стои въпростът с Косово. \r\n„Казах им, че всички се държат незаконно, когато нарушават Резолюция 1244, а след това повдигат рамене, гледат към техните съветници и ... нищо\", коментира Вучич, като същевременно допълни, че за него е важно да обясни на сръбските граждани, че западните държави не се интересуват от закона и Резолюция 1244, а от силата и фактическата обстановка.\r\n„Само правото на власт е валидно, следователно трябва да се опитаме да запазим мира и сигурността и всички да изградят по-добър живот и по-силна икономика\", заключи Вучич.\r\n*** Министърът на външните работи на Гърция Никос Коциас приветства искането за признаването на Македонската православна църква (МПЦ) под името Охридска архиепископия, като разкри, че преговорите с Вселенската патриаршия са в ход от миналата година. В тази връзка от редакцията на електронното издание на белградския вестник Danas се питат: означава ли това, че освен държавата, ново име ще получи и църквата в Македония?\r\nИзданието припомня, че в началото на седмицата в Атина се състояха разговори на вселенския патриарх Вартоломей с премиера Алексис Ципрас и президента Прокопис Павлопулос, в която е засегната и темата за МПЦ. \r\nПроблемите на ГПЦ и непризната македонска църква са възстановени в рамките на диалога за новото име на Македония. Коментирайки темата, Коциас подчерта, че би било добре ГПЦ да не се меси в спора, тъй като тя не е въпрос, свързан със Синода й. Затова тя не бива да се меси. \r\nСпоред редакцията Македонската православна църква - Охридската архиепископия (MПЦ-ОА), или само на Македонската православна църква (MПЦ), е религиозна организация на православните християни в Македония, която няма каноничен статут. Тя е създадена след отделяне от СПЦ през 1967 г.\r\n***", "date": "2018.06.06", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2018/06/06/2530473/blagoevgrad-v-grada-shte-se-provede-initsiativata-lyatna-detska-muzeyna-shkola.html", "text": "За поредна година през месец юни Регионален исторически музей – Благоевград организира „Лятна детска музейна школа“ за деца на възраст между 6 и 13 години. Това каза за Радио „Фокус“ – Пирин Здравка Димитрова, екскурзовод към културната институция. По думите ѝ тази година школата ще бъде открита днес от 10.30 часа във фоайето на музея. Вече традиционно наложилата се школа, ще провежда занимания до 29 юни. „Лятна музейна детска школа“ включва разнообразни занимания с образователен характер. Мероприятието се осъществява по отделна програма от специалисти на музея и има за цел полезното и забавно прекарване на първите ваканционни дни на децата“, каза още Димитрова.\r\nНатали СТЕФАНОВА", "date": "2018.06.06", "title": "Благоевград: В града ще се проведе инициативата „Лятна детска музейна школа“"}
{"url": "http://www.focus-news.net/news/2018/06/06/2530472/gl-komisar-mladen-marinov-vladimir-pelov-i-mario-panchev-po-skoro-sa-bili-vragove-otkolkoto-priyateli.html", "text": "Възникнала е престрелка между Пелов и лицето, което е пострадало и настанено в Пирогов. Пелов е загинал на място, а другото лице е настанено в Пирогов с огнестрелни рани. Това каза пред журналисти в Министерския съвет главният секретар на МВР гл. комисар Младен Маринов, предаде репортер на Агенция „Фокус“. По думите му настаненият в Пирогов има множество криминални регистрации, включително преди време е извършвал престъпна дейност с Пелов. „От година и половина отношенията им са изключително напрегнати, вследствие на лични конфликти, най-вероятно неуредени сметки от извършвана съвместно престъпна дейност. Към този момент информацията е, че те са били по-скоро врагове, отколкото приятели“, каза още Маринов. \r\nЛюба АЛЕКСИЕВА", "date": "2018.06.06", "title": "Гл. комисар Младен Маринов: Владимир Пелов и Марио Панчев по-скоро са били врагове, отколкото приятели"}
{"url": "http://www.focus-news.net/news/2018/06/06/2530470/vitseprezidentat-iliyana-yotova-vav-varna-mnogo-e-vazhno-da-imame-belene-tova-oznachava-predi-vsichko-energiyna-sigurnost-za-stranata.html", "text": "Много е важно да имаме „Белене”. Това означава преди всичко енергийна сигурност за страната, България да бъде център на енергийна сигурност на целия регион в европейски мащаб. Това заяви вицепрезидентът Илияна Йотова след откриването на традиционната Международна ядрена конференция, провеждаща се край Варна, предаде репортер на Радио  „Фокус” – Варна. „Силно се надявам, че този път намеренията са реални и действително има желание за рестарт и финализиране на целия проект за АЕЦ „Белене”, допълни вицепрезидентът. Според Йотова България трябва да бъде надежден партньор. „Оттук нататък нямаме право на грешки, защото сме в състояние да отблъснем всички инвеститори, които имат намерение да участват в проекта и в строежа на електроцентралата”, каза още вицепрезидентът. Тя добави, че с голямо задоволство е чула от представител на управляващата партия, че в сегашния състав на Народното събрание на практика няма противници на строежа на „Белене”. „Добре е, че политическата класа в България изживя тази своя еволюция и накрая се стигна до консенсус”, посочи още вицепрезидентът. Тя каза още, че някога е участвала в събирането на подписи за референдума за строежа на централата.\r\nДиана СТОЕВА", "date": "2018.06.06", "title": "Вицепрезидентът Илияна Йотова във Варна: Много е важно да имаме „Белене”, това означава преди всичко енергийна сигурност за страната"}
{"url": "http://www.focus-news.net/news/2018/06/06/2530467/st-komisar-georgi-grigorov-odmvr-sofiya-raboti-se-po-versiyata-za-neuredeni-finansovi-otnosheniya-mezhdu-vladimir-pelov-i-mario-panchev.html", "text": "Работи се по версията за неуредени финансови отношения между Владимир Пелов и Марио Панчев. Това каза по време на брифинг директорът на ОДМВР – София старши комисар Георги Григоров, предаде репортер на Агенция \"Фокус\". Той обясни, че двамата са били приятели в миналото и са имали общ бизнес. \"Нямаме оперативни данни в случая да е намесена жена\", добави той.\r\n\"Направили сме всичко възможно да си свършим работата. Пелов не се е придвижвал свободно по града. Той се е движил с изменен външен вид, маскиран. Предполагаме от снощи, се е движил по коритото на реката – то е тъмно неосветено и обрасло в храсти. И има голяма вероятност той да е излязъл от коритото на реката\", добави ст. комисар Григоров.\r\n\"Недокомплект на полицията има на много места. Ботевград за съжаление е град, в който има недокомплект\", каза още той. Ст. комисар Григоров обясни, че съставът на районното полицейско управление е над 60 души и добави, че издирването на Пелов е общонационално, така че не зависи от недокоплекта в Ботевград.", "date": "2018.06.06", "title": "Ст. комисар Георги Григоров, ОДМВР – София: Работи се по версията за неуредени финансови отношения между Владимир Пелов и Марио Панчев"}
{"url": "http://www.focus-news.net/news/2018/06/06/2530469/danas-sarbiya-novi-problemi-za-makedoniya-osven-imeto-na-darzhavata-shte-bade-li-promeneno-i-tova-na-tsarkvatai.html", "text": "Министърът на външните работи на Гърция Никос Коциас приветства искането за признаването на Македонската православна църква (МПЦ) под името Охридска архиепископия, като разкри, че преговорите с Вселенската патриаршия са в ход от миналата година. В тази връзка от редакцията на електронното издание на белградския вестник Danas се питат: означава ли това, че освен държавата, ново име ще получи и църквата в Македония?\r\nИзданието припомня, че в началото на седмицата в Атина се състояха разговори на вселенския патриарх Вартоломей с премиера Алексис Ципрас и президента Прокопис Павлопулос, в която е засегната и темата за МПЦ. \r\nПроблемите на ГПЦ и непризната македонска църква са възстановени в рамките на диалога за новото име на Македония. Коментирайки темата, Коциас подчерта, че би било добре ГПЦ да не се меси в спора, тъй като тя не е въпрос, свързан със Синода й. Затова тя не бива да се меси. \r\nСпоред редакцията Македонската православна църква - Охридската архиепископия (MПЦ-ОА), или само на Македонската православна църква (MПЦ), е религиозна организация на православните християни в Македония, която няма каноничен статут. Тя е създадена след отделяне от СПЦ през 1967 г.Тереза Герова", "date": "2018.06.06", "title": "Danas (Сърбия) Нови проблеми за Македония – освен името на държавата, ще бъде ли променено и това на църквата?"}
{"url": "http://www.focus-news.net/news/2018/06/06/2530481/plovdiv-izvarshva-se-obrabotka-sreshtu-karlezhi-i-komari-na-teritoriyata-na-grada.html", "text": "Извършва се обработка срещу кърлежи и комари на територията на Пловдив. Това съобщиха за Радио „Фокус“ – Пловдив от ОП „Дезинфекционна станция“. Поради благоприятните метеорологични условия обработките ще продължат до 8 юни. Към момента екипи на ОП „Дезинфекционна станция“ извършват мероприятия по растителна защита и третиране срещу кестенов молец, също дезинсекция срещу кърлежи по еднократни сигнали от граждани и ларвицидна обработка на водни канали и разливи по река Марица срещу комари. Обработките се извършват с разрешени за използване биоцидни препарати, в допустимата за употреба концентрация, увериха от общинското предприятие.", "date": "2018.06.06", "title": "Пловдив: Извършва се обработка срещу кърлежи и комари на територията на града"}
{"url": "http://www.focus-news.net/news/2018/06/06/2530482/vidin-nivoto-na-reka-dunav-se-e-ponizhilo-s-24-sm-v-rayona-na-grada-prez-poslednoto-denonoshtie.html", "text": "Нивото на Дунав в началото на българския участък на реката при Ново село за последното денонощие се е понижило със 17 см и водният стоеж е 218 см, съобщиха от местната Хидрометеорологична станция. Нивото на реката край Видин е 265 см, регистрираното е понижение от 24 см. Край Лом през последното денонощие понижението в нивото на реката е 30 см и водният стоеж е 292 см. Нивото на реката край Оряхово е 195 см, там е регистрирано понижение за последното денонощие от 11 см. Температурата на водата край Ново село е 23 градуса, край Оряхово  е 24,5 градуса.", "date": "2018.06.06", "title": "Видин: Нивото на река Дунав се е понижило с 24 см в района на града през последното денонощие"}
{"url": "http://www.focus-news.net/news/2018/06/06/2530483/dobrich-zam-kmetat-arh-boyan-kolarov-otkri-obuchitelen-kurs-energiyno-efektivno-obnovyavane-na-sgradniya-fond-dobri-praktiki-i-profesionalni-umeniya.html", "text": "Зам.-кметът „Устройство на територията“ в Община град Добрич арх. Боян Коларов откри обучителен курс „Енергийно ефективно обновяване на сградния фонд – добри практики и професионални умения“, предаде кореспондент на Радио „Фокус” – Варна. „Една от моите роли е да поздравя всички вас да се включите в обучението, защото ние всички сме наясно, че изолациите в сградата са истинска наука и сериозна практика и не може да се подхожда към тях лаишки и непрофесионално. Правим всички възможно когато вършим работа, да я вършим качествено“, заяви в своето приветствено слово към присъстващите зам.-кметът арх. Боян Коларов. Първата част на събитието е фокусирана върху последните промени и тенденции в европейските политики по отношение на енергийната ефективност в сградите и тяхното влияние върху политиките и дейността на местните власти. Акцент е законодателният пакет „Чиста енергия за всички европейци“, в който обновяването на сградния фонд има водеща роля. В контекста на променящите се условия на финансиране от ЕС ще се наблегне на общинското енергийно планиране като инструмент за привличане на инвестиции в проекти за енергийна ефективност. Специален акцент в програмата е също представянето на добри практики и често допускани грешки при енергийните обследвания на сградите, които са основата на качествените и успешни проекти за енергийно ефективно сградно обновяване. Втората част на форума е обучителен курс на БАИС на тема „Ръководството за енергийно ефективно обновяване на ограждащите конструкции на сгради – средство за улеснение на проектирането и контрола в строителния процес“. Курсът запознава участниците в инвестиционния процес с основните принципи и нормативната база в енергийната ефективност, както и актуални изменения. Представя „Ръководството за енергийно ефективно обновяване на ограждащите конструкции на сгради” и употребата му в процеса по проектиране, контрол на проекта, изпълнение и приемане на ограждащите конструкции, като специално внимание е обърнато и на изискванията към противопожарната защита.\r\nЖулиета НИКОЛОВА", "date": "2018.06.06", "title": "Добрич: Зам.-кметът арх. Боян Коларов откри обучителен курс „Енергийно ефективно обновяване на сградния фонд – добри практики и професионални умения“"}
{"url": "http://www.focus-news.net/news/2018/06/06/2530478/gl-komisar-hristo-terziyski-gdnp-za-prestrelkata-v-botevgrad-tri-pistoleta-na-mestoproizshestvieto-ne-govori-samo-za-finansov-spor.html", "text": "Три пистолета на местопроизшествието не говори само за финансов спор. Това каза пред журналисти директорът на Главна дирекция „Национална полиция“ Христо Терзийски, предаде репортер на Агенция „Фокус“. По думите му по сигнал на гражданин на Ботевград са направили проверка, но не са установили Валдимир Пелов. „Много адреси в района на вилните зони на Ботевград са проверявани по сигнали на местни жители, но към този момент ние не сме го установили“, каза още той. \r\nЛюба АЛЕКСИЕВА", "date": "2018.06.06", "title": "Гл. комисар Христо Терзийски, ГДНП за престрелката в Ботевград: Три пистолета на местопроизшествието не говори само за финансов спор"}
{"url": "http://www.focus-news.net/news/2018/06/06/2530484/germaniya-v-tarsene-na-zlatnata-sreda-v-otsenkata-za-noviya-amerikanski-poslanik-komentari-v-pechata-agentsiya-fokus.html", "text": "Още в ранните часове на деня водещият национален ежедневник Die Frankfurter Allgemeine Zeitung побърза да припомни, че в сряда новият американски посланик ще отговаря за думите си пред Министерството на външните работи на ФРГ.\r\nГренел ще бъде приет от държавния секретар Андреас Михаелис. Координаторът за трансатлантическо сътрудничество, Петер Байер, също иска да разговаря с новия американски посланик в страната. \r\nПосещението във външнополитическото ведомство в Берлин няма да е първото за Гренел, но то получи специално внимание заради коментарите, които американският дипломат си позволи по отношение на крайнодесните сили в Европа, отбелязват от редакцията. Във връзка с тях германският външен министър Хайко Маас (ГСДП) увери: „Със сигурност ще има много за обсъждане“.\r\nПосланикът призова за укрепването на консервативните сили в Европа, които са приятелски настроени към американския президент Доналд Тръмп. Той също така отправи необичайна покана към австрийския канцлер Себастиян Курц - критик на бежанската политика на германския лидер Ангела Меркел (ХДС) – да му гостуването в Берлин.\r\nВестникът привежда и някои от последните коментари на германските политици, които в последните дни се надпреварват в остротата на критиките си към Гренъл. „Постът е на посланик на САЩ в Германия, а не посланик на десния популизъм\", коментира Юрген Тритин от партията „Зелени“. На свой ред левият политик Катя Кипинг определи политическите разбирания на Гренел като показателни за хора, които „изграждат стени в международен план“.  Бившият германски посланик в САЩ Клаус Шариот категоризира поведението на Гренел като „напълно необичайно\".\r\nВ редакцията на столичния Berliner Zeitung не изглеждат изненадани от Гренел. В крайна сметка, той е „посланик на тръмпизма“, а това определя и поведението му, е заключението на вестника. \r\n„Доналд Тръмп вижда международната политика като бойно поле, на което най-силният ще надделее, и няма нищо общо със съюзи като Европейския. Достатъчно е  само си спомним реакцията на Тръмп на резултата от референдума за Брекзит. Съюзите го притесняват и той иска да ги разцепи, за да отреже остатъците от онези части, които му изглеждат досадни. Така че изборът на Тръмп за посланик в Берлин изглежда логичен от гледна точка на Вашингтон“, пише Berliner Zeitung.Badisches Tagblatt написа: „Никой не може да бъде изненадан от странните изявления, които новият американски посланик направи срещу някои германци, защото Ричард Гренел току-що влиза в кабинета си, и то защото поведението му е в духа на неговия президент Доналд Тръмп“. Независимо от това, което е постигнал досега – поведението му е не е дипломатическо, уверени са в редакцията на изданието.\r\n„Гренел наруши кодекса за професионално поведение на дипломати\". Под това заглавие вестник Kölner Stadt-Anzeiger публикува коментар за поведението на американския посланик. „Гренъл не е нарушил закона, но е нарушил професионалния кодекс на дипломатите. Това не е наказуемо, но осъдително. Човекът е в посолството при Бранденбургската врата, посланиците не са там, те би трябвало да са медиатори, поне досега теорията бе такава. В крайна сметка обаче Гренел е просто посланик и най-вече пропагандист на неговия президент\", пише изданието. \r\nЗа да опише последствията от коментарите, направени от Гренел, от редакцията задават въпрос: „Представяте ли си китайският посланик в САЩ да призове за укрепването на комунистическите сили в страната?!“\r\n„Гренел не е причината, а симптомът на един по-голям проблем: ако европейците не се обединят, за да защитят ценностите на западната демокрация и свободната търговия, те са застрашени от изчезване в мелачката на Путин и Тръмп. Европа трябва да се събуди, преди да е станало твърде късно\", категорични са в редакцията на регенсбургския вестник Mittelbayerische Zeitung. \r\nНа фона на вълната от остри критики към новия посланик на САЩ в Германия Ричард Гренел, националният ежедневник Neues Deutschland призовава обществото да овладее нервите си.\r\nНовият американски посланик в Берлин иска да прави политика, да преобразува Европа според собствените си идеи, да помогне на десни ревизионистични сили да властват – в унисон със собствените си разбирания, а защо не и с тези на Вашингтон? Гренел не действа по начин, различен от този на другите посланици, подчертават от редакцията. Същевременно изданието отбелязва: това, което, прави Гренел, не се различава от подхода на германската дипломация в Гърция например. Ако един посланик не се опита да остави дълбок отпечатък в страната, в която е изпратен, това би било нещо ново.Тереза Герова", "date": "2018.06.06", "title": "Германия в търсене на „златната среда“ в оценката за новия американски посланик (Коментари в печата – Агенция „Фокус“)"}
{"url": "http://www.focus-news.net/news/2018/06/06/2530487/dobrich-tri-rayona-v-grada-sa-s-narusheno-vodopodavane-zaradi-avarii.html", "text": "Три района в града са с нарушено водоподаване заради отстраняване на аварии, съобщиха от ВиК-Добрич. В район Добрич с нарушено водоподаване поради отстраняване на аварии са по ул. „Баба Тонка“ №39, ул. „Ропотамо“ №32 и ул. „Горчиви чешми“ №2. В областта с нарушено водоподаване са в район Добрич-селска са с. Врачанци, с. Малка Смолница, с. Свещарово, с. Плачи дол, с. Ново Ботево, с. Стожер и шахтов. Кладенец - Долина, в район \"Балчик\" – Вилна зона „Изгрев“ и „Васил Априлов“, в град Тервел – с. Нова Камена и с. Жегларци, в район \"Генерал Тошево\" - с. Къпиново, с. Калина, и в район \"Шабла\" - рибарско селище Кария и с. Дуранкулак.", "date": "2018.06.06", "title": "Добрич: Три района в града са с нарушено водоподаване заради аварии"}
{"url": "http://www.focus-news.net/news/2018/06/06/2530488/evrodeputatat-angel-dzhambazki-iziskvaneto-na-vseki-21-dni-kamionat-da-se-varne-v-darzhavata-na-registratsiya-tryabva-da-se-otnasya-samo-za-kabotazha.html", "text": "Изискването на всеки 21 дни камионът да се върне в държавата на регистрация трябва да се отнася само за каботажа . Това каза евродепутатът Ангел Джамбазки по време на брифинг в Народното събрание във връзка с втория мобилен пакет, предаде репортер на Агенция „Фокус“. По думите му предстои тълкуването на този текст. „Има спорен текст, в който се казва, че камионът трябва да се върне на всеки 21 дни в държавата, в която е регистриран. „Тук идва следният въпрос, много сериозен  - дали това връщане на автомобила се отнася само за каботажните превози, тъй като този доклад би трябвало да засяга каботажа, или се отнася за всички превози. В случай, че тълкувателното решение, което ние поискахме веднага след гласуването, се отнася за целия бранш, това би означавало влошени условия“, поясни Джамбазки. Според него е рано за празнуване и за успокояване. „Предстои гласуване в залата на Европейския парламент. Предстои процедурата, която е известна като триалог – преговори между ЕК, ЕП и Съвета на ЕС, който ние председателстваме. Нашето предположение е, че тези документи и доклади ще бъдат финализирани септември месец по времето на Австрийското председателство“, поясни Джамбазки и допълни, че това не е добра новина за България.\r\nДеница КИТАНОВА", "date": "2018.06.06", "title": "Евродепутатът Ангел Джамбазки: Изискването на всеки 21 дни камионът да се върне в държавата на регистрация трябва да се отнася само за каботажа"}
{"url": "http://www.focus-news.net/news/2018/06/06/2530479/pazardzhik-okrazhniyat-sad-dade-hod-na-deloto-sreshtu-14-te-obvinyaemi-za-razprostranenie-ideite-na-idil.html", "text": "Окръжният съд в Пазарджик даде ход на делото срещу 14 обвиняеми за разпространение идеите на терористичната организация „Ислямска държава“, предаде репортер на Радио „Фокус“ – Пазарджик. По време на днешното заседание ще бъде изслушана комплексна експертиза в областта на арабистиката от две вещи лица. Защитата на подсъдимите поиска отвод на експертите, тъй като не са включени в списъка на вещите лица и преводачите. Според адвокатите едно от вещите лица – Весела Тодорова, няма магистратура и академична степен. Съдията по делото  Кристина Пунтева даде кратка почивка, след която ще произнесе определението си по исканията на защитата.\r\nАлбена ЖИЛЕКОВА", "date": "2018.06.06", "title": "Пазарджик: Окръжният съд даде ход на делото срещу 14-те обвиняеми за разпространение идеите на ИДИЛ"}
{"url": "http://www.focus-news.net/news/2018/06/06/2530480/evrodeputatat-angel-dzhambazki-ot-direktivata-za-komandirovanite-rabotnitsi-otpadaha-transportnite-rabotnitsi.html", "text": "Първата добра новина е, че от директивата за командированите работници отпада транспортните работници. Това каза евродепутатът Ангел Джамбазки по време на брифинг в Народното събрание, предаде репортер на Агенция „Фокус“.  „От понеделник насам чета и гледам разнопосочни коментари за приетите решения. Ще започна с добрите новини. Първата добра новина е, че от първата директива за командированите на работници отпада транспортните работници. Втората добра новина е, че компенсацията за намалената седмична почивка може да бъде използвана след подадена декларация и не се налага връщането му в държавата на 21 дена, както беше предложено“, каза Джамбазки. По думите му нетолкова добрите новини са по отношение на кратката почивка на паркингите. \r\nДеница КИТАНОВА", "date": "2018.06.06", "title": "Евродепутатът Ангел Джамбазки: От директивата за командированите работници отпадаха транспортните работници"}
{"url": "http://www.focus-news.net/news/2018/06/06/2530490/afp-normandskata-chetvorka-se-sabira-na-sreshta-v-berlin-v-ponedelnik.html", "text": "Министрите на външните работи на Германия, Франция, Русия и Украйна ще се срещнат в Берлин в понеделник, 11 юни, в опит да съживят мирния процес в Източна Украйна, едно от условията за премахване на западните санкции срещу Москва, предава AFP.\r\nОтмяната на европейските санкции срещу Русия, за което призова новото италианско правителство, ще влезе в сила само ако мирният процес се движи напред в Украйна, предупреди френският външен министър Жан-Ив Ле Дриан в изявление за радио „Европа 1\". Новината за срещата в „нормандски формат“ съобщи първо Хайко Маас, ръководителят на германската дипломация. Тереза Герова", "date": "2018.06.06", "title": "AFP: „Нормандската четворка“ се събира на среща в Берлин в понеделник"}
{"url": "http://www.focus-news.net/news/2018/06/06/2530492/stara-zagora-mariya-grozdeva-shte-uchastva-v-darzhavnoto-parvenstvo-po-sportna-strelba-s-malokalibren-pistolet-koeto-shte-se-provede-v-grada.html", "text": "От 7 до 10 юни 2018 г. Стара Загора и Клубът по спортна стрелба „Августа 1992” ще бъдат домакини на Държавното първенство по спортна стрелба с малокалибрен пистолет за 2018 г. Това съобщиха от пресцентъра на Община Стара Загора. На Стрелкови комплекс „Лозенец” очакват идването на най-добрите в момента български състезатели като двукратната олимпийска шампионка Мария Гроздева, трикратен носител на бронзов медал от Олимпийски игри и осем пъти европейска шампионка, Антоанета Бонева – многократна медалистка от Европейски първенства и Световни купи, Самуил Донков - участник в Олимпийските игри в Рио и медалист от Световни купи и др. Състезанието се организира под егидата на „Български Стрелкови Съюз” с подкрепата на Министерството на Младежта и Спорта и Община Стара Загора.\r\nПо време на състезанието спортистите ще се борят за покриване на нормативи за участие в Световното първенство през месец септември в Република Корея.\r\nНа 7 юни след 13.00 часа ще се проведат официални тренировки, проверка на документи и оръжие.\r\nНа 8 юни от 8.00 часа до 16.00 часа ще се проведат стрелбите в упражнението  „30+30 изстрела Спортен пистолет” за момчета, момичета, юноши и девойки.\r\nНа 9 юни от 8.00 до 11.00 часа ще се състезават жените в упражнението „30+30 изстрела Спортен пистолет”.\r\nАтрактивната дисциплина „2х30 изстрела бърза стрелба” ще се проведе от 11.30 до 16.00 часа. В нея за разпределение на медалите ще се борят мъжете и юношите.\r\nТе ще премерят сили и в дисциплината „60 изстрела с прецизен пистолет на 50м” на 10 юни от 8.30 до 15.00 часа. \r\nНаграждаването на победителите ще се извърши до половин час след приключване на всяко упражнение.\r\nВ Стара Загора очакваме още Мирослава Минчева – Европейска шампионка за девойки и медалистка от Младежки Олимпийски игри и Европейски първенства за девойки, Кирил Киров – сребърен медалист от Европейско първенство за юноши, Събин Чаушев - 4-то място на Световно първенство и неколкократен медалист от Европейски първенства и Лидия Ненчева- неколкократна медалистка от Европейски първенства за девойки и Младежки Олимпийски игри.\r\nКлубът по спортна стрелба в Стара Загора е създаден през 1947 г. Неговите състезатели Спас Копринков, Симеон Симеонов и Иван Иванов притежават два световни рекорда в спортната стрелба, които не са подобрени вече повече от 25 години, а треньорът им Георги Кочеренко, е все още главен треньор на клуба. Община Стара Загора осигури през 2006 г. ново стрелбище, което позволява домакинство на състезания от Държавния спортен календар и от международен мащаб.", "date": "2018.06.06", "title": "Стара Загора: Мария Гроздева ще участва в Държавното първенство по спортна стрелба с малокалибрен пистолет, което ще се проведе в града"}
{"url": "http://www.focus-news.net/news/2018/06/06/2530486/gl-komisar-mladen-marinov-motivite-za-prestrelkata-v-botevgrad-sa-neuredeni-finansovi-otnosheniya-i-zaplahata-ot-panchev-da-svidetelstva-za-prestapna-deynost-na-pelov.html", "text": "Мотивите за престрелката в Ботевград са неуредени финансови отношения и заплахата от Панчев да свидетелства за престъпна дейност на Пелов. Не изключваме да има и личен мотив, но това са трите възможни точки за конфликт между двамата. Това каза пред журналисти в Министерския съвет главният секретар на МВР гл. комисар Младен Маринов, предаде репортер на Агенция „Фокус“. Младен Маринов коментира, че Пелов е с изключително променена външност, с гъста брада, шапка, облечен със суитчър, открити са два пистолета, обувки за тежки преходи. „Този човек  със сигурност не е живял в центъра на Ботевград. Там се е намирал, защото най-вероятно е трябвало да си уреди тези сметки с другия пострадал. Пелов намира човека, с който трябва да си разчисти сметките. Пелов беше изключително опасен престъпник, който знае как да се укрива и придвижва. Извършвал е множество престъпления, включително и убийства“, заяви Маринов и уточни, че в случая той е търсил човек, с който имат конфликт, за да си го реши. „Намерил е най-удобното място, става въпрос за едно дере, което е облагородено и направено във вид на алея. В крайна сметка е в такава част, че може да се придвижи незабелязано и да издебне жертвата. Това е и направил. Жертвата обаче явно е имала готовност за реакция и се е получила ситуацията“, обясни Маринов. \r\nПо думите му в минал период двамата са имали съвместна престъпна дейност, но от известно време са в конфликт и не са в добри отношения. \r\nЛюба АЛЕКСИЕВА", "date": "2018.06.06", "title": "Гл. комисар Младен Маринов: Мотивите за престрелката в Ботевград са неуредени финансови отношения и заплахата от Панчев да свидетелства за престъпна дейност на Пелов"}
{"url": "http://www.focus-news.net/news/2018/06/06/2530493/vitsepremierat-valeri-simeonov-okolo-10-15-ot-dvoykite-u-nas-imat-reproduktivni-problemi.html", "text": "Около 10-15% от двойките в репродуктивна възраст срещат затруднения. Това се посочва в поздравителен адрес от вицепремиера Валери Симеонов по повод Националната конференция на тема „Причини за нарушаване репродуктивнтие функции при младите хора и пътища за преодоляването им“, предаде репортер на Агенция „Фокус“. „Засегнатите хора се нуждаят от подкрепа, особено важна е тази от държавата“, заявява той. „България, както повечето страни от ЕС, е засегната от неблагоприятна демографска ситуация. Тенденциите са тревожни. Раждаемостта, смъртността и миграцията са с неблагоприятни показатели“, изтъква вицепремиерът Валери Симеонов. „У нас действат редица негативни явления като отлагане на раждане на деца за по-късна възраст, ранно раждане, както и висок показател на абортите“, посочва той. \r\nПоздравителният адрес прочете Христина Христова, съветник по социалните въпроси към Министерски съвет и бивш социален министър. \r\nБиляна ИВАНОВА", "date": "2018.06.06", "title": "Вицепремиерът Валери Симеонов: Около 10-15% от двойките у нас имат репродуктивни проблеми"}
{"url": "http://www.focus-news.net/news/2018/06/06/2530491/berliner-zeitung-richard-grenel-e-poslanik-na-trampizma-zatova-izborat-na-donald-tramp-izglezhda-logichen-ot-gledna-tochka-na-vashington.html", "text": "В редакцията на столичния Berliner Zeitung не изглеждат изненадани от държанието на новия американски посланик на САЩ в Германия - Ричард Гренел. В крайна сметка, той е „посланик на тръмпизма“, а това определя и поведението му, е заключението на вестника. \r\n„Доналд Тръмп вижда международната политика като бойно поле, на което най-силният ще надделее, и няма нищо общо със съюзи като Европейския. Достатъчно е  само си спомним реакцията на Тръмп на резултата от референдума за Брекзит. Съюзите го притесняват и той иска да ги разцепи, за да отреже остатъците от онези части, които му изглеждат досадни. Така че изборът на Тръмп за посланик в Берлин изглежда логичен от гледна точка на Вашингтон“, пише Berliner Zeitung.Тереза Герова", "date": "2018.06.06", "title": "Berliner Zeitung: Ричард Гренел е посланик на тръмпизма, затова изборът на Доналд Тръмп изглежда логичен от гледна точка на Вашингтон"}
{"url": "http://www.focus-news.net/news/2018/06/06/2530489/veliko-tarnovo-v-svishtov-se-provedoha-16-ite-horovi-praznitsi-yanko-mustakov.html", "text": "От 1 до 3 юни 2018 година град Свищов беше домакин на XVI хорови празници „Янко Мустаков“, съобщиха от пресцентъра на Общината. 150-годишният юбилей на Първия български хор „Янко Мустаков” и началото на хоровото дело в България, поставено в Свищов през 1868 година от Янко Мустаков, беше основната тема на тазгодишното издание. Празниците се реализираха с финансовата подкрепа на Министерство на културата и преминаха под неговия патронаж.  Организатори на събитието бяха Община Свищов и Първо българско народно читалище „Еленка и Кирил Д. Аврамови – 1856“.\r\nВ XVI издание на Хорови празници „Янко Мустаков“ участие взеха елитни смесени и детски хорове от Сливен, Хасково, Шумен, Варна, Русе и Свищов. В чест на 150 годишният юбилей на Първия български хор „Янко Мустаков” и началото на хоровото дело в България бяха отпечатани две луксозни издания, които проследяват 150 годишната история на ПБХ „Янко Мустаков“ и представят участниците в XVI хорови празници, както и репертоара, с който се представиха.\r\nПървият ден от Хоровите празници започна с шествие на участниците до къщата, в която е живял Янко Мустаков. То беше водено от мажоретния състав и фанфарния оркестър на СУ „Димитър Благоев“. Пред къщата, диригентът на Първи български хор Елизабет Людмилова произнесе слово, след което, под нейно ръководство хористите изпяха емблематичната за хора „Из кръв и дим“, композирана от Янко Мустаков, по текст на Иван Вазов.\r\nЦветя в знак на признателност бяха поднесени от Община Свищов, ПБХ „Янко Мустаков“ и ПБНЧ „Еленка и Кирил Д. Аврамови – 1856“. Специални гости бяха пра-пра внуците на Янко Мустаков – Ирина Калъпова и Владимир Мустаков, по линия на синовете му Асен и Стоян.\r\nВечерта, в салона на читалището се състоя първият концерт на домакините от Първи български хор „Янко Мустаков“. Председателят на Организационния комитет на хоровите празници и кмет на община Свищов Генчо Генчев поднесе юбилеен плакет на всеки от хористите, като започна с Елизабет Людмилова, която през 2018 година отбелязва 20 годишна дейност, като диригент на хора. От Съюза на народните читалища бяха връчени на всички участници значки, медали и грамоти за участието им в XVI хорови празници „Янко Мустаков“, и приноса им в хоровото изкуство.\r\nПаметни плакети за 150 годишнината на Първия български хор бяха поднесени и на: маестро Георги Делиганев – изтъкнат хоров деятел, дългогодишен вокален педагог на ПБХ, главен художествен ръководител на ПБХ до 2006 г., почетен гражданин на Свищов и почетен член на Свищовското читалище; Любомир Павлов, диригент на ПБХ от 1970 до 1974 г.; Стефан Живков, диригент на ПБХ от  1974 до 1976 г.; Елена Николова, дългогодишен хормайстор на ПБХ, с особени заслуги за възхода на Хора; Евгени Желязков, който от 140 годишнината на ПБХ, многократно се е изявявал с Хора като хорист, солист и пианист.\r\nПлакети бяха изпратени и на двама бивши диригенти от последните години – Тодор Кабакчиев и Веселина Атанасова, които нямаха възможност да присъстват на събитието.\r\nПоздравителни адреси бяха получени от Тодор Кабакчиев, основател на Хоровите празници „Янко Мустаков“ през 1982 г. и диригент на хора от 1977 до 1993 г.; Български хоров съюз; Съюз на българските композитори; Дончо Захариев – кмет на Трявна, родния град на Янко Мустаков; Евтим Иванов – бивш дългогодишен хорист, и редица хорове от цяла България.\r\nПрез трите дни на Хоровите празници, на сцената на Първо българско народно читалище „Еленка и Кирил Д. Аврамови – 1856” се представиха различни певчески колективи и всички заедно, с радост, гордост и признание към  първите празнуваха началото на хоровото изкуство в България.\r\nНа 3 юни XVI-ти хорови празници в Свищов приключиха с концерт от православна музика в храм „Св Пророк Илия“.", "date": "2018.06.06", "title": "Велико ТЪрново: В Свищов се проведоха 16-ите хорови празници „Янко Мустаков“"}
{"url": "http://www.focus-news.net/news/2018/06/06/2530496/yambol-25-godishen-mazh-e-zaginal-pri-paten-intsident-na-avtomagistrala-trakiya-pri-km-308.html", "text": "25-годишен мъж е загинал докато сменя гума на автомагистрала „Тракия”, съобщиха от ОДМВР - Ямбол. Инцидентът е станал на 5 юни малко преди 22.00 часа на АМ „Тракия“ при км 308 в посока град Бургас. На място е установено, че автомобил „Форд Транзит“ е спрян в бързата лента на пътното платно по посока на движението поради спукана гума. Водачът - 25-годишен мъж, слязъл да отстрани повредата и е блъснат от лек автомобил „БМВ 740“, управляван от 30-годишен мъж.\r\nПри инцидента 25-годишният мъж е загинал на място. Пробите на водача на БМВ-то за употреба на алкохол и наркотични вещества са отрицателни.\r\nВ авариралия автомобил са пътували още осем пътника, сред тях няма пострадали. На местопроизшествието е извършен оглед от дежурна оперативна група. Работата по случая продължава в рамките на образуваното досъдебно производство.", "date": "2018.06.06", "title": "Ямбол: 25-годишен мъж е загинал при пътен инцидент на автомагистрала „Тракия” при км 308"}
{"url": "http://www.focus-news.net/news/2018/06/06/2530497/parlamentat-prie-promeni-v-nakazatelniya-kodeks-na-parvo-chetene-s-koito-vavede-po-surovi-nakazaniya-za-brakonierite.html", "text": "Парламентът прие промени в Наказателния кодекс на първо четене, с които въведе по-сурови наказания за бракониерите, предаде репортер на Агенция „Фокус“. В досега действащото законодателство за немаловажни случаи извършителите се наказваха с лишаване от свобода до една година и с глоба от 100 до 1000 лева. С предложената законодателна промяна се повишава минималния размер на глобата на 200 лв. и се въвеждат по-високи наказателни санкции при повторно извършване на деянието. Немаловажните случаи по смисъла на закона включват улов на риба в рибостопански води с взривни, отровни или зашеметяващи вещества или в количества, надхвърлящи значително нормите за любителски риболов, улов на риба в запазени места или при маловодие, както и в непромишлени води през размножителния период на рибата.\r\nДеница КИТАНОВА", "date": "2018.06.06", "title": "Парламентът прие промени в Наказателния кодекс на първо четене, с които въведе по-сурови наказания за бракониерите"}
{"url": "http://www.focus-news.net/news/2018/06/06/2530485/vitseprezidentat-iliyana-yotova-bi-bilo-greshno-darzhavata-da-nyama-uchastie-i-kontrol-v-proekta-za-nova-elektrotsentrala.html", "text": "„Би било грешно държавата да няма участие и контрол в проекта за нова електроцентрала „Белене”, какъвто и инвеститор да бъде избран. Държавата трябва да има контрол не само когато се строи централата, защото в крайна сметка става дума за безопасност, но и след това за начина, по който ще се произвежда тази енергия, как тя ще се разпределя и как ще се продава. Колкото по-прозрачен е този процес, толкова по-добре”. Това каза днес край Варна вицепрезидентът Илияна Йотова след откриването на традиционната Международна ядрена конференция „Българската атомна енергетика – национална, регионална и световна енергийна сигурност”, предаде репортер на Радио „Фокус” - Варна. „Нека да не забравяме, че „Белене” е един от малкото случаи, в които има разрешение за строеж. Това става много трудно, а в някои държави в Европейския съюз има дори запис в Конституцията срещу ядрените централи”, добави тя. Според вицепрезидента страната ни трябва да използва всички аргументи и положителни показатели, за да финализира проекта „Белене”. „Оттук нататък нека не правим грешката политиците да решават вместо експертите. Нека да не забравяме, че това е инфраструктурен проект, професионалистите трябва да кажат тежката си дума с всички прогнози какво ще се прави после с тази енергетика, с произведената енергия”, каза още Йотова. Тя допълни, че въпросите и съмненията, които имат българските граждани относно сигурността, технологичната стойност и земетръсните зони, трябва да бъдат защитени с експертните експертизи. „Аз съм убедена, че ние имаме полза един ден централата да работи и действително българските граждани да се чувстват сигурни за своята енергийна безопасност”, добави тя. Йотова каза още, че се надява, че тази седмица, влизайки в пленарна зала, този въпрос най-накрая ще отпадне и прословутият мораториум. Според нея е несериозно да се търси сериозен инвеститор при положение, че Народното събрание все още стои мораториум върху строежа. Йотова изрази съмнение, че със строежа на новата електроцентрала страната ни ще изпадне от други държави. По отношение на евентуалните проблеми, които може да срещне реализацията на проекта, тя заяви, че на първо място страната трябва да е предсказуем партньор пред чуждите инвеститори. На второ място тя постави необходимостта от вземане на твърдо политическо решение.\r\nДиана СТОЕВА", "date": "2018.06.06", "title": "Вицепрезидентът Илияна Йотова: Би било грешно държавата да няма участие и контрол в проекта за нова електроцентрала"}
{"url": "http://www.focus-news.net/news/2018/06/06/2530499/sport-edi-harn-potvardi-za-mach-mezhdu-pulev-i-uayt.html", "text": "Мениджърът на Дилиън Уайт - Еди Хърн, който държи правата и на шампиона на WBA, WBO, IBF и IBO Антъни Джошуа, изрази увереност, че неговият боксьор ще се изправи срещу Кубрат Пулев в рамките на два месеца и половина. Той говори пред британските медии за изминалия търг, спечелен от агенцията на Ивайло Гоцев \"Епик\" срещу 1,5 милиона долара. Според Хърн, предложените пари са повече от приходите, които генерира срещата, което поставя мача в затруднено положение. Въпреки това агентът е уверен, че среща за званието претендент №1 на IBF ще има.\r\nПо думите на британеца, до края на седмицата трябва да стане окончателно ясно къде и кога ще се проведе мачът на Кобрата с Костотрошача. Почти сигурно той ще е в София, но датата 18 август, за която Пулев спомена по-рано, изглежда нереалистична. \r\nОчакванията са сблъсъкът да се предава пряко по Скай на Острова и да се излъчва в САЩ.\r\nВенцислав ДРАГОМАНОВ", "date": "2018.06.06", "title": "Спорт: Еди Хърн потвърди за мач между Пулев и Уайт"}
{"url": "http://www.focus-news.net/news/2018/06/06/2530495/evrodeputatat-angel-dzhambazki-nedokomplektat-na-mvr-i-praznotite-v-rabotata-na-pravoohranitelnite-i-pravorazdavashtite-organi-zastrashavat-zhivota-i-zdraveto-na-balgarite.html", "text": "Недокомплектът на МВР и празнотите в работата на правоохранителните и правораздаващите органи застрашават живота и здравето на българите. Това каза евродепутатът Ангел Джамбазки по време на брифинг в Народното събрание във връзка със стрелбата в Ботевград, предаде репортер на Агенция „Фокус“. Джамбазки обърна внимание, че издирван престъпник убива престъпник, който трябва да излежава присъдата си. Той настоя полицейските служители да бъдат там, където трябва, а не да охраняват събития на хора, които са решили да ни натрапят своите различия. „Не се интересувам от личния живот на никого“, коментира Джамбазки. \r\nОбщинският съветник в СОС от групата на Патриоти за София“ Карлос Контрера допълни, че ако трябва да се сравни прайда и вчерашното събитие в Ботевград, има дисбаланс и лоша преценка на ситуацията в силовото ведомство. \r\nДеница КИТАНОВА", "date": "2018.06.06", "title": "Евродепутатът Ангел Джамбазки: Недокомплектът на МВР и празнотите в работата на правоохранителните и правораздаващите органи застрашават живота и здравето на българите"}
{"url": "http://www.focus-news.net/news/2018/06/06/2530500/zam-ministar-sultanka-petrova-demografskata-situatsiya-v-balgariya-e-trevozhna-ima-defitsit-v-seksualnoto-obrazovanie-na-uchenitsite-v-po-goren-klas.html", "text": "Демографската ситуация в България е тревожна. Това каза зам.-министърът на труда и социалната политика д-р Султанка Петрова на Национална конференция на тема „Причини за нарушаване репродуктивнтие функции при младите хора и пътища за преодоляването им“, предаде репортер на Агенция „Фокус“. „Крайно време да започне да се спазва Законът за здравето. Там е записано, че учениците в по-горен клас трябва да се образоват сексуално, имаме дефицит в това отношение“, заяви тя. „Трябва да поставим акцент още в ранна детска възраст децата да знаят, да имат възможност да правят избор в живота си“, посочи зам.-министър Петрова. „Хората имат нужда от информираност, подкрепа и да намерят точния път, който да извървят до желаната цел“, изтъкна тя. „Надявам се с общи усилия да извървим пътя да дадем шанса на повече млади хора да имат деца“, каза още Султанка Петрова.\r\nБиляна ИВАНОВА", "date": "2018.06.06", "title": "Зам.-министър Султанка Петрова: Демографската ситуация в България е тревожна, има дефицит в сексуалното образование на учениците в по-горен клас"}
{"url": "http://www.focus-news.net/news/2018/06/06/2530459/veliko-tarnovo-spirat-vodopodavaneto-za-kv-varusha-zaradi-deynosti-po-proekta-za-osnoven-remont-na-vodoprovodnata-mrezha-v-stara-gradska-chast.html", "text": "Спират водоподаването за кв. „Варуша“ във Велико Търново. Това съобщиха за Радио „Фокус“ – Велико Търново от ВиК - Велико Търново. Абонатите ще са без вода до 16.00 часа. Спирането на водоподаването се налага заради изпълнението на дейностите по проекта на Община Велико Търново „Основен ремонт на съществуващата водопроводна мрежа по улиците в стара градска част на град Велико Търново“. От дружеството уверяват, че при възможност водоподаването ще бъде възстановено по-рано.„Фокус“ припомня, че финансирането на подмяната на ВиК инфраструктурата е осигурено от републиканския бюджет. Едновременно с тези дейности, в старата градска част Община Велико Търново изпълнява и проекта „Привлекателна и съхранена автентична градска среда в град Велико Търново“, финансиран по Оперативна програма „Региони в растеж“ 2014-2020. Работи се по обновяването на 36 улици и площадни пространства в старата градска част. Стойността на инвестиционно намерение възлиза на над 10 милиона лева с ДДС.\r\nЛуиза ТРАНЧЕВА", "date": "2018.06.06", "title": "Велико Търново: Спират водоподаването за кв. „Варуша“ заради дейности по проекта за основен ремонт на водопроводната мрежа в стара градска част"}
{"url": "http://www.focus-news.net/news/2018/06/06/2530501/sliven-v-grada-se-provede-spetsializirano-obuchenie-za-protivodeystvie-na-trafika-na-detsa-s-tsel-seksualna-eksploatatsiya.html", "text": "В града се проведе специализирано обучение за професионалисти, на тема „Противодействие на трафика на деца с цел сексуална експлоатация чрез Интернет”, с лектори Ралица Михайлова: психолог – експерт към Националния център за безопасен интернет и Антоанета Василева: експерт противодействие на трафика на хора. Това съобщиха от пресцентъра на Общината. Организатори на обучението са Местната комисия за борба с трафика на хора, гр. Сливен и Националната комисия за борба с трафика на хора.\r\nОбучението бе открито от Пепа Чиликова – заместник-кмет „Хуманитарни дейности” на Община Сливен и председател на Местната комисия за борба с трафика на хора, гр. Сливен, която приветства организаторите и участниците, и постави акцент върху това, че актуалните тенденции в извършването на престъплението „трафик на хора” включват използването на Интернет, най-често социалните мрежи и сайтовете за запознанства, като метод за въвличане, контрол и експлоатация на жертвите. Децата са особено уязвима група за попадане в ситуация на трафик на хора чрез Интернет, поради достъпността на мрежата, анонимността на лицата в нея, както и заради особеностите на тийнейджърската възраст, предразполагаща към неограничено търсене и осъществяване на контакти и попадане в ситуации на риск.\r\nИменно поради тази причина Местната комисия за борба с трафика на хора, гр. Сливен организира второ специализирано обучение на тази тема, с цел подобряване на координацията и сътрудничеството, засилване на превенцията и укрепване на капацитета на специалистите в процеса на идентифициране, защита и подпомагане на деца жертви на трафик.\r\nВ рамките на обучението участниците бяха запознати с актуалните тенденции в престъпленията с деца в интернет, рисковото поведение и новите фактори за въвличане на деца и млади хора в трафик на хора, как да се надгражда безопасното поведение на децата в интернет и как да се привлекат родителите като партньори и да се осъществи успешно взаимодействие с тях.", "date": "2018.06.06", "title": "Сливен: В града се проведе специализирано обучение за противодействие на трафика на деца с цел сексуална експлоатация"}
{"url": "http://www.focus-news.net/news/2018/06/06/2530503/burgas-dokumenti-za-muzikalnata-istoriya-na-grada-otpredi-vek-postapiha-v-darzhavniya-arhiv.html", "text": "Считаните за загубени ценни документи на Музикално дружество „Родни звуци“, обхващащи периода от 1910 г. до 1947 г., постъпиха в Бургаския държавен архив със съдействието на Общината. Това съобщиха от пресцентъра на Община Бургас. Те ще бъдат показани пред публика на 8 юни 2018 г. от 15.00 часа в зала „Петя Дубарова“ на КЦ „Морско казино“ по повод Международен ден на архивите (9 юни). Музикално дружество „Родни звуци“ е основано през октомври 1910 г., с което се дава началото на организирания музикален живот в Бургас. Преди това съществуват различни опити в това направление, но те са инцидентни и нетрайни. През 1921 г. към дружеството се открива и народно музикално училище.\r\nДопреди няколко месеца се приемаше, че въпросните документи са изгубени. В архива има отделни книжа на „Родни звуци“, предимно в личните фондове на музиканти. С новопостъпилите документи всеки би могъл да проследи музикалния живот в Бургас през първата половина на 20 в.\r\nВъв връзка с празника Архивът ще отличи с грамоти номинираните в категориите „Читател на годината“ за 2017 г., „Приятел на архивите“ и „Дарител на годината“.", "date": "2018.06.06", "title": "Бургас: Документи за музикалната история на града отпреди век постъпиха в Държавния архив"}
{"url": "http://www.focus-news.net/news/2018/06/06/2530494/gl-komisar-hristo-terziyski-gdnp-vladimir-pelov-e-napadnal-mario-panchev-a-ne-obratnoto.html", "text": "Нападението не е на криминалния контингент, който в момента бере душа в „Пирогов“, а е обратно – нападението е от Пелов към този човек. Това каза пред журналисти директорът на Главна дирекция „Национална полиция“ Христо Терзийски, предаде репортер на Агенция „Фокус“. „На територията на София-област Ботевград е едно от най-спокойните места от криминогенна гледна точка. Знаете няколко последни случаи, които станаха медийно известно. Абсолютно всички са решени с установени извършители. Всяка операция, която планирахме за проверка за сигнал за местонахождението на Пелов, беше изключително прецизно планирана и провеждана. Отчитахме рисковете, за да дадем жертва дали страничен гражданин, или полицейски служител“, коментира Терзийски. По думите му има висящи досъдебни производства, които са на производство в Окръжна прокуратура-София, по които част от лицата от бившото обкръжение на Пелов, които са били негови приятели и връзки, се явяват свидетели за престъпната му дейност. „Те стават по този начин застрашени“, каза още Терзийски. \r\nЛюба АЛЕКСИЕВА", "date": "2018.06.06", "title": "Гл. комисар Христо Терзийски, ГДНП: Владимир Пелов е нападнал Марио Панчев, а не обратното"}
{"url": "http://www.focus-news.net/news/2018/06/06/2530506/pernik-zapochna-5-iyat-mezhdunaroden-detsko-yunosheski-teatralen-festival-arlekin.html", "text": "Със закачките на водещите Арлекиндо и Арлекинда и спектакъла „Копче за сън„ на Валери Петров се постави началото на V Международен детско-юношески театрален фестивал „Арлекин”, който в рамките на три дни ще радва малките приятели и почитатели на Мелпомена.   Събитието се организира за пета поредна година под патронажа на кмета на Община Перник със съдействието на ЦПЛР – Обединен детски комплекс. Това съобщиха от пресцентъра на Общината.\r\nСред гостите на официалната церемония по откриването на феста  в Обединения детски комплекс бяха кметът Вяра Церовска, нейният заместник по образование и култура Севделина Ковачева и секретарят на Общината Радослава Манова.  \r\n„Щастлива съм да бъда тук на този прекрасен фестивал. Това е една невероятна среща на младите и талантливи актьори в Перник, страната и чужбина. Сцената е изпълнена с много усмивки, красота и настроение, които могат да се видят на 6, 7 и 8 юни. Надявам се перничани и много гости на града да бъдат ваши зрители, да се възхитят на това, което вие правите, на творчеството, таланта и артистичността, която ще бъде на сцената на Обединения детски комплекс. Желая успех и успешно представяне на всички“, каза кметът Вяра Церовска \r\nВ рамките на три дни от 6 до 8 юни в Перник ще си дадат среща 250 талантливи млади хора, които ще представят на сцената на Обединения детски комплекс 15 спектакъла.\r\nУчастие ще вземат театрални състави от Враца, София, Благоевград, Банкя, Кнежа, Велинград, Симитли, Нова Загора, с. Владая, побратимения град Лесковац (Сърбия) и Перник.", "date": "2018.06.06", "title": "Перник: Започна 5-ият Международен детско-юношески театрален фестивал „Арлекин”"}
{"url": "http://www.focus-news.net/news/2018/06/06/2530504/zam-ministar-tanya-mihaylova-uchenitsite-tryabva-da-se-zapoznati-s-negativnite-posledstviya-varhu-zdraveto-im-i-da-znayat-kak-da-se-pazyat.html", "text": "Учениците трябва да се запознати с негативните последствия върху здравето им и да знаят как да се пазят. Това каза зам.-министърът на образованието и науката Таня Михайлова на Национална конференция на тема „Причини за нарушаване репродуктивнтие функции при младите хора и пътища за преодоляването им“, предаде репортер на Агенция „Фокус“. „Обществото трябва да бъде информирано, младите хора не само да знаят, но и да имат формирани навици още от детската градина”, заяви тя. „Образованието е пътят, по който трябва да вървим, ако искаме да изградим културно общество във всяка една посока“, каза още Таня Михайлова. \r\nБиляна ИВАНОВА", "date": "2018.06.06", "title": "Зам.-министър Таня Михайлова: Учениците трябва да се запознати с негативните последствия върху здравето им и да знаят как да се пазят"}
{"url": "http://www.focus-news.net/news/2018/06/06/2530511/dobrich-roditeli-na-detsa-s-uvrezhdaniya-izlyazoha-na-protest-s-bezsrochen-palatkov-lager-pred-sgradata-na-obshtinata.html", "text": "Родители на деца с увреждания излязоха на протест с безсрочен палатков лагер. Той е разположен пред сградата на Община град Добрич, предаде кореспондент на Радио „Фокус” – Варна. Протестиращите предлагат изцяло нова концепция в контекста на последните законови промени, които касаят хората с увреждания. Според родителите с козметични промени в нормативната уредба няма да се подобри положението на хората с увреждания, защото Законът е остарял като философия и подход. При прилагането му хората остават изолирани, необразовани, безработни и бедни. Протестиращите считат, че е необходимо да се тръгне от преминаване към нова система за оценка на увреждането и потребностите на човека, породени от това увреждане, но с цел социалното му включване в общността – детската градина, училището, университета, пазара на труда. Медицинската оценка трябва да се съдържа в една разширена епикриза, която да показва трайния дефицит на органи. Освен това тази оценка трябва да се използва като база за комплексна индивидуална оценка, която включва нуждата от рехабилитация, технически помощни средства, медицински изделия, лична помощ, адаптиране на жилище или лично превозно средство, помощ в дома, в училище, на работното място. Медицинската оценка е нужно да се осъществява от екип специалисти в различните области към местните структури на Агенцията по уврежданията, а не на Агенцията за социално подпомагане. Настоява се също техническите помощни средства да включват всякакви устройства ниско- и високотехнологични, които компенсират дефицита на човешкото тяло и сетива, предизвикан от заболяването. В допълнение оценката трябва да се повтаря периодично – особено при децата и при промяна на обстоятелствата, а видът и размерът на индивидуалната подкрепа следва да включват: месечна издръжка поради увреждане, технически помощни средства, лична помощ - подкрепа в дома, на работното място и др. Протестиращите настояват за въвеждане на понятието „личен бюджет“, като личната помощ е ясно регламентирана. Родителите на деца с увреждания смятат също, че е необходимо да се преосмисли и реформира механизмът за консултиране с организациите на хора с увреждания и да се раздели политическото участие на организациите от субсидирането им, защото подобно смесване води до конфликт на интереси. Йорданка Ангелова, майка на дете с увреждания, сподели: „До тук се стигна заради бездействието на управляващите. Вече шест поредни протеста правим. Никакви действия, никаква реакция от страна на управляващите. А нашите деца растат, стават младежи, стават възрастни. Те нямат вече време да чакат и затова се стигна до тук. Искаме да ни виждат, да ни чуват, защото досега явно нито ни виждат, нито ни чуват. Чрез този явен протест искаме постоянно да ни виждат, постоянно да сме им насреща, да им се набиваме в очите, за да се предприемат вече някакви спешни мерки и действия“. \r\nЖулиета НИКОЛОВА", "date": "2018.06.06", "title": "Добрич: Родители на деца с увреждания излязоха на протест с безсрочен палатков лагер пред сградата на Общината"}
{"url": "http://www.focus-news.net/news/2018/06/06/2530498/blagoevgrad-petar-ovnarski-e-noviyat-vremenno-izpalnyavasht-dlazhnostta-nachalnik-na-patna-politsiya.html", "text": "Петър Овнарски е новият временно изпълняващ длъжността началник на „Пътна полиция“ - Благоевград. Това каза на брифинг Николай Хаджиев, директор на Областна дирекция на МВР - Благоевград, предаде репортер на Радио „Фокус“ - Пирин. Той встъпва в длъжност от днес.\r\nНатали СТЕФАНОВА", "date": "2018.06.06", "title": "Благоевград: Петър Овнарски е новият временно изпълняващ длъжността началник на „Пътна полиция“"}
{"url": "http://www.focus-news.net/news/2018/06/06/2530510/georgiy-muradov-vitsepremier-na-republika-krim-smyatam-za-mnogo-vazhno-balgariya-da-osaznae-svoya-natsionalen-interes-i-da-pokazhe-suverenitet-na-mezhdunarodnata-arena.html", "text": "Смятам за много важно България да осъзнае своя национален интерес и да покаже суверенитет на международната арена. Това каза Георгий Мурадов, вицепремиер на Република Крим и Постоянен представител на Република Крим при президента на Руската федерация, в интервю за Агенция „Фокус“. „Българите сами трябва да решат къде е семейството им“, коментира той. „Българо-руските отношения са от много голяма важност за нас. Те са важни не само заради това, че България винаги е била приятелска страна за нас, те са важни, защото сме израснали от един общ корен“,  каза Мурадов и отбеляза, че ни обединяват общата писменост, общите източнохристиянски корени и общата цивилизация.\r\n„Спомням си с болка онези времена, когато България беше една много развита индустриална, икономически развита страна. Развитието беше в голяма степен свързано с нашето взаимодействие, с нашето сътрудничество. Съветският съюз, историческата Русия са помагали на българи да развиват различни отрасли. Тя никога не се е държала като партньор, който потиска другия си партньор. Спомням си, че България беше център на електронната индустрия на огромния 400-милионен пазар на многобройни страни от Източна Европа. Спомням си колко мощна беше автомобилна индустрия, машиностроене, двигатели, мотокари, които се използваха от милиони предприятия. Спомням си българското корабостроене, химическа индустрия, мощна енергетика, произвеждане на битова техника, лека текстилна индустрия, фармацевтика, хранителна, консервена индустрия и много други. \r\nВсичко това беше нашето общо достояние, от което се ползваха всички народи, смятали си за обединението, насочено на бъдещо развитие. При това не говоря за идеологическия строй, говоря за това, как са се развивали в исторически план нашите отношения“, каза още той.", "date": "2018.06.06", "title": "Георгий Мурадов, вицепремиер на Република Крим: Смятам за много важно България да осъзнае своя национален интерес и да покаже суверенитет на международната арена"}
{"url": "http://www.focus-news.net/news/2018/06/06/2530508/haskovo-kmetat-na-obshtina-dimitrovgrad-ivo-dimov-shte-uchastva-v-zasedanie-na-natsionalnoto-sdruzhenie-na-obshtinite.html", "text": "Кметът на Община Димитровград и зам.-председател на Националното сдружение на общините в Република България, Иво Димов ще участва днес в заседание на УС на НСОРБ и работна среща с Президента на Комитета на регионите на Европейския съюз, г-н Карл-Хайнц Ламберц. Това съобщиха от пресцентъра на Общината. След дискусионната част с г-н Ламберц УС на НСОРБ ще излезе със свои становища по проекта на Националната здравна карта, проекта на ЗИД на ЗМДТ за облагане на жилищни имоти в курортните селища, по ЗИД на ЗУТ касаещ промени в разпоредбите за поставяне и премахване на преместваеми обекти, както и ЗИД на ЗУТ относно изработване и одобряване на ПУП за обекти на техническата инфраструктура, разположени на територията на повече от една община. Кметът на Димитровград Иво Димов ще изложи аргумени за промени в закона по темата с оптимизиране работата на общините по одобряване на подробните устройствени планове, когато техническата инфраструктура на даден обект е разположен върху територията на повече от една община. \r\nВ своята работа днес Управителният съвет на сдружението ще обсъди и рамката за провеждане на Годишната среща на местните власти, планирана от 1 - 3 октомври 2018 г., резултатите от проведените заседания на Комитетите по наблюдение на Оперативните програми, както и други актуални проблеми на общините.", "date": "2018.06.06", "title": "Хасково: Кметът на Община Димитровград Иво Димов ще участва в заседание на Националното сдружение на общините"}
{"url": "http://www.focus-news.net/news/2018/06/06/2530502/poradi-uchastie-v-zadgranichna-komandirovka-ministarat-na-vatreshnite-raboti-valentin-radev-nyama-da-mozhe-da-bade-izslushan-v-parlamenta-za-sluchaya-v-botevgrad.html", "text": "Поради участие в задгранична командировка министърът на вътрешните работи Валентин Радев  няма да може да бъде изслушан в парламента за случая в Ботевград. Това съобщи заместник-председателят на Народното събрание Емил Христов от парламентарната трибуна, предаде репортер на Агенция „Фокус“. „Фокус“ припомня: На 5 юни 2018 г. мъж бе застрелян, а друг - ранен при престрелка в Ботевград. Сигналът е подаден около 23.00 часа. Убитият е избягалият преди месеци от Софийския затвор Владимир Пелов, а раненият - Марио Панчев, с когото в миналото са имали общ бизнес. Той е откаран в \"Пирогов\" в тежко състояние и с опасност за живота. \r\nДеница КИТАНОВА", "date": "2018.06.06", "title": "Поради участие в задгранична командировка министърът на вътрешните работи Валентин Радев няма да може да бъде изслушан в парламента за случая в Ботевград"}
{"url": "http://www.focus-news.net/news/2018/06/06/2530513/stara-zagora-rayonnata-prokuratura-privleche-kato-obvinyaem-59-godishen-mazh-za-bludstvo.html", "text": "Районна прокуратура - Стара Загора привлече като обвиняем 59-годишен мъж за това, че в периода от 26 май 2018 г. до 3 юни 2018 г. в град Стара Загора, в условията на продължавано престъпление, е извършил полови сношения с лице от същия пол, на 17 г., като е употребена за това сила и заплашване. Това съобщиха от пресцентъра на Апелативна прокуратура - Пловдив.\r\nПо досъдебното производство са извършени процесуално-следствени действия. На 5 юни 2018 г., с постановление на наблюдаващия прокурор, обвиняемият е задържан за срок от 72 часа, като предстои да бъде внесено искане в съда за вземане на мярка за неотклонение „задържане под стража“ спрямо него.", "date": "2018.06.06", "title": "Стара Загора: Районната прокуратура привлече като обвиняем 59-годишен мъж за блудство"}
{"url": "http://www.focus-news.net/news/2018/06/06/2530514/kyustendil-osnovno-uchilishte-evlogi-georgiev-v-dupnitsa-otbelyazva-120-godini-ot-svoeto-sazdavane.html", "text": "Основно училище „Евлоги Георгиев” в Дупница отбелязва 120 години от своето създаване. Това съобщи за Радио „Фокус” – Кюстендил Румяна Гергинова, директор на учебното заведение. Кръглата годишнина ще бъде отбелязана с тържествен концерт от 18.00 часа в залата на Общинския драматичен театър в града. В програмата са включени изпълнения на мажоретня състав и фолклорните състави към училището, предвидени са изпълнения на песни и стихотворения. Ще бъдат наградени добре представили са на олимпиади и конкурси възпитаници на учебното заведение. В края на месец май по повод годишнината в „Околийската къща” е открита изложба на ученици. През 1898 година в махалата „Хисарлък” в Дупница се построява начално училище “Евлоги Георгиев”, което по-късно става прогимназия, в следващите десетилетия учебното заведение преминава през различни трансформации, а в момента то е основно училище.\r\nВенцеслав ИЛЧЕВ", "date": "2018.06.06", "title": "Кюстендил: Основно училище „Евлоги Георгиев” в Дупница отбелязва 120 години от своето създаване"}
{"url": "http://www.focus-news.net/news/2018/06/06/2530505/pg-na-bsp-za-balgariya-poiska-izslushvane-na-glavniya-sekretar-na-mvr-mladen-marinov.html", "text": "ПГ на „БСП за България“ поиска изслушване на главния секретар на МВР Младен Маринов. Това поиска от парламентарната трибуна народният представител от ПГ на „БСП за България“ Иван Ченчев, предаде репортер на Агенция „Фокус“. Ченчев поиска това след като заместник-председателят на парламента Емил Христов съобщи, че министър Валентин Радев, когото БСП извикаха по-рано в Народното събрание, е на задгранична командировка и няма да може да бъде изслушан по случая. \r\nДеница КИТАНОВА", "date": "2018.06.06", "title": "ПГ на „БСП за България“ поиска изслушване на главния секретар на МВР Младен Маринов"}
{"url": "http://www.focus-news.net/news/2018/06/06/2530516/mezhdunarodnata-reytingova-agentsiya-sp-global-ratings-povishi-perspektivata-za-kreditniya-reyting-na-sofiya.html", "text": "Международната рейтингова агенция S&P Global Ratings повиши перспективата за кредитния рейтинг на София от стабилна на положителна. Това съобщиха от пресцентъра на Столична община. Дългосрочният кредитен рейтинг на столицата е 'BBB- и е в групата на „инвестиционните рейтинги“. Това помага за привличане на по-евтин финансов ресурс за реализиране на капиталовата програма на столицата. Стандард енд Пуърс отчита добрата работа на общинската администрация за поддържане на финансова стабилност и високо ниво на собствени приходи на Столична община. \r\n Преди броени дни Стандард енд Пуърс повиши перспективата си за оценката на страната ни от стабилна на положителна, което  позволи да се повиши и перспективата за рейтинга на Столична община.", "date": "2018.06.06", "title": "Международната рейтингова агенция S&P Global Ratings повиши перспективата за кредитния рейтинг на София"}
{"url": "http://www.focus-news.net/news/2018/06/06/2530512/protothema-demonstratsiite-makedoniya-znachi-gartsiya-shte-se-provedat-v-21-grada.html", "text": "„Фейсбук“ групата „Комитет за борба за гръцката Македония“ съобщи, че е готова с организацията на демонстрации в 21 гръцки града, на които хората ще изразят несъгласието си с възможността правителството да капитулира в преговорите по спора за името на Бивша югославска република Македония и да допусне наименование, в което се съдържа термина „Македония“ под каквато и да е форма и комбинация, пише електронното издание на гръцкия вестник Protothema.\r\nДо сега желание да участват в националните протести, които са предвидени за сряда, 6 юни от 19:30 часа, са изразили темата са изразили: Пела, Кавала, Драма, Серес, Килкис, Поликастро, Лагадас, Неа Мудания, Едеса, Флорина, Кастория, Птолемаида, Катерини, Верия, Лариса, Тива, Янина, Родос, Хания, Корфу и Халкида. Както Михалис Пацикас, един от членовете на организационния комитет, заяви, че хората ще участват масово на демонстрациите, съдейки по позитивния им отклик в социалните мрежи.\r\nМеждувременно, няколко кмета на градове в провинция Македония изразиха категоричната си подкрепа за протестите „Македония значи Гърция“. Няколко общински съвета също са взели решение да подкрепят инициативата.\r\nМитрополитите от областта също са изразили подкрепата си за Македонския комитет.\r\nВече са резервирани десетки автобуси за транспортирането на участници от селата и по-малките градове до по-големите населени места, където ще има митинг. Иван Христов", "date": "2018.06.06", "title": "Protothema: Демонстрациите „Македония значи Гърция“ ще се проведат в 21 града"}
{"url": "http://www.focus-news.net/news/2018/06/06/2530509/hristo-grigorov-bchk-obuchavame-mnogo-vodni-spasiteli-no-problemat-e-v-usloviyata-kontsesionerite-tryabva-da-znayat-kak-da-gi-zadarzhat.html", "text": "Обучаваме много водни спасители, но проблемът е в условията - концесионерите трябва да знаят как да ги задържат. Това каза по време на пресконференция председателят на Българския Червен кръст  Христо Григоров, предаде репортер на Агенция \"Фокус\". \"Тази седмица е Седмица на водното спасяване. Много добре се готвим за новия сезон. БЧК ще е отново там където е необходим”, заяви Григоров. Относно проблема, свързан с недостига на спасителите, Григоров коментира: \"Обучаваме много водни спасители, проблемът е в условията, заплащането. Концесионерите трябва да знаят как да ги задържат. Пожелавам един сезон без удавяния\". \r\nМариела РУСЕВА", "date": "2018.06.06", "title": "Христо Григоров, БЧК: Обучаваме много водни спасители, но проблемът е в условията - концесионерите трябва да знаят как да ги задържат"}
{"url": "http://www.focus-news.net/news/2018/06/06/2530521/blagoevgrad-obshtina-petrich-predostavya-novi-vazmozhnosti-po-programi-za-zaetost.html", "text": "По проект „Нова възможност за младежка заетост\" в Община Петрич към момента работят 30 младежи на възраст до 29 години, съответно на длъжности общ работник и технически сътрудник. По същия проект е подписан договор и от началото на този месец започнаха работа още 12 младежи за период от 6 месеца. Това съобщиха от пресцентъра на Общината. По Регионална програма за заетост Община Петрич има одобрени 9 работни места (от месец юни) на длъжност сезонен работник. Приоритетни групи безработни лица са: безработни младежи до 29 г., с подгрупа до 25 г. младежи, които нито се обучават, нито са заети; безработни лица над 50-годишна възраст; хора с увреждания; продължително безработни лица. Община Петрич кандидатства и по проект \"Работа\", по който има одобрени 69 работни места на длъжност работник по озеленяване и работник по поддръжка на пътища. Приоритетни групи тук са: продължително безработни лица; новорегистрирани като безработни лица (икономически неактивни лица), които по информация от Национална агенция по приходите не са работили през предходните 12 месеца. Общинските фирми \"Озеленяване Петрич\" ЕООД, „Обредна дейност\" ЕООД и „ЕНВИРОНМАН - ТЕО – БЪЛГАРИЯ\" ООД също са кандидатствали по проект \"Работа\". Фирма \"Озеленяване Петрич\" ЕООД има одобрени 5 работни места , „Обредна дейност\" ЕООД – 5 работни места; „ЕНВИРОНМАН - ТЕО – БЪЛГАРИЯ\" ООД – 19 работни места.", "date": "2018.06.06", "title": "Благоевград: Община Петрич предоставя нови възможности по програми за заетост"}
{"url": "http://www.focus-news.net/news/2018/06/06/2530518/ministar-krasimir-valchev-nad-20-000-detsa-sa-vklyucheni-dopalnitelno-v-obrazovatelnata-sistema.html", "text": "Над 20 000 деца са включени допълнително в образователната система. Това каза на брифинг в Министерския съвет министърът на образованието и науката Красимир Вълчев, предаде репортер на Агенция „Фокус“. „Приехме постановление за съвместна работа на институциите по обхващането и задържането на лицата в задължителна училищна и предучилищна възраст. Миналата година започнахме съвместните усилия. С приетия днес акт правим механизма за съвместна работа на институциите устойчив, постоянен. Първата година от съвместната работа показа много висока добавена стойност от това, че институциите работят заедно“, коментира Вълчев. По думите му над 20 000 деца са включени допълнително в образователната система, а близо 22 000 са били обхванати. „Една малка част от тях отпаднаха вторично. В екипите за съвместна работа на институциите участваха близо 11 000 души най-вече от образователните институции, но също така от Агенцията за социалното подпомагане, от МОН. Ключово беше участието на общините, кметовете на населените места, важна беше помощта и да областните управители, т.нар. детски педагогически стаи, комисиите за борба с противообществените прояви“, допълни той и уточни, че целта е била да бъдат ангажирани всички институции. „Предизвикателствата ни по-натам са да създадем необходимите стимули и да направим този механизъм устойчив. В навечерието на следващата учебна година също ще бъдат мобилизирани всички институционални усилия, ще бъдат създадени екипите така, че да постигнем максимум резултати“, каза още Красимир Вълчев. \r\nЛюба АЛЕКСИЕВА", "date": "2018.06.06", "title": "Министър Красимир Вълчев: Над 20 000 деца са включени допълнително в образователната система"}
{"url": "http://www.focus-news.net/news/2018/06/06/2530515/dots-d-r-georgi-bardarov-su-v-sledvashtite-nyakolko-godini-razhdaemostta-shte-bade-po-niska-zaradi-po-malkiya-kontingent-deterodno-naselenie.html", "text": "Голямата битка на България в демографски акцент трябва да бъде задържането на младите хора. Това каза преподавателят в Софийския университет „Св. Климент Охридски“ доц. д-р Георги Бърдаров на Национална конференция на тема „Причини за нарушаване репродуктивнтие функции при младите хора и пътища за преодоляването им“, предаде репортер на Агенция „Фокус“. „Демографската ситуация е тежка, но в никакъв случай не е безнадеждна“, заяви той. „В следващите няколко години раждаемостта ще бъде по-ниска заради по-малкия контингент детеродно население“, обясни доц. Георги Бърдаров. „Огромен проблем на България не е намаляването на населението, а процесите, които стоят зад него- емиграцията на млади хора и промените на структурите на населението“, коментира той. „Демографски поколенията винаги са се сменяли на 15 години. Сега те се сменят на 5-7 години заради технологиите“, посочи доц. Бърдаров. „Младите хора са едновременно глобално настроени, лесно се адаптират, но в същото време имат чиста и искрена любов към България“, каза още той.\r\nБиляна ИВАНОВА", "date": "2018.06.06", "title": "Доц. д-р Георги Бърдаров, СУ: В следващите няколко години раждаемостта ще бъде по-ниска заради по-малкия контингент детеродно население"}
{"url": "http://www.focus-news.net/news/2018/06/06/2530519/vratsa-51-godishen-mazh-e-zadarzhan-za-prichinyavane-na-katastrofa-s-karutsa-i-byagstvo-ot-myastoto-na-intsidenta.html", "text": "51-годишен мъж е задържан за причиняване на катастрофа с каруца и бягство от мястото на инцидента. Това съобщиха от ОДМВР - Враца. На 5 юни 2018 г. около 21.30 часа на пътя село Габаре -  село Върбица лек автомобил „Ауди 80“, управляван от 51-годишен мъж с инициали Н.В., блъснал насрещно движеща се каруца теглена от кон, в която пътували две лица от село Габаре. След катастрофата, водачът Н.В. напуснал мястото без да уведоми и изчака органите на КАТ. Мъжът е установен в с. Габаре и е задържан в РУ - Бяла Слатина. Взета му е кръв за лабораторно изследване за употреба на алкохол или опиати. Лекият автомобил бил скрит в стопански двор в селото, където е открит от полицейски служители. Двете лица от каруцата са транспортирани за преглед в болницата в гр. Бяла Слатина. Образувано е досъдебно производство.", "date": "2018.06.06", "title": "Враца: 51-годишен мъж е задържан за причиняване на катастрофа с каруца и бягство от мястото на инцидента"}
{"url": "http://www.focus-news.net/news/2018/06/06/2530523/blagoevgrad-66-rasteniya-kanabis-s-obshto-teglo-okolo-112-kg-sa-otkriti-v-mestnostta-manastira.html", "text": "66 растения канабис с общо тегло около 112 кг са открити в местността Манастира. Това съобщиха от ОДМВР - Благоевград. Проверката е извършена на 5 юни 2018 г. в обезлесен участък на Държавен горски фонд в местността Манастира, землище на град Петрич. Полицейски служители на РУ - Петрич са намерени и иззети около 66 броя тревисти растения с общо тегло около 112 килограма. След направен полеви тест, същите са реагирали положително на канабис. Образувано е досъдебно производство.", "date": "2018.06.06", "title": "Благоевград: 66 растения канабис с общо тегло около 112 кг са открити в местността Манастира"}
{"url": "http://www.focus-news.net/news/2018/06/06/2530522/georgiy-muradov-vitsepremier-na-republika-krim-livadiyskiyat-forum-shte-se-zanimava-s-vaprosite-na-spazvaneto-na-edinno-humanitarno-prostranstvo-v-sveta.html", "text": "Ливадийският форум ще се занимава с въпросите на спазването на единно хуманитарно пространство в света. Това каза Георгий Мурадов, вицепремиер на Република Крим и Постоянен представител на Република Крим при президента на Руската федерация, в интервю за Агенция „Фокус“. Ливадийският форум, който се провеждаме в Крим, се събира, за да установи взаимодействие със задграничните общности на приятелите на Русия, неправителствените организации, които споделят нашето безпокойство за съдбата на света, нашето безпокойство свързано със засилващото се напрежение и конфронтация в международни отношения, които водят цялото човечество в задънена улица, заяви Мурадов. \r\n„Днес толкова е високо технологичното развитие в страните по света, в това число и в Русия, и на Запада, че конфронтацията и конфликти, сблъсъци от различен тип могат само да доведат до унищожаване на човешката цивилизация, което е напълно недопустимо. По тази причина ние вярваме, че са необходими такива площадки за диалог като Ливадийски форум и други конференции, кръгли маси, обществени срещи, които ще водят към търсене на начини за преодоляване на тази ситуация, която е абсолютно неприемлива и опасна“, каза още той. \r\n„Искаме само едно нещо – да ни чуват, да имаме приятелски диалог. Затова неслучайно ние наричаме всички други народи, включително представители на западните държави, нашите партньори, нашите приятели, а не враговете или противници, както това за съжаление пишат в основните политически документи в редица западни страни, в частност в САЩ и Европейския съюз. Ето нашата лесна задача – да възстановяваме диалог с всички разумни сили в съвременния свят“, добави Мурадов.", "date": "2018.06.06", "title": "Георгий Мурадов, вицепремиер на Република Крим: Ливадийският форум ще се занимава с въпросите на спазването на единно хуманитарно пространство в света"}
{"url": "http://www.focus-news.net/news/2018/06/06/2530507/gratskiyat-arhiepiskop-yeronimus-problemi-kato-tozi-za-imeto-na-makedoniya-ne-se-reshavat-s-protesti.html", "text": "Гръцкият архиепископ Йеронимус вярва, че проблеми, като този със спора за името на Македония, не се решават с протести, съобщава македонското електронно издание „Фактор“.\r\nЗа разлика от протеста в Атина преди четири месеца, когато Гръцката православна църква подкрепи митинга и участва с трима свои представители, сега Йерономос е на мнение, че подобни въпроси не бива да се решават с протести.  \r\n„Позицията на църквата е твърда, ние я повтаряме и повтаряме. Църквата каза: не е лесно да се даде името на Македония. Моите възгледи са, че с тези въпроси няма да се справим с протести, викове и т.н. Отговорен е парламентът, той ще реши, ще поеме отговорност. Той не е сам – народът ще гласува“, заяви Йерономус.  Тереза Герова", "date": "2018.06.06", "title": "Гръцкият архиепископ Йеронимус: Проблеми като този за името на Македония не се решават с протести"}
{"url": "http://www.focus-news.net/news/2018/06/06/2530527/blagoevgrad-19-godishen-mladezh-e-postradal-pri-katastrofa-v-razlog.html", "text": "19-годишен младеж е пострадал при катастрофа в Разлог. Това съобщиха от ОДМВР - Благоевград. Около 14.30 часа вчера на ул. „Христо Ботев“ в град Разлог е станало пътнотранспортно произшествие, при което лек автомобил „Ауди“, управляван от лице с инициали С.А. (на 29 г.) от град Якоруда, при неправилно изпреварване навлиза в лентата за насрещно движение и се удря в движещ се по нея лек автомобил „Сат Ибиза“ с 19-годишен водач от село Баня, община Разлог. С опасност за живота е пострадал водачът на лекия автомобил „Сеат“, който е транспортиран за лечение в град София.", "date": "2018.06.06", "title": "Благоевград: 19-годишен младеж е пострадал при катастрофа в Разлог"}
{"url": "http://www.focus-news.net/news/2018/06/06/2530525/veliko-tarnovo-obshtinata-e-osigurila-zayaveniya-byudzhet-za-provezhdaneto-na-diksi-dzhaz-fest-2018.html", "text": "Общината е осигурила заявения бюджет за реализацията на популярния музикален фестивал „Дикси Джаз Фест“ – 2018. Това съобщиха от пресцентъра на Община Велико Търново. След проведени през миналия месец разговори с представители на едноименната фондация - организатор на културния форум, както и след положителната резолюция на кмета Даниел Панов е одобрена финансовата подкрепа в размер на 14 700 лева, необходима за провеждане на фестивала. \r\nОфициалното предложение за подкрепа е постъпило в деловодството на 23 май 2018 година. В рамките на два работни дни е стартирала процедурата по осигуряването на средствата, финансовия контрол и изготвянето на необходимата документация. За безвъзмездно ползване е предоставено и пространството около паметника на Асеневци, където по традиция се провежда музикалното събитие. \r\nВ Община Велико Търново не е постъпвало официално уведомление за отмяна на „Дикси Джаз Фест“, в каквато насока се разпространява информация в общественото пространство. По предварителен план музикалното събитие ще се състои в периода 12 - 14 юли 2018 година. Евентуалното му отпадане би било по независещи от общината причини.", "date": "2018.06.06", "title": "Велико Търново: Общината е осигурила заявения бюджет за провеждането на „Дикси Джаз Фест“ – 2018"}
{"url": "http://www.focus-news.net/news/2018/06/06/2530517/anton-nalbantov-bchk-ima-dostatachno-obucheni-kadri-za-obezopasyavane-na-chernomorskite-ni-plazhove-i-baseynite.html", "text": "Има достатъчно обучени кадри за обезопасяване на Черноморските ни плажове и басейните. Това каза директорът на Водноспасителната служба на БЧК Антон Налбантов, предаде репортер на Агенция \"Фокус\". \"За последните 10 години са обучени над 4500 спасители за ниво море и около 10 000 за басейн. Нужни са 1300 за плажове. Няма драма. Не става дума за липса на водни спасители, а за подходящи условия”, добави той. За една година са спасени 3651 души, а 104 са удавени. Повечето удавани са мъже. Най-честата причина са неразумни действия, употреба на алкохол. \r\nМариела РУСЕВА", "date": "2018.06.06", "title": "Антон Налбантов, БЧК: Има достатъчно обучени кадри за обезопасяване на Черноморските ни плажове и басейните"}
{"url": "http://www.focus-news.net/news/2018/06/06/2530530/veliko-tarnovo-23-godishen-mazh-e-postradal-pri-sbivane-pred-zavedenie-v-grada.html", "text": "23-годишен мъж е настанен във великотърновската болница с фрактура на челюстта след сбиване пред заведение в града, съобщиха от ОДМВР – Велико Търново. Тази нощ в 01.15 часа в управлението е получен сигнал за постъпил в Спешна помощ във Велико Търново 23-годишен мъж от Сливен, с фрактура на челюстта. Изпратеният на мястото екип е провел беседа с пострадалия, при която е установено, че същата вечер той е бил с приятели в заведение в областния град. Между него и 22-годишен от компанията е възникнала разпра. Двамата излезли пред заведението, където 23-годишният мъж е бил ударен в областта на челюстта. Извършителят – А. З. (на 22 г.) от Плевен е установен и задържан с полицейска мярка за 24 часа. Потърпевшият е настанен за лечение във великотърновската болница с фрактура на челюстта без опасност за живота. По случая е започнато досъдебно производство.", "date": "2018.06.06", "title": "Велико Търново: 23-годишен мъж е пострадал при сбиване пред заведение в града"}
{"url": "http://www.focus-news.net/news/2018/06/06/2530529/ministar-vladislav-goranov-otlozhihme-chastichnoto-reshenie-na-problema-sas-zaema-na-bdzh-za-da-namerim-tsyalostno-takova-v-blizkite-10-dni.html", "text": "Отложихме частичното решение на проблема със заема на БДЖ, за да намерим цялостно такова в близките 10 дни. Това каза пред журналисти в Министерския съвет министърът на финансите Владислав Горанов във връзка със задълженията на БДЖ, предаде репортер на Агенция „Фокус“. „Цялостно решение се търси. Това означава интензивни разговори с облигационерите, от които ще се опитаме да постигнем по-добър резултат като цяло за компанията и да уредим еднократно окончателно всички взаимоотношения по повод на изтегления през 2007 г. облигационен заем в размер на 250 млн. лв. От него са останали около 103 млн. лв. Водим разговори“, коментира Горанов. По думите му в полза на дружеството е тези разговори да останат конфиденциални, докато не намерят решение. „Затова днес отложихме частичното решение, за да намерим в близките 10 дни цялостно решение на проблема с този от всички заеми, които БДЖ има“, каза още той. \r\nЛюба АЛЕКСИЕВА", "date": "2018.06.06", "title": "Министър Владислав Горанов: Отложихме частичното решение на проблема със заема на БДЖ, за да намерим цялостно такова в близките 10 дни"}
{"url": "http://www.focus-news.net/news/2018/06/06/2530528/burgas-petata-regionalna-konferentsiya-za-profesionalno-obrazovanie-i-obuchenie-se-provede-v-grada.html", "text": "Петата регионална конференция на тема „Европейски измерения в професионалното образование и обучение“ се проведе в града, предаде репортер на Радио „Фокус“ – Бургас. „Идеята на тази поредна конференция е популяризиране на дейностите, свързани с професионалното образование и професионалното обучение. Досега сме работили предимно на национално ниво, но установихме, че заради регионалните потребности и заради бизнесът, който се намира на територията на Бургас и на другите градове е най-добре да работим директно с общинските власти и обучаващите институции, както и с работодателите в съответния град“, каза пред журналисти Красимира Брозиг, главен секретар на Националната агенция за професионално образование и обучение (НАПОО).\r\nНа конференцията бяха представени ключови доклади и анализи, предназначени за Европейската комисия, с цел формиране на политики, отговарящи на нуждите на страните членки с оглед осъвременяване на системите на професионално образование и обучение и въвеждане на общоевропейски измерения, насърчаващи образователната и трудовата мобилност на работната сила. Бяха представени и  информационни ресурси, подходящи за дейността на учители, преподаватели, експерти, както и добри практики и продукти от международни проекти, които могат да бъдат ползвани от различни институции в областта на професионално образование и обучение.\r\nВеселина НИКОЛОВА", "date": "2018.06.06", "title": "Бургас: Петата регионална конференция за професионално образование и обучение се проведе в града"}
{"url": "http://www.focus-news.net/news/2018/06/06/2530524/kurir-makedoniya-gartsite-na-kraka-masovi-protesti-v-reditsa-gradove-za-imeto-makedoniya.html", "text": "Масови протести са обявени в редица градове в Гърция срещу евентуално решение на спора за името на Македония, пише скопското електронно издание „Курир“.\r\nПосланието на демонстрациите е ясно -  жителите на едноименната гръцка област „в състояние на тревога\" във връзка с преговорите между правителствата на Гърция и Македония, твърдят организаторите, които не скриха, че имат подкрепата на местните църковни и общински служители.\r\nПодобни протести се проведоха и в двете страни през последните няколко месеца, след като двете правителства обявиха, че продължават преговорите за разрешаване на дългогодишния спор за името. Повече от 100 000 души присъстваха на емоционален митинг в Атина през февруари, припомнят от редакцията.Тереза Герова", "date": "2018.06.06", "title": "„Курир“ (Македония): Гърците на крака – масови протести в редица градове за името Македония"}
{"url": "http://www.focus-news.net/news/2018/06/06/2530520/vitseprezidentat-iliyana-yotova-osnovniyat-vapros-e-ne-dali-da-ima-yadreni-tsentrali-a-kakvi-da-badat-te-kolkoto-mozhe-po-sigurni-sas-savremenni-tehnologii.html", "text": "За съжаление през последните години страната ни изгуби много от специалистите си в енергетиката. Няма подготвени кадри и в средния бранш, и по отношение на висшето образование, и по отношение на инженерите и специалистите. Това каза в поздравителния си адрес при откриването на традиционната Международна ядрена конференция на „Булатом” край Варна вицепрезидентът Илияна Йотова, предаде репортер на Радио „Фокус” – Варна. Йотова добави, че след построяване на „Белене” и още в процеса на строежа на централата, трябва да започне подготовката на млади хора, които впоследствие ще работят в нея. „Днес, независимо че ядрената енергетика има много противници, можем да кажем, че основният въпрос е не дали да има ядрени централи, а какви да бъдат те – колкото може по-сигурни със съвременни технологии”, посочи при откриването на форума вицепрезидентът. Според нея това показва и практиката на много страни като даде за пример Франция, която е втора в света по използване на ядрена енергетика и влага изключително много средства в усъвършенстване на сигурността. Илияна Йотова посочи, че дебатът за ядрената енергетика и енергийната сигурност на страната ни е изключително важен.\r\nДиана СТОЕВА", "date": "2018.06.06", "title": "Вицепрезидентът Илияна Йотова: Основният въпрос е не дали да има ядрени централи, а какви да бъдат те – колкото може по-сигурни със съвременни технологии"}
{"url": "http://www.focus-news.net/news/2018/06/06/2530534/ministar-vladislav-goranov-vodim-razgovori-dali-e-vazmozhno-da-se-postigne-otstapka-ot-zadalzheniyata-na-bdzh-v-razmer-na-103-mln-lv.html", "text": "Водим разговори дали е възможно да се постигне някаква отстъпка от страна на облигационерите – на част от разноски или част от лихви. Това каза пред журналисти в Министерския съвет министърът на финансите Владислав Горанов във връзка със задълженията на БДЖ, предаде репортер на Агенция „Фокус“. Попитан дали това означава, че ще бъде пуснат търг за нов подвижен състав, той отговори, че въпросът е към министъра на транспорта, но е готов да подкрепи подобен търг при определени условия. „Единственото ми изискване е решението на правителството за него и за концесията за летище „София“ да са в един ден“, посочи той и уточни, че тези 10 дни не са критични. „Ако бяха, щяхме да действаме по-решително. Имаме още малко време, за да намерим възможно най-доброто решение. Най-лесно е веднага да се разплатим, но търсим оптимизация“, каза още Владислав Горанов. \r\nЛюба АЛЕКСИЕВА", "date": "2018.06.06", "title": "Министър Владислав Горанов: Водим разговори дали е възможно да се постигне отстъпка от задълженията на БДЖ в размер на 103 млн. лв."}
{"url": "http://www.focus-news.net/news/2018/06/06/2530535/targovishte-lek-avtomobil-se-e-zapalil-na-patya-selo-lilyak-targovishte-nyama-postradali.html", "text": "Лек автомобил се е запалил на пътя село Лиляк - Търговище, няма пострадали. Това съобщиха от ОДМВР - . Служители на РСПБЗН - Търговище са реагирали на получен в 01.27 часа тази нощ сигнал за възникнал пожар в двигателя на лек автомобил „Мерцедес“ с варненска регистрация по време на движението му по пътя от село Лиляк, община Търговище, до град Търговище. В резултат на инцидента автомобилът е унищожен. Водачът и спътникът му не са пострадали. Предполагаемата причина за възникване на инцидента е късо съединение.", "date": "2018.06.06", "title": "Търговище: Лек автомобил се е запалил на пътя село Лиляк - Търговище, няма пострадали"}
{"url": "http://www.focus-news.net/news/2018/06/06/2530536/georgiy-muradov-vitsepremier-na-republika-krim-v-rusko-balgarskite-otnosheniya-zapochnaha-da-se-sluchvat-dalgoochakvani-pozitivni-promeni.html", "text": "В руско-българските отношения започнаха да се случват дългоочаквани позитивни промени. Това каза Георгий Мурадов, вицепремиер на Република Крим и Постоянен представител на Република Крим при президента на Руската федерация, в интервю за Агенция „Фокус“. „След периода на определена стагнация и дори снишаване до деградация, нашите отношения започнаха да намират нови импулси и тук ще отбележа визита в Русия на президента на България Румен Радев и на министър-председателя на българското правителство Бойко Борисов, които се състояха съвсем наскоро. И аз имам усещане, че българското ръководство започна по-дълбоко да разбира тези исторически позитиви, които България винаги е получавала от нашето приятелско сътрудничество“, заяви Мурадов. \r\n„Мисля, че всички руснаци, и ръководство на страната, и обществени организации се надяват на продължение на този позитивен курс, който сега беше поет от президента Радев и министър-председателя Борисов. От все сърце искаме да вървим заедно по този път. \r\nВярваме в приятелските перспективи и в това, че нашата конференция, Ливадийски форум, ще допринася за това разбиране на необходимостта от възстановяване на приятелството и сътрудничеството между нашите народи“, добави Мурадов.", "date": "2018.06.06", "title": "Георгий Мурадов, вицепремиер на Република Крим: В руско-българските отношения започнаха да се случват дългоочаквани позитивни промени"}
{"url": "http://www.focus-news.net/news/2018/06/06/2530537/burgas-pred-etnografskiya-muzey-shte-se-provede-kontsert-na-zhivko-petrov-i-trio-jp3.html", "text": "На 7 юни от 19.00 часа пред Етнографския музей ще се проведе концерт на трио JP3 – Живко Петров (пиано), Веселин Веселинов – Еко (бас) и Димитър Семов (ударни). Това съобщиха от пресцентъра на Община Бургас. Мястото и тази година е зеленото пространство пред Етнографския музей в самия център на града. Проектът „JAZZFACTORY.BG – Европа среща джаз музиката на България“ на сдружение „Кауза Култура“ е продължение на изключително успешната инициатива „Джаз в музея“, която събра хиляди меломани в 12 български града. Тази година проектът се реализира с финансовата подкрепа на „Културна програма за Българското председателство на Съвета на Европейския съюз 2018 г.“ на Национален фонд „Култура“. Живко Петров е един от най-влиятелните съвременни български музиканти. Той е пианист, композитор, продуцент и аранжор. През годините той е получил много награди, включително и наградата „Кристална Лира“ през 2005 година. Работи с много български музиканти като Лили Иванова, Йълдъз Ибрахимова, Камелия Тодорова, Белослава, Мария Илиева, Хилда Казасян, Орлин Горанов, както и международни такива – Chico Freeman, Francesco Bearzatti, Natalie The Floacist и Natalie Cole (Милано/ Piazza Duomo – Коледен концерт, 2008). Хитовото джаз трио има постоянни участия в клубове, фестивали в България и по целия свят, включително и участие в Royal Albert Hall със Sarah Brightman, Zucchero, Omar Faruk Tekbilek, Vasko Vasilev и други популярни международни звезди.", "date": "2018.06.06", "title": "Бургас: Пред Етнографския музей ще се проведе концерт на Живко Петров и трио JP3"}
{"url": "http://www.focus-news.net/news/2018/06/06/2530531/blagoevgrad-81-godishna-zhena-e-stanala-zhertva-na-telefonna-izmama-sas-sumata-ot-1-900-lv.html", "text": "81-годишна жена от село Дренково е станала жертва на телефонна измама със сумата от 1 900 лв. Това съобщиха от ОДМВР - Благоевград. Жената е съобщила в полицията, че около 12.00 часа на 31 май 2018 г., чрез телефонно обаждане е въведена в заблуждение, че съдейства на полицейски служители за залавяне на телефонни измамници, в резултат на което е ощетена със сумата от около 1 900 лева. За случая е уведомена РП - Благоевград.", "date": "2018.06.06", "title": "Благоевград: 81-годишна жена е станала жертва на телефонна измама със сумата от 1 900 лв."}
{"url": "http://www.focus-news.net/news/2018/06/06/2530539/nikolay-hadzhiev-odmvr-blagoevgrad-na-teritoriyata-na-oblastta-ot-nachaloto-na-godinata-do-kraya-na-may-sa-registrirani-1-398-prestapleniya.html", "text": "На територията на Благоевградска област от началото на годината до края на май са регистрирани 1 398 престъпления. Това каза по време на пресконференция Николай Хаджиев, директор на Областна дирекция на МВР - Благоевград, предаде репортер на Радио „Фокус“ - Пирин. Хаджиев посочи, че за същия период миналата година са регистрирани 1 700 престъпления. По думите му разкриваемостта на престъпленията тази година в проценти е 43.2%, за разлика от миналата година, когато тя е 36%. Николай Хаджиев отбеляза, че по разкриваемост на престъпленията Областна дирекция на МВР - Благоевград е на 15-о място в страната, на базата на останалите 27 областни дирекции. „Само за месец май на територията на ОДМВР-Благоевград са регистрирани 216 престъпления, спрямо 348 за същия период на миналата година. Има сериозно намаление на престъпленията, като процентът на разкриваемост само за месец май тази година е 36.57%, спрямо 25.57% за същия период на миналата година. Разкриваемостта е увеличена с 9% тази година. За същия период ОДМВР - Благоевград спрямо останалите областни дирекции в страната е на 11-то място по разкриваемост на престъпленията“, коментира директорът на ОДМВР - Благоевград. Той подчерта, че за месец април 2018 година, спрямо април 2017 година, има намаление в грабежите, кражбите, измамите и посегателствата над моторни превозни средства. По думите му има драстично увеличение при шофирането под влияние на наркотични вещества, както и при палежите.\r\nНатали СТЕФАНОВА", "date": "2018.06.06", "title": "Николай Хаджиев, ОДМВР - Благоевград: На територията на областта от началото на годината до края на май са регистрирани 1 398 престъпления"}
{"url": "http://www.focus-news.net/news/2018/06/06/2530542/silistra-rayonen-sad-dulovo-vze-myarka-za-neotklonenie-zadarzhane-pod-strazha-spryamo-mazh-iznasilil-vazrastna-zhena.html", "text": "Състав на Дуловския районен съд е уважил искането на Районната прокуратура в града и е взел мярка за неотклонение „Задържане под стража“ спрямо 52-годишен мъж. Това съобщиха от пресцентъра на Апелативна прокуратура - Варна. Той е бил привлечен като обвиняем за съвкупление  с трудно подвижна възрастна жена, която привел в безпомощно състояние.                                                                                                                                                             \r\nПрестъплението е било извършено на 1 юни тази година в полунощ в село на територията на община Дулово. Съпричастността на обвиняемия към деянието е установена по откритите дактилоскопски следи. Насилникът е бил разпознат от пострадалата. Той е извършил насилието в изпитателния срок на предходно осъждане.\r\nСлед първоначалното му задържане за срок до 72 часа с постановление на Районната прокуратура в Дулово, е било внесено искане в съда за определяне на най-тежката мярка за процесуална принуда – задържане под стража, за 52-годишния обвиняем.\r\nОпределението на Дуловския районен съд подлежи на обжалване пред Окръжния съд в Силистра.", "date": "2018.06.06", "title": "Силистра: Районен съд - Дулово взе мярка за неотклонение „Задържане под стража“ спрямо мъж, изнасилил възрастна жена"}
{"url": "http://www.focus-news.net/news/2018/06/06/2530540/krasimira-brozig-natsionalnata-agentsiya-za-profesionalno-obrazovanie-initsiativata-na-obshtina-burgas-za-obuchenie-na-softuerni-spetsialisti-v-novata-gimnaziya-e-strahotno-popadenie.html", "text": "Инициативата на Община Бургас за обучение  на софтуерни специалисти в новата гимназия е страхотно попадение и ги поздравявам за смелостта да направят ново училище. Това каза за Радио „Фокус“ – Бургас Красимира Брозиг, главен секретар на НАПОО. По думите ѝ най-голям е интересът към професионални обученията в сферата на услугите. „Ние смятаме, че акцентът трябва да бъде не на конкретна професия, а на умения. А в момента дигиталните умения са важни за реализацията, в който и да било бранш“, каза още Брозиг. По думите ѝ най-предпочитаните услуги, за които се записват кандидати за професионално обучение са ресторантьорството и хотелиерство.\r\nВеселина НИКОЛОВА", "date": "2018.06.06", "title": "Красимира Брозиг, Националната агенция за професионално образование: Инициативата на Община Бургас за обучение на софтуерни специалисти в новата гимназия е страхотно попадение"}
{"url": "http://www.focus-news.net/news/2018/06/06/2530541/ministar-vladislav-goranov-200-mln-lv-na-godina-plashtat-balgarskite-danakoplattsi-na-bdzh-patnicheski-prevozi.html", "text": "Трябва да се знае от всички български граждани, които искат да ползват железницата, че общите разходи на пътническите превози са около 250 млн. лв. на година, от които от собствени приходи са около 50 млн. лв. 200 млн. лв. са от данъците на българските граждани. Това каза пред журналисти в Министерския съвет министърът на финансите Владислав Горанов във връзка със задълженията на БДЖ, предаде репортер на Агенция „Фокус“. „Затова финансовият министър е чувствителен по темата с железниците, защото на практика само 20% от разходите на железницата се покриват от това, което се плаща като цена за услуга“, коментира Горанов. По думите му всичко друго е от данъците на българския данъкоплатец. „Ако смятаме, че трябва да продължаваме да имаме атрактивни железници, трябва да инвестираме много. На сегашния етап 200 млн. лв. на година от 250-те, които харчат „Пътнически превози“, са за сметка на данъци“, обясни той. \r\n„Надявам се до следващите 2-3 седмици да има какво да гледа правителството по темата за летище „София“, добави още Владислав Горанов. \r\nЛюба АЛЕКСИЕВА", "date": "2018.06.06", "title": "Министър Владислав Горанов: 200 млн. лв. на година плащат българските данъкоплатци на „БДЖ Пътнически превози“"}
{"url": "http://www.focus-news.net/news/2018/06/06/2530538/blic-sarbiya-ispaniya-nastoyava-da-bade-vklyuchena-v-zaklyuchitelniya-etap-na-dialoga-belgrad-prishtina.html", "text": "Испания и страни от Вишеградската четворка, които не се конкретизират, са настояли да бъдат включени в заключителния етап на диалога между Белград и Прищина за нормализиране на двустранните интереси, който трябва да завърши с подписването на споразумение, съобщава ексклузивно сръбското електронно издание Blic.\r\nСъгласно разпространената информация, представители на тези страни са изразили недоволство от начина на водене на преговорите. Според тях процесът не е прозрачен, което остава впечатлението, че целта е бързo и тайно постигане на споразумение между Сърбия и Косово. \r\nИзглежда Испания, която не е признала независимостта на най-младата държава на Балканите, се е показала като най-нервна. Тя е поискала да бъде информирана за процеса на преговорите, които се водят под егидата на Европейския съюз. Тереза Герова", "date": "2018.06.06", "title": "Blic (Сърбия): Испания настоява да бъде включена в заключителния етап на диалога Белград-Прищина"}
{"url": "http://www.focus-news.net/news/2018/06/06/2530543/stoyanka-stoykova-regionalen-sayuz-na-prevozvachite-pazardzhik-neobhodimo-e-da-se-obnovi-avtobusniya-park-izpolzvan-za-obshtestven-prevoz-na-patnitsi.html", "text": "Необходимо е да се обнови автобусния парк, който се използва за обществен превоз на пътници в областта. Това каза за Радио „Фокус“ – Пазарджик Стоянка Стойкова, председател на Регионалния съюз на превозвачите в Пазарджик. Тя обясни, че те се поддържат добре, но това не е достатъчно. „Изискванията към автобусите, които возят по републиканска пътна схема са много високи и те са нови, но трябва и тези, които обслужват междуселищните автобусни линии да бъдат обновени, защото пътника е един и не може да се прави разлика“, коментира Стойкова. Според нея при подготовката на превозните средства за различните сезони се извършват необходимите технически прегледи и текущи ремонти, за да може те да са изправни и в добро състояние.\r\nВаня НИКОЛОВА", "date": "2018.06.06", "title": "Стоянка Стойкова, Регионален съюз на превозвачите - Пазарджик: Необходимо е да се обнови автобусния парк, използван за обществен превоз на пътници"}
{"url": "http://www.focus-news.net/news/2018/06/06/2530544/veliko-tarnovo-v-grada-shte-se-provede-uchenicheska-konferentsiya-na-tema-da-pobedim-zamarsyavaneto-s-plastmasi.html", "text": "Ученическа конференция на тема „Да победим замърсяването с пластмаси“ ще се проведе в града. Събитието се организира от Регионалната инспекция по околна среда и води, а поводът е Световният ден на околната среда, който отбелязахме вчера. Това каза за Радио „Фокус“ – Велико Търново Милка Асенова, отговаряща за връзки с обществеността в Инспекцията. Мотото на ученическата среща съвпада с мотото на световно значимата дата 5-ти юни за тази година. „В събитието, което организираме ще участват деца от едно от училищата за чуждоезиково обучение във Велико Търново. Те ще представят презентации по темата на английски език. Жури от експерти на РИОСВ и преподаватели от училището ще оцени представянето от гледна точка на екологичното съдържание и езиковите умения на участниците“, поясни Милка Асенова. Тя уточни, че всички състезатели ще получат грамоти, а за най-добрите ще има и награди. Срещата ще се проведе в информационния център на РИОСВ - Велико Търново от 15.00 часа.\r\nЛуиза ТРАНЧЕВА", "date": "2018.06.06", "title": "Велико Търново: В града ще се проведе ученическа конференция на тема „Да победим замърсяването с пластмаси“"}
{"url": "http://www.focus-news.net/news/2018/06/06/2530547/kardzhali-57-godishen-mazh-e-zaginal-sled-padane-ot-stroitelen-obekt-v-tsentara-na-grada.html", "text": "57-годишен мъж е загинал след падане от строителен обект в центъра на града. Това съобщиха от ОДМВР - Кърджали. Сигналът за падналия мъж от строителен обект в централната част на Кърджали е подаден вчера в 11.10 часа. Екип на Центъра за спешна помощ констатирал смъртта на 57-годишния работник. Полицейски служители са запазили мястото на произшествието до идването на следовател и извършване на процесуални действия.", "date": "2018.06.06", "title": "Кърджали: 57-годишен мъж е загинал след падане от строителен обект в центъра на града"}
{"url": "http://www.focus-news.net/news/2018/06/06/2530532/press-24-makedoniya-protestite-v-gartsiya-napomnyame-na-polititsite-che-nie-vzehme-reshenie-za-imeto.html", "text": "Участниците в масовите протести за защита на „гръцкия характер на Македония“ ще изпратят послание, че „Македония е една и гръцка“. Това твърдят организаторите на демонстрациите, които ще се проведат в редица градове в страната, като същевременно призоваха гърците да се включат в тях без оглед на партийна принадлежност, предава скопската електронна медия Press 24.\r\nПо-рано бе обявено, че „Комитетът за борба за гръцкия характер на Македония\" организира протести в Пела, Кавала, Драма, Серес, Кукуш, Поликастро, Воден, Лерин, Костур, Птолемаида, Катерини, Лагадас и курорта Неа Мудания на Халкидики. Но броят на градовете, които ще подкрепят инициативата, впоследствие се увеличиха до над 20. \r\nВ много от градове демонстрациите са подкрепени от местната власт, от кметовете, но и от митрополитите. Организиран е и транспорт от села и градове до площадите, където ще се проведат протестите. \r\nЧрез митингите гражданите „ще се опитат да напомнят на политиците в страната, че гръцкият народ е взел решение във връзка с името\".\r\nНеофициално, в гръцките медии се споменава, че ако се постигне споразумение със Скопие, в деня, когато то ще бъде внесено за гласуване в гръцкия парламент, ще бъде организиран голям протест в центъра на Атина.\r\nКоментирайки протестите, правителственият говорител и министър без портфейл Димитрис Цанакопулос заяви, че „правителството зачита свещеното право на гражданите да се мобилизират, да протестират, да изразят своето несъгласие, резерви и отхвърляне на правителствената политика\", но добави, че страната следва своя национална линия от 2008 г. насам.Тереза Герова", "date": "2018.06.06", "title": "Press 24 (Македония): Протестите в Гърция: „Напомняме на политиците, че ние взехме решение за името“"}
{"url": "http://www.focus-news.net/news/2018/06/06/2530533/valentin-nikolov-komisiya-po-energetika-v-ns-ako-nyama-investitor-za-aets-belene-proektat-nyama-da-se-realizira.html", "text": "Ако няма инвеститор за АЕЦ „Белене”, този проект няма да се реализира. Обнадеждаващо е, че четири компании имат интерес към рестарта на проекта. Това коментира днес преди откриването на традиционната Международна ядрена конференция, която се провежда карай Варна, Валентин Николов, зам.-председател на Комисията по енергетика в Народното събрание, предаде репортер на Радио „Фокус” – Варна. Николов добави, че големият риск за проекта е политически. „Сега е уникално съотношението на силите в Народното събрание и по настройката в обществото, всички най-малкото не са против проекта”, добави Николов. Той припомни, че на днешното заседание на комисията в парламента трябва да се вземе решение за даване на мандат на правителството да отмени решението си от март 2012 година, с което беше прекратен проектът „Белене”. „Виждаме, че ще има конкуренция – има четири компании и очакваме търг”, каза още Николов. Той не изключи и възможността ако има положително решение за АЕЦ „Белене”, да се стигне до варианта от преди години, новите реактори да бъдат поставени на площадката на АЕЦ „Козлодуй”. „Доколкото знам дори има постъпки за лицензиране на площадката от Агенцията за ядрено регулиране.  Тази информация присъства и в доклада на министър Теменужка Петкова”, каза още зам.-председателят на Комисията по енергетика. Самият председател на Комисията Таско Ерменков каза, че днес перспективата, че проектът за АЕЦ „Белене” ще бъде осъществен, е повече от реална. Според него в каквито и конфигурации да бъде построена централата няма как това да се случи без Русия. „Тази централа е необходима за целия регион, не само за България, както се говореше”, добави Ерменков.\r\nДиана СТОЕВА", "date": "2018.06.06", "title": "Валентин Николов, Комисия по енергетика в НС: Ако няма инвеститор за АЕЦ „Белене”, проектът няма да се реализира"}
{"url": "http://www.focus-news.net/news/2018/06/06/2530549/blagoevgrad-v-gotse-delchev-shte-se-provede-zaklyuchitelna-sreshta-po-proekt-obshtina-gotse-delchev-izmereniyata-na-balgarskoto-evropeysko-chlenstvo.html", "text": "Заключителна среща по проект „Община Гоце Делчев – измеренията на българското европейско членство”, финансиран по грантова схема „Подкрепа на инициативи на общините, свързани с регионалното измерение на Българското председателство на Съвета на ЕС 2018”, ще се проведе в Гоце Делчев. Това съобщиха от пресцентъра на Общината. Заключителната среща ще бъде на тема: „Българското председателство на Съвета на ЕС – важен политически и институционален инструмент за издигане авторитета на България”. Гости на срещата ще бъдат евродепутатът Момчил Неков и Владимир Кисьов – главен преговарящ с Европейския съюз (2000 – 2001 г.) и директор на Европейския институт от 2001 г. На срещата ще присъства също ръководството на община Гоце Делчев, общински съветници, кметове на кметства, директори на детски и учебни заведения, представители на неправителствени организации, ученици от гимназиите в Гоце Делчев, преминали през обучение в рамките на проекта. Заключителната среща по проекта ще се състои на 7 юни 2018 г. от 15.00 часа в малката зала на Дома на културата.", "date": "2018.06.06", "title": "Благоевград: В Гоце Делчев ще се проведе заключителна среща по проект „Община Гоце Делчев – измеренията на българското европейско членство”"}
{"url": "http://www.focus-news.net/news/2018/06/06/2530552/lokalno-makedoniya-samolet-na-nato-vdigna-na-kraka-sluzhitelite-na-letishteto-v-pula.html", "text": "Изтребител F-16  на НАТО получи техническа повреда в небето край хърватския град Пула, съобщава скопското електронно издание „Локално“.\r\nПо данни на портала Regional Ekspres, инцидентът се е случил във вторник вечерта. Тогава в небето над Пула са летели два натовски самолета. Скоро е станало ясно, че едината от машините има повреда, заради което пилотът е поискал разрешение за кацане на близкото летище.\r\nЛетищните служби, пожарникарите и медиците са били вдигнати на крака, но в крайна сметка изтребителят не е кацнал, а е продължил по маршрута си. \r\nПо време на инцидента редовните полети са били отклонявани от летището, поясняват от редакцията. Тереза Герова", "date": "2018.06.06", "title": "„Локално“ (Македония): Самолет на НАТО вдигна на крака служителите на летището в Пула"}
{"url": "http://www.focus-news.net/news/2018/06/06/2530551/plovdiv-kragla-masa-na-tema-problemi-i-perspektivi-na-sotsialnata-rabota-v-balgariya-shte-se-provede-v-grada-na-7-yuni.html", "text": "Кръгла маса на тема „Проблеми и перспективи на социалната работа в България“ ще се проведе в Пловдив на 7 юни. Това съобщиха за Радио „Фокус“ – Пловдив от Дирекция „Социално подпомагане“ в града. Събитието се организира от катедра „Социални дейности“ към Педагогическия факултет на ПУ „П. Хилендарски“, като началото му ще бъде поставено в 13.30 часа в Нова сграда на университета. На кръглата маса ще бъдат дискутирани предстоящите законодателни промени в системата на социалното подпомагане и социалните услуги, както и основни насоки за оптимизиране на връзката между образованието по специалността и практическата реализация на студентите. Ще бъде представена позицията на социалните работници и на студентите от специалност „Социални дейности“ по най-важните проблеми на тяхната практическа реализация, както и предложения за възможните решения за тяхното преодоляване. В работата на кръглата маса ще вземат участие ръководни служители от общинската и областната администрация с ресор социална политика, директори на дирекции „Социално подпомагане“, ръководители на социални институции и социални работници, представители на неправителствени организации от Пловдив и Пазарджик. В събитието ще вземе участие и заместник-министърът на труда и социалната политика Росица Димитрова.", "date": "2018.06.06", "title": "Пловдив: Кръгла маса на тема „Проблеми и перспективи на социалната работа в България“ ще се проведе в града на 7 юни"}
{"url": "http://www.focus-news.net/news/2018/06/06/2530546/yoana-hristova-zam-kmet-na-sofiya-startirame-remontnite-deynosti-v-razlichni-parkove-i-gradini-na-teritoriyata-na-stolichna-obshtina.html", "text": "Стартираме ремонтните дейности в различни паркове и градини на територията на Столична община. Работим и в крайните квартали и в центъра на София. Тази година приоритетни за направлението ще бъдат основно парковете и локалните градини. Това каза заместник-кметът на София по направление екология Йоана Христова, която провери изпълнението на ремонта на Южен парк – вход откъм бул. „Гоце Делчев“, предаде репортер на Агенция „Фокус“. „Понастоящем тук се работи върху над 4 дка под формата на самия площад на подхода, от една страна, където се демонтират и ще бъдат сменени настилките с нови гранитни такива, ще има нови облицовки на съществуващите вече цветарници. Възстановяваме и водното огледало, така че софиянци да си върнат радостта от повече водни площи на територията на Столична община. Паралелно с това 2 дка е самата реконструкция на прилежащата алейна мрежа, която ще бъде също възстановена. Полагаме и над 100 нови осветителни тела по тази реконструирана алейна мрежа“, обясни Христова. Тя уточни, че 2 км е проводът на новите осветителни тела, които ще бъдат разпънати в парка. \r\nПо думите ѝ стойността на ремонта е малко над 400 хил. лв. Отделно от тези средства полагането на ново осветление е на стойност 200 хил. лв.", "date": "2018.06.06", "title": "Йоана Христова, зам.-кмет на София: Стартираме ремонтните дейности в различни паркове и градини на територията на Столична община"}
{"url": "http://www.focus-news.net/news/2018/06/06/2530553/yoana-hristova-zam-kmet-na-sofiya-dnes-otkrivame-stroitelnata-ploshtadka-v-zapaden-park.html", "text": "Днес откриваме строителната площадка в Западен парк. Там над 500 дка ще бъдат обновени от много години. Стойността е над 10 млн. лв.  Това каза заместник-кметът на София по направление екология Йоана Христова, която провери изпълнението на ремонта на Южен парк – вход откъм бул. „Гоце Делчев“, предаде репортер на Агенция „Фокус“. „Върви и реконструкцията и облагородяването на градината при обръщалото на трамвай 5 в кв. \"Княжево\", където правим нови детски площадки, изцяло нова алейна мрежа. Ще продължим с алейната мрежа в Южен парк и в Борисовата градина в рамките на тази година, тъй като има доста алеи с последваща интервенция. Паралелно с това ще започнем работа по Розариума в Борисовата година, който също ще бъде обект на възстановяване и реконструкция“, заяви Христова.\r\nТя добави, че в рамките на следващия месец и половина предстои да започне работата в Северния парк.", "date": "2018.06.06", "title": "Йоана Христова, зам.-кмет на София: Днес откриваме строителната площадка в Западен парк"}
{"url": "http://www.focus-news.net/news/2018/06/06/2530545/sitel-makedoniya-broyat-na-gradovete-v-koito-shte-se-organizirat-protesti-za-zashtita-na-gratskiya-harakter-na-makedoniya-dostigna-do-24.html", "text": "Броят на градовете, в които ще се организират протести за защита на „гръцкия характер на Македония“, достигна до 24, предава скопският телевизионен канал „Сител“ , като подчертава, че първоначално броят им бе 13.\r\nДемонстрациите ще има от най-северната до най-южната част на страната. Най-напред участие заявиха Пела, Кавала, Драма, Серес, Кукуш, Поликастро, Воден, Лерин, Костур, Птолемаида, Катерини, Лагадас и курорта Неа Мудания на Халкидики. По-късно към тях се присъединиха и други градове. Кои точно към настоящия момент медията не уточнява, но отбелязва, че протести ще има също на островите Крит, Родос и Корфу.Тереза Герова", "date": "2018.06.06", "title": "„Сител“ (Македония): Броят на градовете, в които ще се организират протести за защита на „гръцкия характер на Македония“, достигна до 24"}
{"url": "http://www.focus-news.net/news/2018/06/06/2530548/pazardzhik-zashtitata-na-14-te-obvinyaemi-po-deloto-za-razprostranenie-ideite-na-idil-poiska-otvod-na-veshtite-litsa.html", "text": "В началото на съдебното заседание срещу 14-те подсъдими по делото за разпространение идеите на Ислямска държава бе внесено предложение от страна на част от защитата за отвод на двете вещи лица Митко Василев и Весела Тодорова, предаде репортер на Радио „Фокус“ – Пазарджик. В искането си адвокат Елвира Панкова се аргументира, че и двете вещи лица не са вписани в Списъка на вещите лица и преводачите и заяви, че според нея вещото лице Митко Василев е предубеден по делото. Тя подчерта, че той е работил 10 години в системата на МВР и ДАНС, бил е съветник на Министъра на отбраната, издавал е монографии за разузнаването и по тази причина е получил професионално изкривяване, което би довело до предубеденост. Относно другото вещо лице – Весела Тодорова адвокат Панкова поясни, че тя няма академична квалификация, нито магистърска степен, за да има право да изготвя експертизи.  По този повод тя попита на какъв принцип са изработили експертизите по делото, след като не са част от Списъка с вещите лица и преводачите, с които работи съдът. Съдът се оттегли за становище по искания отвод на вещите лица.\r\nАлбена ЖИЛЕКОВА", "date": "2018.06.06", "title": "Пазарджик: Защитата на 14-те обвиняеми по делото за разпространение идеите на ИДИЛ поиска отвод на вещите лица"}
{"url": "http://www.focus-news.net/news/2018/06/06/2530555/ministar-krasimir-valchev-prez-sledvashtite-godini-i-desetiletiya-nedostigat-na-rabotna-sila-shte-bade-obsht.html", "text": "През следващите години и десетилетия недостигът на работна сила ще бъде общ. Това каза на брифинг в Министерския съвет министърът на образованието и науката Красимир Вълчев, предаде репортер на Агенция „Фокус“. „В навечерието на следващата учебна година също ще бъдат мобилизирани всички институционални усилия. Ще бъдат създадени екипите, така че да постигнем максимум резултати. Преди година заявихме, че това е може би една от трите ни най-важни задачи – да обхванем всяко едно дете в образователната система. През следващите години и десетилетия недостигът на работна сила ще бъде общ. Тези, които ще стъпват на пазара на труда, ще бъдат едва 2/3 от тези, които ще навлизат в пенсионна възраст“, коментира Вълчев. „Това, което ние като образователна система правим, е да не допуснем нито едно дете като крайно амбициозна цел да отпадне преждевременно от образователната система и да рационализираме профилната структура най-вече на професионалното и висшето образование. Правим всичко възможно с инструментите на политиката, които имаме“, допълни той. По думите му механизмът за съвместна работа на институциите показва, че когато има политическата воля и сигнала към институциите лично от министър-председателя и когато има добра координация, резултатите са налице. „Предстои да подобрим информационната обезпеченост по механизма, в по-голяма степен да проследяваме правото на движение на децата. Факт е, че много деца пътуват с техните родители и това е една от причините, поради които не са включени в образователната система. Механизмът показа, че основните причини, поради които децата не присъстват в образователната система са културни, липсата на отношение към образованието още от семейната среда, от най-ранна възраст, която се отразява в незнаенето на български език, натрупването на образователни дефицити“, посочи Вълчев. Той обобщи, че основната причина е липсата на уважение към това, че децата трябва да упражняват правото си на образование, което от своя страна е задължение на родителите. \r\nЛюба АЛЕКСИЕВА", "date": "2018.06.06", "title": "Министър Красимир Вълчев: През следващите години и десетилетия недостигът на работна сила ще бъде общ"}
{"url": "http://www.focus-news.net/news/2018/06/06/2530557/burgas-tyaloto-na-mlad-mazh-e-otkrito-vav-vodite-na-cherno-more-kray-zmiyskiya-ostrov.html", "text": "Тялото на млад мъж е открито във водите на Черно море на около 1 миля от Змийския остров. Това съобщиха от ОДМВР – Бургас. Сигналът за намереното тяло е получен в Районно управление – Созопол на 5 юни около 14.50 часа. Тялото е извадено от екип на „Гранична полиция” с бордова лодка, като е констатирано, че е на младеж по боксерки на видима възраст около 15 - 20 години и ръст около 170 см. При извършения първоначален оглед не са открити видими следи от насилие. Тялото на младежа е откарано в отделение „Съдебна медицина” при УМБАЛ – Бургас за аутопсия. Работата по установяване на самоличността продължава от служители на Районно управление – Созопол. По случая е образувано досъдебно производство.", "date": "2018.06.06", "title": "Бургас: Тялото на млад мъж е открито във водите на Черно море край Змийския остров"}
{"url": "http://www.focus-news.net/news/2018/06/06/2530550/pazardzhik-okrazhniyat-sad-othvarli-iskaneto-na-zashtita-za-otvod-na-veshtite-litsa-po-deloto-za-14-te-podsadimi-propovyadvashti-ideite-na-idil.html", "text": "Съдийският състав по делото срещу 14-те подсъдими за разпространение идеите на ИДИЛ отхвърли искането за отвод на вещите лица Митко Василев и Весела Тодорова, предаде репортер на Радио „Фокус“ – Пазарджик. Според тях вещото лице Весела Тодорова притежава необходимата професионална квалификация, тъй като вече е изслушване нейна експертиза по предишно дело, в което обвиняем бе Ахмед Муса. Съдът не счете също, че вещото лице Митко Шунин не е предубеден по делото и работата му в ДАНС по никакъв начин не е изкривила преценката му. Защитата на обвиняемите от своя страна не пожела да бъде изслушана цялата експертиза. На въпрос на съда към вещите лица дали поддържат изцяло това, което са написали като становище в експертизата, те отговориха утвърдително. Делото продължава.\r\nАлбена ЖИЛЕКОВА", "date": "2018.06.06", "title": "Пазарджик: Окръжният съд отхвърли искането на защита за отвод на вещите лица по делото за 14-те подсъдими, проповядващи идеите на ИДИЛ"}
{"url": "http://www.focus-news.net/news/2018/06/06/2530556/dots-stoyan-andonov-za-2017-g-broyat-na-udavilite-se-e-106-predi-godini-govorihme-za-250-300-udavyaniya-na-sezon.html", "text": "За 2017 г. броят на удавилите се е 106, преди години говорихме за 250-300 удавяния на сезон. Това каза председателят на Националната комисия по водно спасяване доц. Стоян Андонов, предаде репортер на Агенция „Фокус“. „Седмицата на водното спасяване е свързана с това, че децата излизат във ваканция. Те са най-честа жертва на водния травматизъм. През цялата седмица в цялата страна се опитваме усилено да запознаем колкото може по-голям кръг от обществеността с опасностите, с това как да ги избегнем, как да можем да помогнем безопасно, дори и да не можем да плуваме“, обясни доц. Андонов. „С помощта и на държавните институции и обществениците, по линия на Водно спасителната служба през последните години успяхме да свършим не малко. Преди години говорихме за 250-300 удавяния на сезон в България. За миналата година бройката е 106, което говори за една доста добра превантивна дейност“, допълни доц. Стоян Андонов. „Обикновено в началото на сезона се разразява една истерия за липса на спасители или че не са достатъчно обучени. Искам да направя едно уточнение – спасителската работа, като изключим тази на целогодишните басейни, е сезонна за около 4 месеца. Тоест тези 4 месеца не позволяват след това спасителят да отиде на борсата и да получава подкрепа, докато не намери нова работа. Това прави контингента от евентуално работещи спасители ученици, навършили 18 години, студенти и хора с по-свободни професии. Нормално е не винаги на 100% да могат да се попълват постовете“, поясни той. По думите му избор на плажуващия е дали ще отиде в неохраняема зона или ще отиде там, където вижда флага на спасителната служба.\r\nМариела РУСЕВА", "date": "2018.06.06", "title": "Доц. Стоян Андонов: За 2017 г. броят на удавилите се е 106, преди години говорихме за 250-300 удавяния на сезон"}
{"url": "http://www.focus-news.net/news/2018/06/06/2530558/kyustendil-bez-problemi-se-osashtestvyava-preminavaneto-na-avtomobili-prez-gkpp-gyueshevo.html", "text": "Без проблеми се осъществява преминаването на автомобили през ГКПП „Гюешево”. Това съобщи за Радио „Фокус” – Кюстендил дежурният на българо-македонския пункт. Трафикът към този час на деня е слаб. Екип на „Гранична полиция” извършва проверки край село Гърляно.\r\nВенцеслав ИЛЧЕВ", "date": "2018.06.06", "title": "Кюстендил: Без проблеми се осъществява преминаването на автомобили през ГКПП „Гюешево”"}
{"url": "http://www.focus-news.net/news/2018/06/06/2530559/montana-5-000-lv-sa-otkradnati-ot-kashta-v-selo-gabrovnitsa.html", "text": "5 000 лв. са откраднати от къща в село Габровница. Това съобщиха от ОДМВР - Монтана. На 5 юни 2018 г. около 07.30 часа в село Габровница неизвестен извършител с физическа сила поврежда халка на катинар и прониква в къща, обитавана от 55-годишен жител, откъдето отнема 5 000 лв., които са се намирали във вътрешен джоб на зимно яке в едно от помещенията в къщата. От същото са отнети и 2 мобилни апарата \"Самсунг\" и \"Престижио\". По случая работи РУ - Монтана.", "date": "2018.06.06", "title": "Монтана: 5 000 лв. са откраднати от къща в село Габровница"}
{"url": "http://www.focus-news.net/news/2018/06/06/2530560/ministar-krasimir-valchev-po-parvonachalni-danni-70-ot-parvoklasnitsite-v-sofiya-sa-prieti-v-nay-blizkoto-uchilishte.html", "text": "По първоначални данни 70% от първокласниците в София са приети в най-близкото училище. Това каза на брифинг в Министерския съвет министърът на образованието и науката Красимир Вълчев, предаде репортер на Агенция „Фокус“. Попитан дали ще мисли за промяна на правилата за първокласниците при районирането на големите градове, Вълчев отговори, че водещ е критерият за близост. „Миналата година не беше приложен по отношение на едно училище. В резултат на утвърждаването на този водещ критерий за близост, през тази година, това, което констатираме в Бургас, Пловдив и Варна, където имаме единни информационни системи, над 90% от децата са записани в училище по първо желание. В София нямаме такава информационна система, за да кажем колко от децата са записани по първо желание, но първоначалните ми данни показват, че 70% от децата са приети в най-близкото училище“, коментира той. По думите му принципът на близост е важен от гледна точка на удобството, на физическия достъп и на трафика в София. „Миналата година това, което констатирахме е, че много голям брой адресни регистрации са в последния момент. Принципът на уседналост е вторичен на принципа на близост и той беше въведен, за да се премахнат тези злоупотреби. Факт е, че през настоящата година това наблюдение е налице в много по-малка степен. Въвеждането на принципа на уседналост постигна целта си. Да, то създава известна неравнопоставеност, но в други случаи ще имаме пък другата такава – хора, които са от години в района, прилежащ на училището, няма да могат да запишат децата си заради такива, които в последния момент са си направили адресни регистрации“, допълни той и добави, че очакват решението на Комисията за защита от дискриминацията дали критерият е дискриминационен. „Следващата година ще въведем промени, но те по-скоро ще са фини настройки в системата, отколкото изцяло да променим концепцията. Ще запазим принципа на близост. Във всички случаи има нужда от прецизиране на районите. В три училища в Столична община имаме неприети деца от първа група – тези, които живеят повече от три години в съответния район. Най-голям е броят на децата, които не са приети в 73-то училище“, обясни Вълчев. Според него това е, защото училищната мрежа е неравномерно разпределена и има прилежащи райони, в които децата, които подлежат на обхват, са повече отколкото са местата и обратно. „Най-добрият вариант е да имаме повече деца, които да се обучават в най-близкото училище, без това да отменя правото на избор на родителите. Най-важната цел е да подобряваме условията за качествено обучение във всички училища. Към това са насочени всички промени, които правим“, добави образователният министър. \r\n„Втората година усилията ни ще бъдат много по-фокусирани. Вече знаем за голяма част от децата, че са трайно извън страната и ще можем да направим усилията по-ефективни“, каза още Красимир Вълчев. \r\nЛюба АЛЕСКИЕВА", "date": "2018.06.06", "title": "Министър Красимир Вълчев: По първоначални данни 70% от първокласниците в София са приети в най-близкото училище"}
{"url": "http://www.focus-news.net/news/2018/06/06/2530554/voenno-okrazhna-prokuratura-sofiya-postigna-obshto-15-godini-lishavane-ot-svoboda-za-dvama-mazhe-prichinili-katastrofa-pri-koyato-sa-zaginali-6-dushi.html", "text": "Военно-окръжна прокуратура – София постигна общо 15 години лишаване от свобода за двама мъже, причинили катастрофа, при която са загинали 6 души. Това съобщиха от пресцентъра на Прокуратура на Република България. На 4 юни 2018 г. за втори път беше произнесена тежка осъдителна присъда за смърт на пътя. По обвинителен акт на Военно-окръжна прокуратура - София, по който вече бяха произнесени присъди от 10 и 8 години лишаване от свобода, след разпоредено повторно разглеждане от апелативната инстанция, втори състав на Софийски военен съд, за втори път призна за виновни двамата подсъдими. \r\nДвамата шофьори - старшина Румен Ц. от Министерството на отбраната и Мирослав Б. от гр. Славяново бяха признати за виновни, че поради грубо нарушаване на Закона за движение по пътищата на 14 септември 2015 г. са предизвикали тежка катастрофа между служебен военен микробус и джип, довела до смъртта на  шестима души. Тогава при тежкия челен удар край град Плевен,  на място загинаха двама цивилни служители на МО и пътник от джипа, а други трима служители на МО починаха малко по-късно в болницата.\r\nСъдът наложи на военнослужещия наказание от 10 години лишаване от свобода при първоначален строг режим, а цивилният шофьор получи 5 години затвор при първоначален общ режим за двамата. Двамата подсъдими бяха лишени и от правото да управляват моторни превозни средства, съответно за 12 и 8 години.", "date": "2018.06.06", "title": "Военно-окръжна прокуратура – София постигна общо 15 години лишаване от свобода за двама мъже, причинили катастрофа, при която са загинали 6 души"}
{"url": "http://www.focus-news.net/news/2018/06/06/2530564/bsp-sofiya-organizira-bezplatna-yuridicheska-priemna-za-grazhdani-na-7-yuni.html", "text": "На 7 юни в постоянната приемна на БСП – София (ул. \"Леге\" 10, ет. 1) гражданите ще получат безплатни юридически консултации. Това съобщиха от пресцентъра на БСП - София. Юристите ще бъдат на разположение на софиянци от 15.00 до 18.00 часа. Желаещите може предварително да се запишат на телефон 02/987 20 86.", "date": "2018.06.06", "title": "БСП - София организира безплатна юридическа приемна за граждани на 7 юни"}
{"url": "http://www.focus-news.net/news/2018/06/06/2530567/sliven-nad-30-samodeyni-i-chitalishtni-folklorni-formatsii-ot-oblastta-shte-uchastvat-vav-folklorniya-sabor-na-sabor-kray-tundzha-v-selo-chokoba.html", "text": "Над 30 самодейни и читалищни фолклорни формации от региона са подали заявки за участие във фолклорния събор „На събор край Тунджа“, който тази година ще се проведе в село Чокоба. Това съобщиха от Община Сливен. Съборът ще се състои на 9 юни от 10.00 часа в центъра на селото. „На събор край Тунджа“ се провежда през година с промяна на домакинството, но винаги в населени места, които се намират по поречието на река Тунджа. Зрителите ще могат да видят автентично възпроизвеждане на Буенек, Наливане на сладка ракия на свекър и свекърва, както и обичаи, свързани с Еньовден, Спасовден, Илинден и др. Ще има надигравания и надпявания. Всички участници ще получат димплом, а за най-добре представилите се са осигурени парични награди.\r\nЖурито, което ще оценява съставите е с председател доц. д-р Владимир Демирев и членове Станка Иванова – хореограф и Иван Стоянов- музикант.\r\nОрганизатори на фолклорния събор са Община Сливен, НЧ „Съгласие 1928” и кметството на село Чокоба", "date": "2018.06.06", "title": "Сливен: Над 30 самодейни и читалищни фолклорни формации от областта ще участват във фолклорния събор „На събор край Тунджа“ в село Чокоба"}
{"url": "http://www.focus-news.net/news/2018/06/06/2530561/sofiya-negovo-preosveshtenstvo-belogradchishkiyat-episkop-polikarp-shte-iznese-beseda-v-enoriyskiya-tsentar-na-hram-sv-sv-kiril-i-metodiy.html", "text": "С благословението на Негово Светейшество Софийския митрополит и Български патриарх НЕОФИТ, Софийският викарий Белоградчишки епископ Поликарп ще изнесе беседа в енорийския център на столичния храм \"Св. св. Кирил и Методий\" на ул. \"Г. Вашингтон\" 47 на 7 юни от 18.00 часа, предаде репортер на Агенция \"Фокус\". Темата на беседата ще бъде „На какво ни учат всички български светии?“. Тази година Неделята на всички български светии се отбелязва на 10 юни.\r\nНикола ПЕТКОВ", "date": "2018.06.06", "title": "София: Негово преосвещенство Белоградчишкият епископ Поликарп ще изнесе беседа в енорийския център на храм \"Св. св. Кирил и Методий\""}
{"url": "http://www.focus-news.net/news/2018/06/06/2530568/kyustendil-avtobusni-prevozvachi-alarmirat-za-namaleni-subsidii-za-prevoz-na-patnitsi-ot-otdalecheni-i-planinski-sela.html", "text": "Автобусни превозвачи алармират за намалени субсидии за превоз на пътници от отдалечени и планински села. Това каза пред Радио „Фокус” – Кюстендил Васил Иванов, обществен посредник за Община Кюстендил. По думите му автобусните превозвачи са потърсили съдействие от негова страна, а в утрешния ден ще се срещнат и с националния омбудсман Мая Манолова. „Въпросът е от страна на превозвачите в малките населени места, касае субсидирането на тези превози, което става от Министерство на финансите, определя се със Закона за държавния бюджет. Тази година са предвидени 31 000 лева субсидии, а миналата година сумата е била над 70 000 лева. Това е от значение за самите фирми, защото те са малки и драстичното намаление на субсидиите ги обрича на фалит. Борбата трябва да бъде не само за големите превозвачи, но и за малките”, каза Васил Иванов. По думите му тези превозвачи имат сключени договори с Община Кюстендил за извършване на нерентабилни автобусни превози до отдалечените населени места. „Ако те не изпълняват своите договори, Община Кюстендил може да им наложи санкции, но за да ги изпълняват трябва да имат субсидии, а тези субсидии са намалени драстично”, каза Васил Иванов.\r\nВенцеслав ИЛЧЕВ", "date": "2018.06.06", "title": "Кюстендил: Автобусни превозвачи алармират за намалени субсидии за превоз на пътници от отдалечени и планински села"}
{"url": "http://www.focus-news.net/news/2018/06/06/2530565/nikolay-hadzhiev-odmvr-blagoevgrad-9-sluchaya-na-krazhbi-na-motorni-prevozni-sredstva-sa-registrirani-ot-nachaloto-na-godinata-na-teritoriyata-na-oblastta.html", "text": "9 случая на кражби на моторни превозни средства са регистрирани от началото на годината досега на територията на областта. Това каза по време на пресконференция Николай Хаджиев, директор на ОДМВР - Благоевград, предаде репортер на Радио „Фокус“ - Пирин. Хаджиев уточни, че са разкрити 2 от тези престъпления, а като извършители са установени 2 лица. „Отделно от тези 9 случая на кражби на моторни превозни средства, имаме и регистрирани 8 случая на противозаконно отнемане, това са два отделни текста от НК. Тези противозаконни отнемания от началото на годината до момента са 8, като разкритите случаи са 6, от които 4 са от минал период. По този вид престъпления работата наистина е много трудна и продължителна. В 90% от случаите тези престъпления не са извършени от криминалния контингент от областта, а от контингента от граничните ни дирекции и тези около тях – Кюстендил, Перник, Пазарджик и т.н.“, отбеляза Хаджиев. Той посочи, че за изминалия зимен сезон в Банско има само 1 посегателство на моторно превозно средство, което според него е голямо постижение. По думите му основно се крадат висок клас луксозни автомобили, като крадците имат технически умения и използват технически устройства при кражбите. Директорът на ОДМВР - Благоевград подчерта, че от началото на годината до момента са регистрирани 4 кражби на машини за криптовалута в Благоевградска област, като единият от случаите е в Благоевград, а останалите 3 са в Гоце Делчев. Той отбеляза, че са открадни 72 машини общо.\r\nНиколай Хаджиев допълни, че от началото на годината няма регистрирани случаи на незаконно преминаване на границите на територията на областта. Той добави, че от началото на годината са иззети общо 503 гр. хероин, 42 гр. кокаин, 28 гр. Марихуана, 30 гр. амфетамин и 230 броя канабисови растения. По думите му за същия период са регистрирани 21 случая на разпространение на наркотици, по които са задържани общо 17 лица. Директорът на ОДМВР - Благоевград каза още, че за това време са заловени 69 водачи на МПС, които са шофирали след употреба на наркотици. Той подчерта, че ако преди време основната тенденция е била да се шофира след употреба на алкохол, то сега има значително увеличение на заловени шофьори, които са употребили наркотични вещества.\r\nНатали СТЕФАНОВА", "date": "2018.06.06", "title": "Николай Хаджиев, ОДМВР - Благоевград: 9 случая на кражби на моторни превозни средства са регистрирани от началото на годината на територията на областта"}
{"url": "http://www.focus-news.net/news/2018/06/06/2530566/sport-dimitar-dimitrov-hero-napusna-ludogorets.html", "text": "Димитър Димитров вече не е старши треньор на Лудогорец. Това обяви на днешна пресконференция изпълнителният директор на тима Ангел Петричев.\r\nСега 7-кратният шампион на България ще бъде воден от Пауло Аутори, който е назначен за главен мениджър на тима. Петричев разясни, че ръководството е пожелало Херо да остане треньор, но специалистът е предпочел да напусне, тъй като основните решения ще се взимат от новодошлия бразилец.\r\nВенцислав ДРАГОМАНОВ", "date": "2018.06.06", "title": "Спорт: Димитър Димитров-Херо напусна Лудогорец"}
{"url": "http://www.focus-news.net/news/2018/06/06/2530569/43-godishen-motorist-grazhdanin-e-postradal-pri-katastrofa-na-krastovishte-mezhdu-selata-gorna-studena-i-maslarevo.html", "text": "43-годишен украински гражданин е пострадал при катастрофа на кръстовище между селата Горна Студена и Масларево, съобщиха от ОДМВР – Велико Търново. Произшествието е станало вчера около 18.00 часа. По първоначална информация мотоциклет „Хонда“, управляван от 43-годишен украински гражданин, движещ се в посока Русе, се е блъснал в задната част на движещият се пред не товарен автомобил „Ивеко“, управляван от 46-годишен мъж от село Лехчево. В резултат на това е пострадал мотоциклетистът. Той е настанен за лечение в плевенската болница с фрактура на предмишница. Водачите са изпробвани за употреба на алкохол, пробите са отрицателни. Причините за произшествието са в процес на изясняване. По случая е започнато досъдебно производство.", "date": "2018.06.06", "title": "43-годишен моторист гражданин е пострадал при катастрофа на кръстовище между селата Горна Студена и Масларево"}
{"url": "http://www.focus-news.net/news/2018/06/06/2530570/ministar-krasimir-valchev-po-matematika-rezultatite-ot-maturite-za-7-klas-sa-po-visoki-otkolkoto-po-balgarski-ezik.html", "text": "Днес ще бъдат представени резултатите от матурите за 7 клас. По математика балът е малко по-висок от по български език. Имаме различна ситуация в различни области. Това каза на брифинг в Министерския съвет министърът на образованието и науката Красимир Вълчев, предаде репортер на Агенция „Фокус“. „Трудно можем да го отдадем на промените като цяло в образователната система, защото за 1 година, дори и да ми се иска на мен, не можем да отчетем по-добри резултати. Сега въвеждаме новите учебни програми и за първи път през следващата година ще имаме изпит след 7 клас по новите учебни програми“, коментира Вълчев. По думите му в прогимназиален етап ги въвеждат от 2016 г. за три години, в гимназиален етап това ще отнеме пет години, в начален – съответно 4 години. „Тогава ще можем да кажем, че имаме резултати, които да са в по-голяма степен продиктувани от промените в образователната система. Днес по-скоро говорим за нормални колебания в отчетените резултати“, каза още Красимир Вълчев. \r\nЛюба АЛЕКСИЕВА", "date": "2018.06.06", "title": "Министър Красимир Вълчев: По математика резултатите от матурите за 7 клас са по-високи отколкото по-български език"}
{"url": "http://www.focus-news.net/news/2018/06/06/2530571/the-national-interest-zatishieto-v-ruskata-diplomatsiya-v-evropa-e-kam-svoya-kray-berlin-i-moskva-se-sblizhavat.html", "text": "Затишието на руската дипломация в Европа, което настъпи с началото на украинската криза през 2014 г., е към своя край. Започва нова глава, а основния сюжет в нея е сближаването между Берлин и Москва, пише Никалъс Майърс в статия за изданието The National Interest.\r\nНаскоро Лайл Голдщайн написа статия, в която бе изложена тезата, че отношенията на Германия със САЩ и още по-важно – с Русия, се намират в беда. Изглеждаше, че главен източник на информация за него бе едно-единствено интервю на германския министър на отбраната Урсула фон дер Лайер за телевизионния канал „Рен ТВ“. Дамата, която има изгледи да наследи Йенс Столтенберг на поста генерален секретар на НАТО, и която излезе от феминисткото крило на ХДС, е склонна на по-враждебно отношение към Русия, отколкото който и да било друг средностатистически германски министър.\r\nГолдщайн отбелязва абсолютно точно, че от началото на кризата и последвалата война в Украйна руско-германските отношения се влошиха рязко, въпреки че през последните две години контактите между двете страни се нормализират. Макар Германия да пое командването на батальон на мултинационален корпус на НАТО в Литва, тя остава най-добрата надежда на руските дипломатически усилия в Европа. \r\nНай-ярък пример за това е продължаващата „история“ със „Северен поток 2“, който трябва да се превърне в инструмент за заобикаляне на настроени срещу Русия държави Полша и Украйна, поне що се отнася до доставките на газ. На този проект се противопоставят страните от Централна и Източна Европа, странно защо, но и Дания. Именно поради тази причина през 2017 г. „Газпром“ съкрати финансирането на газопровода. \r\nНо въпреки опита на страните от Балтийския регион и Украйна да саботират изграждането на газопровода, Германия продължава да подкрепя проекта, а местните компании произвеждат оборудване за изпълнението му. През май министърът на икономиката на ФРГ Петер Алтмайер се среща с руския премиер Дмитрий Медведев, за да обсъди „мащабни съвместни проекти в областта на енергетиката“. В пресрелийза след преговорите „Северен поток 2“ не беше споменат директно, но едва ли е бил изключен от дискусията между двамата министри. \r\nОсвен това, германско-руската дипломация през 2018 г. е необичайно активна. Например, сред членовете на НАТО само Франция и Турция проведоха повече официални преговори с правителството на Руската федерация, отколкото Германия. Но Берлин можеше да се постарае повече в засилването на контактите, ако не трябваше да губи време в съставяне на ново коалиционно правителство. Следва да се отбележи, че през тази година Москва е имала повече контакти с Берлин, отколкото с традиционния си съюзник в лицето на Белград.  \r\nСамо три дни след посещението на Алтмайер в Москва – и канцлерът на ФРГ Ангела Меркел долетя до Владимир Путин в Сочи. Ден по-рано в резиденцията на лидера на Кремъл бе и сирийският президент Башар Асад. А на 10 май първият дипломат на Москва Сергей Лавров посрещна германския си колега Хайко Маас. \r\nИ сметката е следната: три важни руско-германски срещи на високо ниво само за девет дни. Съвсем не лош ритъм, нали?\r\nОще повече, че след тези срещи руските средства за масова информация заговориха за „ренесанс“ в отношенията между Русия и Германия, макар Лавров официално да твърди, че връзките между тях никога не са прекъсвали. На пресконференцията след срещата с Путин Меркел заяви, че „Северен поток 2“ ще бъде изпълнен и че Германия ще изиграе „активна роля“ за постигането на тази цел, без оглед на поставянето под въпрос на износа на руски газ през територията на Украйна. \r\nПериодът на затишие на руската дипломация в Европа, който настъпи с началото на украинската криза през 2014 г., ако не върви към своя край, то поне със сигурност навлиза в нов етап. Цените на петрола марка „Урал“, ключов индикатор на стабилността на руския бюджет, започнаха да се раздвижват. Демографската криза в Русия се стабилизира. И накрая, макар европейските санкции срещу Русия да остават в сила по-дълго от очакваното, в Италия Москва може би си е спечелила сигурен съюзник в искането за отмяната им. \r\nСлед руско-беларуските учения „Запад 2017“, които изплашиха някои от страните от НАТО, Русия проведе само една съвместна военна маневра с европейски член на Алианса. Кой ли? Германия, разбира се. На 15 септември 2017 г. войници от двете страни издирваха тленни останки на загинали във Втората световна война. След това, през май 2018 г., в Арктика се състоя руско-норвежко военноморско учение. \r\nПо постсъветски критерии днес Русия е повече от когато и да било изолирана от Европа, особено след скандала около случая „Скрипал“. Вярно е обаче и това, че Москва започва да излиза от тази изолация и че нейните отношения с Гемания са най-добрите сред държавите от НАТО, ако бъде изключена своенравната Турция. Тереза Герова", "date": "2018.06.06", "title": "The National Interest: Затишието в руската дипломация в Европа е към своя край: Берлин и Москва се сближават"}
{"url": "http://www.focus-news.net/news/2018/06/06/2530574/pregled-na-mezhdunarodnite-novini-do-13-chasa-agentsiya-fokus.html", "text": "Министрите на външните работи на Германия, Франция, Русия и Украйна ще се срещнат в Берлин в понеделник, 11 юни, в опит да съживят мирния процес в Източна Украйна, едно от условията за премахване на западните санкции срещу Москва.\r\nОтмяната на европейските санкции срещу Русия, за което призова новото италианско правителство, ще влезе в сила само ако мирният процес се движи напред в Украйна, предупреди френският външен министър Жан-Ив Ле Дриан в изявление за радио „Европа 1\". Новината за срещата в „нормандски формат“ съобщи първо Хайко Маас, ръководителят на германската дипломация.\r\n*** Министерството на външните работи на Македония отправи предупреждение към гражданите, планиращи пътуване в Гърция, да избягват местата на провеждане на протестите за „защита на гръцкия характер на Македония“, които ще се проведат в редица градове в страната във вечерните часове на сряда, заради възможни ескалации.\r\nВ същото време македонците са призовани да се въздържат от всякакви реакции, които биха имали отрицателни последици за тяхната безопасност. \r\n„Информират се гражданите на Република Македония, които на 6 юни ще бъдат или планират да пътуват до Гърция, че гръцката организация „Комитет за борба за гръцкия характер на Македония\" обяви протести в четиринайсет големи града в Северна Гърция срещу използването на думата „Македония\", които ще се състоят в същия ден от 19.30 часа\", се казва в изявлението на македонското външно министерство.\r\nДо сега желание да участват в националните протести са изявили: Пела, Кавала, Драма, Серес, Килкис, Поликастро, Лагадас, Неа Мудания, Едеса, Флорина, Кастория, Птолемаида, Катерини, Верия, Лариса, Тива, Янина, Родос, Хания, Корфу и Халкида. \r\nМеждувременно, няколко кмета на градове в гръцката област Македония изразиха категоричната си подкрепа за протестите „Македония значи Гърция“. Няколко общински съвета също са взели решение да подкрепят инициативата. Митрополитите от областта също са изразили подкрепата си за комитета. \r\nВече са резервирани десетки автобуси за транспортирането на участници от селата и по-малките градове до по-големите населени места, където ще има митинги.\r\n*** Броят на градовете, в които ще се организират протести за защита на „гръцкия характер на Македония“, достигна до 24, а първоначално броят им бе 13.\r\nДемонстрациите ще има от най-северната до най-южната част на страната. Най-напред участие заявиха Пела, Кавала, Драма, Серес, Кукуш, Поликастро, Воден, Лерин, Костур, Птолемаида, Катерини, Лагадас и курорта Неа Мудания на Халкидики. По-късно към тях се присъединиха и други градове. Протести ще има също на островите Крит, Родос и Корфу.\r\n*** Испания и страни от Вишеградската четворка, които не се конкретизират, са настояли да бъдат включени в заключителния етап на диалога между Белград и Прищина за нормализиране на двустранните интереси, който трябва да завърши с подписването на споразумение.\r\nСъгласно разпространената информация, представители на тези страни са изразили недоволство от начина на водене на преговорите. Според тях процесът не е прозрачен, което остава впечатлението, че целта е бързo и тайно постигане на споразумение между Сърбия и Косово. \r\nИзглежда Испания, която не е признала независимостта на най-младата държава на Балканите, се е показала като най-нервна. Тя е поискала да бъде информирана за процеса на преговорите, които се водят под егидата на Европейския съюз.\r\n*** В рамките на разследването на катастрофата на полет МН17 на „Малайзийските авиолинии“ в Източна Украйна изследователската група „Белингкат“ хвана за поред път в лъжа Министерството на отбраната на Руската федерация, пише в съобщение в социалната мрежа „Туитър“ основателят на групата Елиът Хигинс. \r\nЕксперти на „Белингкат“ са установили, че ракетите, използвани от руския концерн „Алмаз-Антей“ за възстановка на катастрофата на МН17 през 2015 г. са произведени през 1986 г. Това е станало ясно от номер на корпуса, който се вижда в материалите от експеримента, разпространени от самата компания. \r\nХигинс напомни за скорошен  доклад на международните следователи, които обявиха, че ракетата е била изстреляна от самолет от територия, намираща се под контрола на сепаратистите, а установката „Бук“ е транспортирана на територията на т.нар. ДНР от база на 53-та зенитно-ракетна бригада, разположена край Курск. За поразяването на самолета от гражданската авиация е използвана ракета, произведена през 1986 г. \r\nКоментирайки „несъстоятелността“ на доклада, МО на Русия заяви, че ракетите за установките „Бук“ „подлежат на утилизация“ след 25 г. експлоатация. Така че ракетите, произведени през 1986 г., според Москва за иззети през 2011 г. Но руснаците са убедени, че украинците вероятно разполагат още с подобни ракети.\r\n*** Диалогът между Белград и Прищина за нормализиране на двустранните отношения ще бъде възобновен между президентите на Косово Хашим Тачи и Сърбия Александър Вучич до края на месец юни. Това заяви Беким Колаку, съветник на Тачи, в интервю за програмата „Т7\".\r\nКолаку увери също, че държавният глава на най-младата държава на Балканите ще ръководи последната фаза на диалога със Сърбия, въпреки несъгласието на някои от опозиционните партии. Според Колаку крайната фаза на диалога между Косово и Сърбия, който се води под егидата на Европейския съюз, ще приключи в рамките на шест до девет месеца. „Това е свързано и с изборите в рамките на институциите на ЕС\", поясни съветникът пред „Т7“. Той прогнозира, че крайната фаза на диалога ще бъде завършена с взаимно признаване между Косово и Сърбия. „Същността на този диалог е взаимното признаване\", категоричен бе Колаку.\r\n*** След скандала с интервюто, което даде за крайнодясната медия , новият посланик на САЩ в Германия Ричард Гренел ще се яви в Министерството на външните работи на ФРГ.\r\nГренел ще бъде приет от държавния секретар Андреас Михаелис. Координаторът за трансатлантическо сътрудничество, Петер Байер, също иска да разговаря с новия американски посланик в страната. \r\nПосещението във външнополитическото ведомство в Берлин няма да е първото за Гренел, но то получи специално внимание заради коментарите, които американският дипломат си позволи по отношение на крайнодесните сили в Европа. Във връзка с тях германският външен министър Хайко Маас (ГСДП) увери: „Със сигурност ще има много за обсъждане“. \r\nПосланикът призова за укрепването на консервативните сили в Европа, които са приятелски настроени към американския президент Доналд Тръмп. Той също така отправи необичайна покана към австрийския канцлер Себастиян Курц - критик на бежанската политика на германския лидер Ангела Меркел (ХДС) – да му гостуването в Берлин.\r\n„Постът е на посланик на САЩ в Германия, а не посланик на десния популизъм\", коментира Юрген Тритин от партията „Зелени“. На свой ред левият политик Катя Кипинг определи политическите разбирания на Гренел като показателни за хора, които „изграждат стени в международен план“.  Бившият германски посланик в САЩ Клаус Шариот категоризира поведението на Гренел като „напълно необичайно\".\r\n***", "date": "2018.06.06", "title": "Преглед на международните новини до 13 часа (Агенция „Фокус“)"}
{"url": "http://www.focus-news.net/news/2018/06/06/2530563/kmetat-na-sofiya-yordanka-fandakova-poseti-instalatsiyata-za-izgaryane-na-otpadatsi-v-polskata-stolitsa-varshava.html", "text": "Варшава разширява инсталацията си за изгаряне на смесените битови отпадъци на града, като кандидатства за финансиране по европейските програми. Действащата инсталация е с капацитет 60 хил. т/г., а с новата се планира капацитетът да достигне 305 хил. т/г. По време на работно посещение във Варшава кметът на София Йорданка Фандъкова посети инсталацията за изгаряне на отпадъци в полската столица и се запозна с изготвения проект за разширение. Това съобщиха от пресцентъра на Столична община.\r\nВаршава, както и София, кандидатства за съфинансиране от Европейската комисия. Проектът за разширение на инсталацията за изгаряне на отпадъци на Варшава е с прогнозна стойност 1 млрд. злоти или 500 млн. лв. \r\n„Действащата инсталация работи от 2000 г., като трябваше да отговорим на недоверието на част от хората свързани с работата и чистотата на въздуха. Сега данните показват, че няма проблеми с чистотата на въздуха, дори може да се каже, че въздухът е доста по-чист сега, от преди. Жителите на Краков, Познан, Бидгошч, където също вече действат инсталации за изгаряне, се убедиха, че няма никакъв проблем“ - това заяви директорът на общинската компания за управление на отпадъците Пьотр Лешчжински. Инсталацията произвежда топло и електроенергия и работи със суха система за третиране на димните газове. \r\nНа територията на Варшава работят още няколко съоръжения за управление на отпадъците, като  те също са изградили и завод за механично-биологично третиране на отпадъците, какъвто от 2015 г. работи и в София. Компанията, която отговаря за третиране на отпадъците във Варшава е 100% общинска собственост, какъв е и моделът, който следва в София. В Полша работят около 120 инсталации за механично-биологично третиране на отпадъците. В инсталацията на Варшава се изгарят смесените битови отпадъци, които преди това са преминали през процес на сепариране.", "date": "2018.06.06", "title": "Кметът на София Йорданка Фандъкова посети инсталацията за изгаряне на отпадъци в полската столица Варшава"}
{"url": "http://www.focus-news.net/news/2018/06/06/2530573/nikolay-hadzhiev-odmvr-blagoevgrad-osnoven-prioritet-e-da-se-raboti-po-preventsiya-na-prestapnostta-i-da-ne-se-dopuska-izvarshvane-na-prestapleniya.html", "text": "Основен приоритет е да се работи по превенция на престъпността и да не се допуска извършване на престъпления. Това каза по време на брифинг Николай Хаджиев, началник на ОДМВР - Благоевград, предаде репортер на Радио „Фокус“ - Пирин. „Едни от основните линии, по които работим, е битовата престъпност, наркотици, безопасност на движение“, каза Хаджийски. По битовата престъпност са създадени мобилни екипи. „Не във всички населени места има възможност за 24 часово полицейско присъствие. Освен районни инспектори, които посещават по график отдалечените населени места, в тези мобилни групи участва полицаи от криминална, икономическа и охранителна полиция. Дейността им е всяка седмица, като целта на тези мобилни групи е да се срещнат с населението, местната власт и да изслушат зададени проблеми, оплаквания, които поставят жителите и в зависимост на коя институция е в правомощията да се вземат съответните мерки“, каза още Хаджиев. По думите му се получават оплаквания, че МПС-та не се карат по надлежния ред. „Карат се мотори и автомобили, които не са регистрирани и не са минали технически преглед, нямат и застраховка гражданска отговорност. Те нарушават и обществения ред. Всяка седмица е различен броя на мобилните групи, като средно месечно тези мобилни групи провеждат до 100 срещи, за което се попълва съответната документация. По този начин всеки жител на едно населено място има пряк контакт със служители на реда и да поставя своите проблеми и въпроси“, каза още Хаджиев.\r\nЛора КАЛЧЕВА", "date": "2018.06.06", "title": "Николай Хаджиев, ОДМВР - Благоевград: Основен приоритет е да се работи по превенция на престъпността и да не се допуска извършване на престъпления"}
{"url": "http://www.focus-news.net/news/2018/06/06/2530576/ministarat-na-zemedelieto-hranite-i-gorite-rumen-porozhanov-prisastva-na-obshtoto-sabranie-na-natsionalniya-sayuz-na-zemedelskite-kooperatsii-v-balgariya.html", "text": "Министърът на земеделието, храните и горите Румен Порожанов присъства на общото събрание на Националния  съюз на земеделските кооперации в България (НСЗКБ) и поздрави организацията за 25-годишния ѝ юбилей. Това съобщиха от пресцентъра на Министерството на земеделието, храните и горите.\r\n„Високо оценявам работата на българските кооперации. Имаме ползотворен диалог по всякакви теми“, заяви министър Порожанов. И коментира, че въпреки предизвикателствата с общи усилия се справят добре. \r\n„Имаме много добра комуникация с министър Порожанов“, каза от своя страна председателят на НСЗКБ Явор Гечев.   \r\nЗемеделският министър разказа пред годишното общо събрание на НСЗКБ за дебатите по новата Обща селскостопанска политика на ЕС след 2020 г., включително и на приключилия във вторник Неформален съвет на министрите, който се проведе в София. Предвижда се минимално намаление за България на директните плащания от само 0,7% при средно 3,9 на сто за целия ЕС. \r\nУбеден съм, че може много по-ефективно  да се управляват средствата, каза още Порожанов. След първите официални дебати по новите законодателни предложения на ЕК, които ще се проведат на съвета на министрите в Люксембург на 18 юни, министърът ще ги представи пред най-големите  браншови асоциации у нас. \r\n„Искам коректни отношения със земеделския бранш. Заедно да си направим приоритетите и бъдещия национален стратегически план и да ги внесем в Брюксел“, заяви Порожанов. И увери, че кооперациите не трябва да  се притесняват, че няма да има пари след 2020 г., доброто финансиране и приоритет на ОСП ще останат и в новия програмен период.", "date": "2018.06.06", "title": "Министърът на земеделието, храните и горите Румен Порожанов присъства на общото събрание на Националния  съюз на земеделските кооперации в България"}
{"url": "http://www.focus-news.net/news/2018/06/06/2530578/aleksandar-stamboliyski-za-momenta-zaplahata-ot-falit-v-transportniya-bransh-otpadna.html", "text": "За момента заплахата от фалит в транспортния бранш отпадна. Това каза за Радио „Фокус“ - Пирин Александър Стамболийски, председател на Синдикална конфедерация „Съюз на българските транспортни работници“. „Сега се отлага във времето и вече имаме достатъчно възможности да действаме, за да направим измененията така, че да бъдат защитени и нашите превозвачи. Все пак не трябва да забравяме, че миналата година на 20 декември излезе и съдебно решение на Европейския съд, в което се регламентира, че почивката на шофьорите не бива да бъде в кабината. Това не можем да го избегнем. Съдебното решение трябва да бъде изпълнено по един или друг начин. И в момента част от държавите въвеждат такова национално законодателство на базата на това решение, но имаме достатъчно възможности да избегнем заплахата за българските, а и не само за българските превозвачи, за да може да продължи да функционира нормално транспортният бранш“, коментира той. Александър Стамболийски допълни, че очакват на Съвета на Европа българското правителство отново да подкрепи превозвачите, но не бива да се забравя, че това не зависи само от нашето правителство, тъй като там са 28 държавни глави, от които всеки защитава своите икономически интереси. Според него целта на промените със „Закона Макрон“ е чисто икономическа, за да може така наречените фирми пощенски кутии да бъдат регламентирани по някакъв начин и да работят в бялата икономика, а не в сивата.\r\nНатали СТЕФАНОВА", "date": "2018.06.06", "title": "Александър Стамболийски: За момента заплахата от фалит в транспортния бранш отпадна"}
{"url": "http://www.focus-news.net/news/2018/06/06/2530577/prezidentat-rumen-radev-shte-otkrie-natsionalnite-slaveykovi-praznitsi-v-tryavna.html", "text": "На 7 юни президентът Румен Радев ще посети Трявна по случай откриването на Славейковите празници, които тази година се състоят под патронажа на държавния глава. Културното събитие се организира за тринадесета година. Това съобщиха от прессекретариата на държавния глава.\r\nВ 17.30 часа президентът Радев ще посети Националната гимназия за приложни изкуства „Тревненска школа“. Училището е единственото в страната, което съхранява и развива традициите на тревненската възрожденска иконописна и дърворезбарска школа. \r\nОт 17.45 часа държавният глава ще поднесе цветя пред паметниците на Пенчо Славейков и на Петко Славейков. Пред сградата на община Трявна в 18.00 часа президентът Радев ще участва в откриването на националните Славейкови празници. \r\nДържавният глава ще разговаря и с кмета на града Дончо Захариев.", "date": "2018.06.06", "title": "Президентът Румен Радев ще открие националните Славейкови празници в Трявна"}
{"url": "http://www.focus-news.net/news/2018/06/06/2530562/anton-nalbantov-bchk-za-sezon-nuzhdata-ot-spasiteli-za-morskite-plazhove-e-okolo-1300-za-baseynite-okolo-2000-obuchenite-kadri-sa-dostatachno-problemat-e-v-usloviyata.html", "text": "За сезон нуждата от спасители за морските плажове е около 1300, за басейните около 2000 – обучените кадри са достатъчно, проблемът е в условията. Това каза директорът на ВСС на БЧК Антон Налбантов заяви:„Не разчитаме само на седмицата за водното спасяване. Това е една част от целогодишната ни дейност, в нея се включват както нашите служители, така и стотиците доброволци“, обясни доц. Налбантов. „Всяка година успяваме да обучим близо 50 хил. души, предимно деца и ученици. По отношение на обучението на квалифицираните водни спасители от нашите курсове всяка година средно около 1000-1200 да обучени квалифицирани кадри“, каза още той. \r\nПо думите му се нареждаме сред страните в Европа с най-добър показател по водно спасяване. „За последните 10 години сме обучили над 4500 спасители за море – за открити водни площи и около 10 хил. за басейни. За сезон нуждата от спасители за морските плажове е около 1300, които да покрият всички плажове по нормативните документи. За басейните нуждата е около 2000. Няма драма с липсата на водни спасители.  Може би причината е в липсата на достатъчно добри условия на определени места“, коментира Налбантов и допълни, че спасените от удавяния за един сезон са 3651.  На въпрос коя най-рисковата възраст при удавянията, Налбантова поясни: „Между 50 и 65 години. От 106-е удавяния за миналата година две трети са в тази възрастова граница. Мъжете са повече от жените. В посочената възрастова граница причината не е чисто механично удавяне, а получаване на инсулт или инфаркт заради непредпазливост, употреба на алкохол, дълъг престой на слънце или внезапно потапяне в хладна вода. Налбантов обърна внимание на родителите, които трябва да бъдат внимателни с децата си край водата\". \r\nОт своя страна председателят на Националната комисия по водно спасяване доц. Стоян Андонов заяви, че децата са най-уязвими, тъй като не могат да се предпазят сами. \r\nПредседателят на БЧК Христо Григоров коментира, че ако трябва да се търси отговорност, то трябва да я търсим в себе си. Той обърна внимание, че не трябва да се пренебрегват указанията на спасителите.\r\nМариела РУСЕВА", "date": "2018.06.06", "title": "Антон Налбантов, БЧК: За сезон нуждата от спасители за морските плажове е около 1300, за басейните около 2000 – обучените кадри са достатъчно, проблемът е в условията"}
{"url": "http://www.focus-news.net/news/2018/06/06/2530526/sofiya-uchenitsi-demonstriha-deystviya-po-okazvane-na-pomosht-pri-voden-intsident-v-doma-na-kinoto.html", "text": "Ученици на възраст между 8 и 12 години, преминали обучение по водна безопасност, демонстрираха наученото за оказване на помощ при воден инцидент, предаде репортер на Агенция \"Фокус\". От 18.00 часа в Дома на киното ще се състои прожекцията на нов обучителен филм за водни спасители на открити водни площи и море. Входът е безплатен. Тогава във фоайето на Дома ще бъде експонирана и фотоизложба за водноспасителните дейности на БЧК в страната – обучения, работа с деца, спасителни операции, помощ при бедствия. Снимките ще бъдат предоставени за благотворителна разпродажба, а набраните средства Водноспасителната служба ще реинвестира в дейности за ограничаване на водния травматизъм.", "date": "2018.06.06", "title": "София: Ученици демонстриха действия по оказване на помощ при воден инцидент в Дома на киното"}
{"url": "http://www.focus-news.net/news/2018/06/06/2530580/varna-rayonniyat-sad-nalozhi-administrativno-nakazanie-na-26-godishna-zhena-za-prostitutsiya.html", "text": "Районен съд – Варна наложи административно наказание „глоба“ на 26-годишна жена за получаване на нетрудови доходи чрез проституция в района на обходния път за Бургас. Това съобщиха от пресцентъра на Съда. 26-годишната жена беше призната за виновна в това, че като пълнолетно работоспособно лице през продължително време в периода от 21 юли 2017 г. до 18 май тази година, не се занимавала с обществено полезен труд, като същевременно е получавала нетрудови доходи по непозволен и неморален начин – чрез проституция. Подсъдимата обичайно заставала в предизвикателно облекло край стария път Варна – Бургас, в района на местностите  Крушките, Кантара и Боровец, махала и подканяла с открити сексуални намеци към преминаващите автомобили и камиони. Тя нееднократно била засичана от полицейски патрули да предлага подобни услуги на открити публични места, като няколко пъти през този период е била задържана  и отвеждана в полицията за съставяне на предупредителни протоколи. Конкретно на 18 май 2018 г., 26-годишната жена била хваната да проституира с клиент в спрян на отбивка автомобил по същия път, който потвърдил, че е ползвал услугите ѝ повече от година.\r\nВ бързо производство, съдът освободи подсъдимата от наказателна отговорност с налагането на административно наказание – глоба в размер на 1 000 лева. Решението подлежи на обжалване в 15-дневен срок.", "date": "2018.06.06", "title": "Варна: Районният съд наложи административно наказание на 26-годишна жена за проституция"}
{"url": "http://www.focus-news.net/news/2018/06/06/2530583/burgas-novata-turisticheska-atraktsiya-simbiotichno-otkriva-letniya-sezon-s-bezplaten-kontsert-na-taralezhkov-na-15-yuni.html", "text": "Новата за Бургас туристическа атракция „симБиотично“ – пространство на Атанасовско езеро, открива летния сезон с безплатен концерт на Таралежков на 15 юни от 19.30 часа. Това съобщиха от пресцентъра на Община Бургас. Мястото е в района на Бургаските солници и събира в себе си цялата вълнуваща история и всичко най-интересно за Атанасовско езеро. Стара солничарска барака е превърната в атрактивно място, където е инсталирана известната изложба „симБиотично“, която може да се види, пипне, чуе и вкуси; изложбата „Сол“ на Мариана Сърбова, посветена на трите бургаски езера и Черно море; обособен кът с историята на солодобива в езерото; образователни игри за деца и кът със сувенири. Благодарение на дарения на хора от цялата страна е събрана и Морска библиотека, която може да бъде четена на хамаците отвън или на плажа наблизо. За любознателните посетители е организиран и дигитален архив, който предлага документи от живота на солниците, статии, свързани с езерото, както и стари карти на Черно море. Стопаните на мястото, екипът на проект „Солта на живота“, LIFE+, са избрали това различно име, защото „симБиотично“ не е точно  музей, нито информационен център, а интересна смесица между двете, която информира, образова и вдъхновява посетителите. Организаторите канят всички да заповядат на 15 юни от 19.30 часа пред „симБиотично“, когато официално ще бъде дадено началото на езерно-морските удоволствия с концерт на Таралежков и приятели. Музикалното преживяване ще включва любимите на всички песни „Нефтохим“, „Комините“, „Радост“ и „Лятото е само наужким“. Пространството на Атанасовско езеро това лято ще работи всеки ден от 1 юни до 1 септември (без понеделник) от 11.00 до 19.00 часа, а входът е свободен. През целия сезон ще има интересни събития, работилници за деца и възрастни, като кулминацията ще бъде на 10 август, когато ще се проведе Фестивалът на солта. Можете да откриете „симБиотично“ в района на солниците (на 200 м. от басейните с луга и кал), между административната сграда на „Черноморски солници“ АД и новото кафене „Бялата къща“. Дотам се стига лесно с велосипед, пеша, с автомобил (от горната страна на пътя) или с електробусче.", "date": "2018.06.06", "title": "Бургас: Новата туристическа атракция „симБиотично“ открива летния сезон с безплатен концерт на Таралежков на 15 юни"}
{"url": "http://www.focus-news.net/news/2018/06/06/2530575/gl-sekretar-na-mvr-mladen-marinov-protsesualno-sledstvenite-deystviya-v-botevgrad-prodalzhavat-politseyskoto-prisastvie-shte-ostane-zasileno.html", "text": "В момента в Ботевград се провеждат процесуално-следствени действия. Има и ще остане засилено полицейското присъствие в района. Това каза главният секретар на МВР гл. комисар Младен Маринов от парламентарната трибуна за убийството на избягалия от Централния Софийски затвор Владимир Пелов в Ботевград, предаде репортер на Агенция „Фокус“. „Множество граждани са се събрали на мястото. Имало е напрежение, защото не са имали информация за случая, носили са се слухове“, посочи той. „Това наложи през нощта спешно да изпратя сили от СДВР и „Жандармерия“, за да възстановят обществения ред и да не допуснат инциденти“, обясни гл. комисар Маринов. „На място изпратих и директора на „Национална полиция“ и окръжния прокурор на София“, каза още той.\r\nГл. секретар е в парламента по настояване на ПГ на БСП. Първоначално те поискаха информация за случая да предостави вътрешният министър Валентин Радев, който обаче е в чужбина.\r\nБиляна ИВАНОВА", "date": "2018.06.06", "title": "Гл. секретар на МВР Младен Маринов: Процесуално-следствените действия в Ботевград продължават, полицейското присъствие ще остане засилено"}
{"url": "http://www.focus-news.net/news/2018/06/06/2530584/elka-dimova-zam-kmet-na-dobrich-predvaritelniyat-doklad-na-smetna-palata-za-zaverka-na-godishniya-finansov-otchet-na-obshtinata-e-bez-rezervi.html", "text": "Предварителният доклад на Сметна палата за заверка на годишния финансов отчет на Общината е без резерви. Докладът е получен в администрацията в Добрич миналата седмица. Това съобщи зам.-кметът „Финанси и общинска собственост“ Елка Димова, предаде кореспондент на Радио „Фокус” – Варна. Финансовият отчет е за миналата година. „В очакване сме на окончателния доклад. Мисля, че ще бъде придвижен по най-бързия начин“, посочи Елка Димова. Тя допълни, че след това ще бъде организирано общественото обсъждане на доклада за изпълнение на общинския бюджет за 2017 г. \r\nЖулиета НИКОЛОВА", "date": "2018.06.06", "title": "Елка Димова, зам.-кмет на Добрич: Предварителният доклад на Сметна палата за заверка на годишния финансов отчет на Общината е без резерви"}
{"url": "http://www.focus-news.net/news/2018/06/06/2530572/rumen-petkov-abv-izgrazhdaneto-na-aets-belene-e-strategicheski-vazhno-za-balgariya-tova-znachi-ikonomika-hilyadi-novi-rabotni-mesta-novi-tehnologii-i-obrazovanie.html", "text": "Изграждането на АЕЦ „Белене“ е стратегически важно за България. Това значи икономика, хиляди нови работни места, нови технологии и образование. Това заяви по време на дебат в ефира на БНТ председателят на АБВ Румен Петков, съобщиха от пресцентъра на ПП АБВ. Той подчерта, че решението България да спре изграждането на нова ядрена мощност и да прекрати „Южен поток“ е политическо и е станало под много сериозен външен натиск. Затова Петков призова политиците в страната ни да загърбят делението по геополитическа принадлежност и да помислят за това какви са националните приоритети и интереси на България. „По отношение на АЕЦ „Белене“ не може да става дума за деление на русофили и русофоби. Виждаме, например, че една Австрия има изключително динамични отношения с Русия и отчита 30 процента ръст на стокообмена и милиардни инвестиции между двете страни. Унгария за миналата година също отчита 40 процента ръст на стокообмена с Русия. Така че тук не говорим за фили и фоби, а за националния ни интерес. По ред причини провалихме газопровода през България. Имаше и заклинания, че той ще ни направи зависими от Русия, тогава се обясняваше, че няма да има газопровод и през Турция и че това били блъфове. Сега се оказваме в ситуацията, че трябва да се борим да си купуваме руски газ от Турция. Така че, пак казвам, националният ни интерес трябва да бъде сложен пред всички и емоциите от типа обичаме или не обичаме Русия не трябва да влияят. Да не мисли някой, че в Унгария много обичат Русия, защото все пак там съветският ботуш се е разхождал известно време след 1944 г., но това не им пречи да строят два реактора. Аз не мисля и че Турция изпитва огромна любов към Руската федерация, но това не им пречи да строят четири реактора. Така че ние трябва да запазим ключовото си място и роля в енергийната сигурност на Европа и да гледаме напред за развитието на България“.\r\nРумен Петков отговори и на опонентите на АЕЦ „Белене“, които без особена аргументация твърдят, че проекта няма да бъде икономически изгоден за България, както и че централата е сеизмично опасна. “Вие плашите хората със сеизмичността на района на Белене. Но беше направен стрес тест, от Международната агенция за атомна енергия, не от някакви руски шпиони. Този стрес тест показа безупречността на площадката. Така че хайде да не плашим хората с несъществуващи рискове. Второ, подчертавам, че всички правителства след 1990 година, с изключение на това на Жан Виденов, са декларирали необходимостта от строителството на АЕЦ „Белене“. През 2000 година, например, вицепремиерът тогава Петър Жотев внася доклад в Министерския съвет за възобновяване на строителството на „Белене“. И аз не бих обвинил тогавашното правителство на Иван Костов в стремеж да слугува на Русия или на когото и да е. Вие сега казвате и че „Южен поток“ не е изгоден за България. А изгодно ли е сега да купуваме руски газ от Турция?“, попита той. \r\nВ заключение Петков за пореден път посочи, че е против двойния стандарт, който Европа налага на България. „От АБВ сме категорично против двойния стандарт на Европа. Не е убедително госпожа Меркел да каже, че „Северен поток“ е икономика, а за нас чрез „Южен поток“, пряката доставка за Сърбия, Унгария, Австрия и т.н. какво е? Не е ли икономика? Т.е. днес и в утрешния ден България трябва да се пребори за себе си и собствените си приоритети, ако наистина искаме да се развиваме“.", "date": "2018.06.06", "title": "Румен Петков, АБВ: Изграждането на АЕЦ „Белене“ е стратегически важно за България, това значи икономика, хиляди нови работни места, нови технологии и образование"}
{"url": "http://www.focus-news.net/news/2018/06/06/2530589/api-dvizhenieto-e-v-edna-lenta-pri-km-3-v-posoka-sofiya-na-avtomagistrala-lyulin-poradi-patnotransportno-proizshestvie.html", "text": "Движението е в една лента при км 3 в посока София на автомагистрала \"Люлин\" поради пътнотранспортно произшествие. Това съобщиха от пресцентъра на Агенция \"Пътна инфраструктура\". Шофьорите да се движат с повишено внимание и съобразена скорост.", "date": "2018.06.06", "title": "АПИ: Движението е в една лента при км 3 в посока София на автомагистрала \"Люлин\" поради пътнотранспортно произшествие"}
{"url": "http://www.focus-news.net/news/2018/06/06/2530588/nikolay-hadzhiev-odmvr-blagoevgrad-35-palezha-sa-registrirani-na-teritoriyata-na-oblastta-ot-nachaloto-na-godinata.html", "text": "35 палежа са регистрирани на територията на областта от началото на годината до момента. Това каза по време на пресконференция Николай Хаджиев, директор на ОДМВР - Благоевград, предаде репортер на Радио „Фокус“ - Пирин. Хаджиев обясни, че основната причина за тези палежи обикновено са неуредени взаимоотношения в следствие на скандали, като в някои случаи става въпрос и за любовни отношения. По думите му в много малко от случаите пострадалите съдействат на органите на реда, а обикновено пострадалите знаят кой е извършителят на деянието. „От началото на годината до момента нямаме извършени умишлени убийства на територията на областната дирекция. Регистрирани са 2 случая на изнасилвания, единият от които е разкрит, а по другия работата продължава. По престъпленията, свързани с телесни повреди, които основно са в следствие на саморазправи между лица, имаме регистрирани 45 случая, като 9 от тях към момента са разкрити, а при останалите продължава работа по документиране на престъпленията. Всичко това е свързано с вещи лица и извършването на експертизи и доказването на престъпленията“, посочи Хаджиев. Директорът на ОДМВР - Благоевград допълни, че са регистрирани 23 престъпления с автомобили, пострадали от вандалски прояви. Той отбеляза, че 6 от тези случаи са разкрити и са установени 8 от извършителите. По думите му при 10 от случаите автомобилите са със срязани гуми, а при останалите 13 са със счупени стъкла, огледала и т.н. Хаджиев подчерта, че обикновено мотивите за вандалските прояви са същите като при палежите – неуредени взаимоотношения между лица.\r\nНатали СТЕФАНОВА", "date": "2018.06.06", "title": "Николай Хаджиев, ОДМВР - Благоевград: 35 палежа са регистрирани на територията на областта от началото на годината"}
{"url": "http://www.focus-news.net/news/2018/06/06/2530585/rakovodstvoto-na-chez-se-sreshtna-s-mestnite-vlasti-ot-oblast-montana.html", "text": "Ръководството на ЧЕЗ проведе среща с кметове на общини и техни  представители от област Монтана. Това съобщиха от пресцентъра на ЧЕЗ. Домакин на събитието беше областният управител Росен Белчев. По време на срещата бяха представени реализираните инвестиционни проекти през 2017 г., плановете и приоритетите на компанията за 2018 г. \r\nПрез 2017 г. ЧЕЗ Разпределение инвестира 1,9 млн. лв. в реконструкции на мрежи ниско напрежение с цел подобряване качеството на електрозахранването във всички общини в областта. Най-мащабни бяха извършените реконструкции в монтанските села Николово, Крапчене, Стубел, както и в Берковица, Вършец, Георги Дамяново, Брусарци, Якимово, Лом, Вълчедръм и в селата от община Бойчиновци - Ерден, Охрид и Громшин. Компанията подмени трансформатори за 132 хил. лв. в Монтана, Берковица, Чипровци, Лом и Брусарци. Реконструкция и изграждане на мрежи  средно напрежение за 790 хил. лв. с цел подобряване сигурността на електрозахранването бяха реализирани в общините Монтана, Берковица, Чипровци, Лом, Брусарци, Якимово и Вълчедръм. \r\nПрез 2018 г. специален акцент в инвестиционните намерения на ЧЕЗ Разпределение в област Монтана е повишаването на сигурността на електрозахранването чрез монтирането на електромери с дистанционно обслужване. Новата технология ще подпомогне минимизирането на незаконните присъединявания, с което ще се повиши многократно качеството на услугата на редовните клиенти. Инсталациите на новата технология в областта стартират в гр. Лом. Инвестицията е в размер на 1,6 млн. лв. Други значими обекти, чиято реализация започва през настоящата година в област Монтана, са подмяната на изолации на въздушни електропроводи в гр. Брусарци, с. Мартиново, с. Смирненски, с Буковец и с. Одровци. Цялостна реконструкция на мрежа ниско напрежение стартира в с. Комощица, общ. Якимово.\r\nЧЕЗ провежда поредица от срещи с представители на местните власти в Западна България. Събитията са част от политиката на открита, активна и диалогична комуникация на компанията с местните власти на територията, която обслужва.", "date": "2018.06.06", "title": "Ръководството на ЧЕЗ се срещна с местните власти от област Монтана"}
{"url": "http://www.focus-news.net/news/2018/06/06/2530581/afp-evropeyskite-tarifi-za-vnos-ot-sasht-vlizat-v-sila-prez-yuli.html", "text": "В началото на юли Брюксел ще бъде готов с пакет от търговски тарифи за САЩ, които ще наложи в отговор на решението на Вашингтон да въведе мита за вноса на алуминий и стомана от Европейския съюз, предава AFP.\r\nЕвропейската комисия, която отговаря за търговските въпроси за 28-членния блок, „очаква да приключи съответната процедура в координация с държавите-членки преди края на юни, така че новите задължения да започнат да се прилагат през юли\", заяви заместник-председателят на ЕК Марош Сефкович на пресконференция.Тереза Герова", "date": "2018.06.06", "title": "AFP: Европейските тарифи за внос от САЩ влизат в сила през юли"}
{"url": "http://www.focus-news.net/news/2018/06/06/2530593/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-dunav-most-i-gkpp-dunav-most-2.html", "text": "Интензивен е трафикът за товарни автомобили на изход на ГКПП „Дунав мост“ и ГКПП „Дунав мост 2“. Това съобщиха от пресцентъра на ГД „Гранична полиция“. Информацията за трафика на граничните пунктове е към 13.00 часа. На българо-сръбската, българо-македонската, българо-гръцката и българо-турската граница трафикът е нормален на всички гранични контролно-пропускателни пунктове.", "date": "2018.06.06", "title": "ГД „Гранична полиция“: Интензивен е трафикът за товарни автомобили на изход на ГКПП „Дунав мост“ и ГКПП „Дунав мост 2“"}
{"url": "http://www.focus-news.net/news/2018/06/06/2530592/prieta-e-rabotnata-programa-na-komunikatsionnata-strategiya-na-balgariya-za-es-za-2018-g.html", "text": "Правителството одобри работната програма на Комуникационната стратегия на България за Европейския съюз за 2018 г. и прие Отчета за изпълнение за 2017 г. Това съобщиха от правителствената информационна служба.Общият бюджет на програмата за 2018 г. възлиза на 900 000 лв., като за изпълнението на националния и на международния план са предвидени по 450 000 лв.\r\nВ националния план на работната програма са включени дейности за повишаване информираността на българското общество за актуалните теми от дневния ред на ЕС и резултатите от първото Българско председателство на Съвета. Акцент е поставен върху комуникационни инициативи, свързани с Европейската година на културното наследство – запознаване на широката общественост с културното многообразие в ЕС, популяризиране на съвременното европейско изкуство и мястото, което българската култура заема на европейската сцена.\r\nВ Международния план дейностите са насочени към утвърждаване на положителния образ на България като държава - член на ЕС, и изпълнение на дългосрочните приоритети на страната ни в областта на външната политика. Сред акцентите са популяризиране на активната политика в подкрепа на европейската интеграция на страните от Западните Балкани, повишаване видимостта на България като член на ЕС в държавите от Източното партньорство и задълбочаване на сътрудничеството с българските общности. Фокус в дейностите за 2018 г. ще бъде поставен върху събития, свързани с отбелязването на Европейската година на културното наследство и 75-годишнината от спасяването на българските евреи.", "date": "2018.06.06", "title": "Приета е работната програма на Комуникационната стратегия на България за ЕС за 2018 г."}
{"url": "http://www.focus-news.net/news/2018/06/06/2530579/gl-sekretar-na-mvr-mladen-marinov-signalite-za-mestonahozhdenieto-na-vladimir-pelov-sa-proveryavani-s-vsichki-vazmozhni-sposobi-koito-pozvolyava-zakonat.html", "text": "Сигналите за местонахождението на Владимир Пелов са проверявани с всички възможни способи, които позволява законът. Това каза главният секретар на МВР гл. комисар Младен Маринов от парламентарната трибуна по време на изслушването си във връзка с престрелката снощи в Ботевград, предаде репортер Агенция „Фокус“.  „На 2 юни беше проведена специализирана полицейска операция на територията на Ботевград. С оглед личността на избягалия и това, което се потвърждава до момента и че той е въоръжен и готов на съпротива, бяха изпратени специални части, които провериха сграда. За съжаление лицето не беше установено“, каза Маринов. Той подчерта, че абсолютно всички сигнали, които са получавани са проверявани. „Това е, което мога да съобщя по случая, тъй като има досъдебно производство, което ме ограничава в информацията, която мога да дам“, допълни Маринов. \r\nДеница КИТАНОВА", "date": "2018.06.06", "title": "Гл. секретар на МВР Младен Маринов: Сигналите за  местонахождението на Владимир Пелов са проверявани с всички възможни способи, които позволява законът"}
{"url": "http://www.focus-news.net/news/2018/06/06/2530595/sport-paulo-autuori-stana-glaven-menidzhar-na-ludogorets.html", "text": "Лудогорец направи сензационен ход. Клубът назначи именития бразилски специалист Пауло Аутуори (61 г.). Южноамериканецът става главен мениджър на разградчани. За последно той е бил част от Флуминензе като спортен директор. В треньорската си кариера Аутуори е двукратен носител на Копа Либертадорес - през 1997-а с Крузейро и 2005-а със Сао Пауло. Преди 13 години печели и световното клубно първенство след победа над Ливърпул (1:0). \r\nАутуори е бил начело на куп водещи бразилски клубове - Ботафого, Крузейро, Фламенго, Интернасионал, Сантос, Гремио, Вашку да Гама, Сао Пауло и Атлетико Минейро. Общо е водил 27 отбора в своята богата кариера, която стартира през 1975 г. Никога не е бил професионален футболист.\r\nВенцислав ДРАГОМАНОВ", "date": "2018.06.06", "title": "Спорт: Пауло Аутуори стана главен мениджър на Лудогорец"}
{"url": "http://www.focus-news.net/news/2018/06/06/2530591/varna-kosene-na-treva-se-izvarshva-mezhdu-dvete-platna-po-patya-za-zlatni-pyasatsi.html", "text": "Работници косят тревата около разделителната преграда между двете платна на пътя за Златни пясъци, предаде репортер на Радио “Фокус” – Варна. Служителите, наети от фирмата, отговаряща за поддръжката на пътя, вървят с електрически косачки между двете леви ленти в посока от и към Варна между спирка “Марек” и комплекс Слънчев ден. В участъка, в който се коси, двама работници с флагчета предупреждават шофьорите да намалят скоростта. Работници с косачки премахват и част от израсналите храсти и клони на дървета, пречещи на видимостта.\r\nДиана СТОЕВА", "date": "2018.06.06", "title": "Варна: Косене на трева се извършва между двете платна по пътя за Златни пясъци"}
{"url": "http://www.focus-news.net/news/2018/06/06/2530586/gl-sekretar-na-mvr-mladen-marinov-vzrivni-veshtestva-sa-namereni-v-apartament-v-botevgrad.html", "text": "В апартамент в блок в Ботевград има намерени общоопасни взривни вещества. Затова са извикани специалисти от отряда за борба с тероризма, които да ги обезвредят. Това каза пред журналисти в парламента главният секретар на МВР гл. комисар Младен Маринов за убийството на избягалия от Централния Софийски затвор Владимир Пелов в Ботевград, предаде репортер на Агенция „Фокус“. „След това разследващите ще продължат с действията“, посочи той. Попитан как ще коментира информацията, че апартаментът, в който са намерени взривните вещества, е на жената на Марио Панчев гл. комисар Маринов обясни: „Тази информация не е вярна. Процесуално-следствените действия имат връзка със случая“.\r\nБиляна ИВАНОВА", "date": "2018.06.06", "title": "Гл. секретар на МВР Младен Маринов: Взривни вещества са намерени в апартамент в Ботевград"}
{"url": "http://www.focus-news.net/news/2018/06/06/2530596/parlamentat-reshi-na-parvo-chetene-targoviyata-s-goriva-da-se-regulira-sas-zakon.html", "text": "Парламентът прие на първо четене нов Закон за административното регулиране на икономическите дейности, свързани с нефт и продукти от нефтен произход, предаде репортер на Агенция „Фокус“. „За“ гласуваха 109, 21 бяха „против“, а 14 се въздържаха. Законопроектът е внесен от „Обединени патриоти“ и е първият, регламентиращ производството и търговията с петролни и газови продукти след 1989 година. Основните му цели са намаляването на сивия сектор, да повиши събираемостта на задължения и да осигури лоялна конкуренция на пазара на горива. Предлага се въвеждането на регистрация на икономическите оператори, складови наличности за съхранители на горива, както и минимални изисквания за физическите лица, управляващи дружествата. Законът предвижда икономическите дейности, свързани с нефт и нефтени продукти, да се извършват само от търговци по смисъла на Търговския закон. С цел да не бъдат затруднявани земеделските производители за тях е предвидено специално изключение.\r\nЗам.-председателят на ПГ на БСП Жельо Бойчев коментира: „Ще следим със законопроекта да не се цели отстраняване на едни или други играчи от пазара на горива“. „Целта на законопроекта може да бъде само борбата с контрабандата и сивата икономика“, заяви той.  От ПГ на „Воля“ се обявиха против законопроекта с мотив, че няма да доведе до промени в пазара на горива.\r\nБиляна ИВАНОВА", "date": "2018.06.06", "title": "Парламентът реши на първо четене търговията с горива да се регулира със закон"}
{"url": "http://www.focus-news.net/news/2018/06/06/2530597/smolyan-zhena-i-8-godishnshyat--sin-sa-blasnati-ot-lek-avtomobil-na-bul-balgariya.html", "text": "Жена и 8-годишншят ѝ син са блъснати от лек автомобил на бул. \"България\". Това съобщиха от ОДМВР - Смолян. На 5 юни 2018 г. около 12.50 часа в град Смолян на бул. \"България\" лек автомобил \"Форд Фиеста\", управляван от мъж с инициали М.З.Г. на 79 години от Смолян, не спира на пешеходна пътека и блъска минаващите по нея 40-годишна жена и 8-годишншят ѝ син. На пострадалите е оказана медицинска помощ в МБАЛ „Д-р Братан Шукуров“ АД - Смолян, без опасност за живота. Произшествието е посетено от екип на „Пътна полиция“ и е взето отношение по Закона за движение по пътищата.", "date": "2018.06.06", "title": "Смолян: Жена и 8-годишншят ѝ син са блъснати от лек автомобил на бул. \"България\""}
{"url": "http://www.focus-news.net/news/2018/06/06/2530599/stara-zagora-filmat-bozhestveniyat-poryadak-specheli-nagrada-za-nay-dobar-film-na-mezhdunarodniya-kinofestival-zlatna-lipa.html", "text": "Завърши Шестото издание на Международния кинофестивал \"Златната липа\" 2018. Това съобщиха от пресцентъра на Община Стара Загора. В продължение на шест дни жители и гости на града можеха да се насладят на най-новите достижения на европейското кино. Международно жури с председател Юрий Дачев обяви днес отличените ленти. \r\nВ категория най-добър филм наградата грабна швейцарският „Божествения порядък“ с режисьор Петра Волп. Филмът разказва за млада домакиня и майка, която живее в малко селце със съпруга си и двамата си сина. Швейцарската провинция е недокосната от големите социални катаклизми, предизвикани от движението през 1968 г. Животът на Нора също не се влияе от тях, тя е тиха личност, която се харесва на всички – докато не започне публично да се бори за женското избирателно право, което мъжете трябва да гласуват на 7 февруари 1971 г.\r\nПризът за най-добра мъжка роля се присъжда на Велислав Павлов за участието му във филма „Вездесъщият“. За най-добра актриса бе определена Горица Попович от Сърбия, която участва във филма „Кози уши“. Наградата за режисура отива при Донатас Улвидас от Литва за филма „Емилия: Да скъсаш оковите“.\r\nНаградата на Съюза на българските филмови дейци получи френският филм „Корпорация“ с режисьор Никола Силол.\r\n„Мисля, че тазгодишното издание на Фестивала потвърди високото му равнище, доказа успешната формула, по която е създаден. Освен че филмите бяха добри, бяха и разнообразни и показаха разноликото европейско кино“, коментира Юрий Дачев.\r\n„Тази година имаше богата селекция. Имаше и много гости, които представяха своите филми. Мисля, че това е верен път-филмите да бъдат представяни от своите създатели“, коментира Магдалена Ралчева, създател и директор на Фестивала.\r\nЦеремонията по закриване на фестивала и връчване на статуетките \"Златна липа\" на наградените филми ще започне в 18 часа днес в залата на Старозагорската опера.", "date": "2018.06.06", "title": "Стара Загора: Филмът „Божественият порядък“ спечели награда за най-добър филм на Международния кинофестивал „Златна липа“"}
{"url": "http://www.focus-news.net/news/2018/06/06/2530587/kathimerini-nova-demokratsiya-preduprezhdava-gratskoto-pravitelstvo-da-ne-pravi-tezhki-kompromisi-v-pregovorite-za-imeto-na-makedoniya.html", "text": "Опозиционната „Нова демокрация“ заяви, че гръцкото коалиционно правителство изглежда е готово да приеме тежък компромис в преговорите си с Македония (в източника - Бивша югославска република Македония) по въпроса за името, за да остане на власт, съобщава електронното издание Kathimerini.\r\nВ изявление основната опозиционна сила в Гърция обвини ръководената от СИРИЗА коалиция, че подкопава преговарящата сила на страната, като определя националната чувствителност на огромното мнозинство гърци като крайнодясна идеология.\r\nВсяко решение на спора за името, твърди партията, трябва да включва промяна в конституцията на Македония и отстраняването на всякакви препратки с иредентистки характер, включително към „македонска\" етническа принадлежност и език.\r\n„Нашето предупреждение към премиера Алексис Ципрас е ясно. Той няма политическа легитимност да ангажира страната ни с международно споразумение, което ще бъде в ущърб на националните интереси на Гърция\", се казва в разпространеното изявление.\r\nОбщо 23 митинги ще бъдат организирани в сряда в цяла Гърция, с които гражданите ще се противопоставят на компромис в преговорите за имена. Тереза Герова", "date": "2018.06.06", "title": "Kathimerini: „Нова демокрация“ предупреждава гръцкото правителство да не прави „тежки компромиси\" в преговорите за името на Македония"}
{"url": "http://www.focus-news.net/news/2018/06/06/2530598/dobrich-sobstvenik-na-zasegnata-ot-svlachishte-vila-tarsi-obezshtetenie-ot-obshtina-balchik.html", "text": "Собственик на вила във вилна зона „Фиш - фиш“ в община Балчик търси по съдебен път обезщетение за претърпени в резултат на свлачищни процеси имуществени вреди. В Окръжен съд - Добрич е разгледано дело, образувано по жалба на собственика срещу решение на Районен съд - Балчик, с което е бил отхвърлен внесения от него иск срещу Община Балчик, съобщиха от пресцентъра на Съда. От данните по делото става ясно, че 65-годишният мъж е собственик на вилна сграда със застроена площ от 30 кв. м, изградена в поземлен имот, разположен в свлачищен район, на място с голяма денивелация. В последните години свлачищните процеси в района силно са се активизирали, в резултат на което част от дворното място с изградените от собственика огради, тротоари и други подобрения, както и отглежданите трайни насаждения пропаднали, а по притежаваната от него вила имало големи напуквания до степен на невъзможност за ползването ѝ по предназначение. Преустановено било водоподаването и електрозахранването на имота, а на вратата залепено предупреждение от общинската администрация, че сградата е опасна и не следва да се ползва. Собственикът сочи, че има право на обезщетение, тъй като причинените вреди са произлезли от свлачище в общински поземлен имот и в резултат на бездействието на Община Балчик, която не е предприела никакви действия за укрепване на земята, извършване на отводняване и изграждане на канализация на територията на вилна зона „Фиш-фиш“, така че да не допусне свличането на терена. Мъжът претендира, че общината му дължи обезщетение в общ размер на 100 000 лв., равняващи се на пазарната стойност на причинените вреди, като е предявил частичен иск за заплащане на 10 000 лв. - една десета от общо дължимата сума. След като се е запознал с доказателствата по делото Окръжен съд – Добрич потвърждава решението на първоинстанционния съд в частта, в която е отхвърлена претенцията на ищеца за обезщетение на вреди, които са произлезли от общински поземлен имот. Според законовите разпоредби, които уреждат отделянето на общинската от държавната собственост, държавните имоти с вилно предназначение не преминават в собственост на общините, нито пък са обявени за такива, посочва в решението си Окръжният съд. В случая поземленият имот е държавна, а не общинска собственост и претенцията на ищеца би трябвало да е насочена срещу действителния собственик на терена. На първа съдебна инстанция е бил отхвърлен и иска на жалбоподателя, предявен по Закона за отговорността на държавата и общините за вреди. Окръжният съд е преценил, че жалбоподателят има право на такъв иск, но той подлежи на разглеждане по реда на Административнопроцесуалния кодекс. Воден от тези съображения съдебният състав обезсилва решението на Районен съд - Балчик в тази му част като недопустимо и разпорежда делото да бъде изпратено за разглеждане на Административен съд - Добрич, след като влезе в сила. Постановеният съдебен акт подлежи на обжалване пред Върховния касационен съд.", "date": "2018.06.06", "title": "Добрич: Собственик на засегната от свлачище вила търси обезщетение от Община Балчик"}
{"url": "http://www.focus-news.net/news/2018/06/06/2530600/lora-stefanova-odmvr-vidin-aktivizirat-se-telefonnite-izmamnitsi-v-oblastta.html", "text": "Активизират се телефонните измамници. Това каза за Радио „Фокус“ – Видин Лора Стефанова, регионален говорител на ОДМВР – Видин. Тя посочи, че отново е в ход схемата с полицейски сюжет – „Оказване на съдействие на органите на МВР за залавяне на измамници”. „От началото на годината във Видин са регистрирани общо шест телефонни измами, две от тях са извършени през последните дни. Жертвите – три жени и трима мъже, възрастни жители на областния град, били въведени в заблуждение по добилата популярност схема с полицейски сюжет – оказване на съдействие на органите на МВР за залавяне на измамници. Отново напомняме, че полицията не търси финансово съдействие от гражданите при провеждане на операции за залавяне на престъпници“, каза Лора Стефанова.\r\nОбект на измами стават хора от третата възраст, които няма с кого да се консултират в критични ситуации. При тях, способността за разпознаване на опасна ситуация намалява с възрастта, поведението им е по-лесно предсказуемо, емоциите са силни и трудно се овладяват. Стремежът да окажат помощ на полицията стига до наивност, от която умело се възползват измамниците и ловко спекулират с доверчивостта им. „Надяваме се, деца и внуци да говорят на тази тема с по-възрастните си роднини, като им напомнят какви действия трябва да предприемат в случай на опит да бъдат измамени по телефона“, каза Стефанова.\r\nСлужителите на ОДМВР - Видин за пореден път апелират към жителите на града и региона: Никога не давайте пари, поискани в телефонни разговори, под какъвто и да било предлог. Периодично, телефонните измамници се активизират. Те са находчиви и изобретателни, възможно е да променят сюжета на измамата. Бъдете внимателни. Не се доверявайте на получено телефонно обаждане с искане на пари. Незабавно прекъснете разговора. Запазете спокойствие, говорете с близките си, обадете се в полицията.\r\nАнна ЛОЗАНОВА", "date": "2018.06.06", "title": "Лора Стефанова, ОДМВР – Видин: Активизират се телефонните измамници в областта"}
{"url": "http://www.focus-news.net/news/2018/06/06/2530602/veliko-tarnovo-nova-detska-ploshtadka-shte-bade-otkrita-v-detska-yasla-mecho-puh.html", "text": "Нова детска площадка ще бъде открита в Детска ясла „Мечо Pух“ във Велико Търново. Това съобщи за Радио „Фокус“ – Велико Търново директорът на детското заведение Павлина Рачева. Тя посочи, че по инициатива на Община Велико Търново и кмета инж. Даниел Панов е била възложена обществена поръчка за изграждане на нова детска площадка. Новите уреди са специално изработени от русенска фирма. Те отговарят напълно на съвременните изисквания за безопасност и са съобразени с възрастта на децата в яслата – от 1 до 3 години. Изработени са от дърво и метал. „Мисля, че са достатъчно здрави и ще издържат дълги години. Цветни са и са много красиви. Децата много им се радват, но най-важно е, че са нови и безопасни“, допълни директорът на яслата. Тя припомни, че детското заведение е построено през 1961 година. Година след откриването са поставени и уредите за игра. „От 2012 година съм директор на яслата и за този период се наложи да ликвидирам съоръженията от половината двор поради това, че бяха амортизирани, счупени и опасни за здравето на децата. Дворът остана почти празен. Срещнахме голямо разбиране от страна на кмета Даниел Панов и на Общината за това, че е необходимо да бъде подновена площадката и да бъде направена така, че да отговаря на съвременните изисквания за безопасност на децата“, посочи Рачева. Тя съобщи, че официалното откриване ще е на 8 юни от 10.00 часа. Поканени са зам.-министъра на труда и социалната политика Росица Димитрова, кмета инж. Даниел Панов, д-р Диляна Вачкова – директор Дирекция „Социални дейности и здравеопазване“, директори на други ясли в града и родители.\r\nНадежда КРЪСТЕВА", "date": "2018.06.06", "title": "Велико Търново: Нова детска площадка ще бъде открита в Детска ясла „Мечо Pух“"}
{"url": "http://www.focus-news.net/news/2018/06/06/2530601/stavros-teodorakis-lider-na-gratskata-partiya-rekata-vselenskiyat-patriarh-e-reshen-da-zatvori-vaprosa-s-mpts.html", "text": "Вселенският патриарх Вартоломей работи усилено за разрешаване на въпроса с Македонската православна църква (МПЦ) и е решен да го затвори. Това заяви председателят на партията „Реката“ („То Потами“) Ставрос Теодоракис в интервю за гръцкото радио „Алфа 989\", предава скопският телевизионен канал „Сител“.\r\nРъководителят на лявоцентристката партия проведе  разговор с Вартоломей по време на посещението на предстоятеля на Вселенската патриаршия в Гърция, а една от темите на срещата е била тази за МПЦ. \r\n„Попитах патриарха какво ще стане с църквата на Скопие, а той ми каза, че се гледа позитивно на нейното искане да се върне в каноничните рамки, да се откаже от нейното старо име; оптимист е, но очевидно е, че има и препятствия – сърбите не го искат, руснаците не го искат, някои се опитват да попречат. Но видях, че патриархът е решен, той е умен човек, работещ усилено, за да ни освободи от този трън. Защото ще бъде добре за църквата в Скопие да се върне към име, което няма да предизвика напрежение, това ще бъде първата победа срещу иредентистката политика“, коментира Теодоракис.Тереза Герова", "date": "2018.06.06", "title": "Ставрос Теодоракис, лидер на гръцката партия „Реката“: Вселенският патриарх е решен да затвори въпроса с МПЦ"}
{"url": "http://www.focus-news.net/news/2018/06/06/2530582/ivan-ivanov-bsp-informatsiyata-na-glavniya-sekretar-na-mvr-beshe-chastichna-yavno-v-botevgrad-ne-e-imalo-chistachka-koyato-da-spre-prestapnitsite-da-se-izbiyat.html", "text": "Информацията на главния секретар на МВР беше частична - явно в Ботевград не е имало чистачка, която да спре престъпниците да се избият. Това каза народният представител от ПГ на „БСП за България“ Иван Иванов в декларация от името на група, предаде репортер на Агенция „Фокус“. Той разкритикува главния секретар на МВР, че е дал частична информация. „Тази частична информация не носи това удовлетворение, което очакват българските граждани, а именно, че техният живот, здравето и сигурността им са гарантирани. Снощи бяхме свидетели на тежък инцидент, престрелка в град Ботевград. Едно от лицата не е отклонило се, а избягало от Централния софийски затвор. Явно в Ботевград снощи не е имало чистачка, за да ги спре да се избият. Единствено късметът е спасил жителите на Ботевград да не загинат в тази престрелка“, подчерта Иванов. Депутатът от БСП заяви, че се претършуват жилищни сгради, в които не се знае какво се търси. „Пише се за взривове. Всичко това може да доведе до категоричен извод, че ръководството на МВР е абдикирало от своите ангажименти. Българските граждани към днешна дата не се чувстват сигурни. Не могат да се разхождат спокойно във вечерните часове“, заяви Иванов. По думите му хората не чувстват защитата на МВР, от която имат нужда. Иванов апелира към МВР, че има закони и те трябва да се спазват. \r\nДеница КИТАНОВА", "date": "2018.06.06", "title": "Иван Иванов, БСП: Информацията на главния секретар на МВР беше частична - явно в Ботевград не е имало чистачка, която да спре престъпниците да се избият"}
{"url": "http://www.focus-news.net/news/2018/06/06/2530607/burgas-grazhdanite-na-burgas-podkrepyat-padaneto-na-moratoriuma-na-aets-benele.html", "text": "Гражданите на Бургас са „за“ падането на мораториума на АЕЦ „Бенеле“. Това показа анкета на Радио „Фокус“ – Бургас. По-младите хора и дори тези на средната възраст не пожелаха да коментират темата. С мнение и убедителни аргументи се оказаха по-възрастните, живеещи в града.\r\n„При всякакви случаи и обстоятелства мораториумът трябва да падне. При положение че има такова голямо търсене на електроенергия и при развитието на автомобилната промишленост, което предполага, че в България ще започнат да се произвеждат електромобили, налага нуждата от АЕЦ „Белене“, каза един от запитаните.\r\nКато много сложен въпрос определи питането ни 68-годишната Иванка Батилова. Тя смята, че от една страна това ще осигури работни места, а от друга се сещала за Чернобил и се страхувала за качеството на въздуха след това.\r\n„Затънаха 5 милиарда вътре, сега още милиарди се дават. Трябва да има АЕЦ „Белене“, коментира Иван Сапунджиев. Друг анкетиран каза, че има нужда от АЕЦ-а, но нищо не зависи от нас.\r\nДоста хора не искаха да отговарят на въпроса, тъй като бил политически, а и това било тема, от която се интересуват.\r\nВеселина НИЛОЛОВА", "date": "2018.06.06", "title": "Бургас: Гражданите на Бургас подкрепят падането на мораториума на АЕЦ „Бенеле“"}
{"url": "http://www.focus-news.net/news/2018/06/06/2530590/gl-sekretar-na-mvr-mladen-marinov-ekipat-koyto-raboti-po-sluchaya-v-botevgrad-e-proveren-nyamam-osnovanie-da-smyatam-che-ima-iztichane-na-informatsiya.html", "text": "Нямам сигнал и основание да смятам, че има изтичане на информация. Това каза пред журналисти в парламента главният секретар на МВР гл. комисар Младен Маринов за убийството на избягалия от Централния Софийски затвор Владимир Пелов в Ботевград, предаде репортер на Агенция „Фокус“. Попитан допуска ли Пелов да е имал вътрешен човек в МВР той заяви: „Екипът, който работи и има пълната информация за случая, е изключително малък и проверен“. „Имахме неточна информация, всяка беше проверена. Използвахме и специални части, тъй като не искам колегите и гражданите да попадат в ситуация, в която животът им да е застрашен. Ставаше въпрос за изключително опасен човек“, коментира Младен Маринов. „Една от версиите беше, че ще се укрие в Ботевград, тъй като районът му е познат. Районът е голям, труден, горист и той го познава много добре. Това никога не е подценявано“, каза още гл. секретар на МВР.\r\nБиляна ИВАНОВА", "date": "2018.06.06", "title": "Гл. секретар на МВР Младен Маринов: Екипът, който работи по случая в Ботевград е проверен, нямам основание да смятам, че има изтичане на информация"}
{"url": "http://www.focus-news.net/news/2018/06/06/2530605/inzh-violeta-ilieva-ruo-burgas-prez-poslednite-20-godini-v-oblastta-nyama-zakrito-nito-edno-uchilishte-i-nito-edna-profesionalna-gimnaziya.html", "text": "През последните 20 години в област Бургас няма закрито нито едно училище и нито една професионална гимназия. Това каза инж. Виолета Илиева, началник на РУО - Бургас по време на петата регионална конференция на тема „Европейски измерения в професионалното образование и обучение“, която се проведе в града, предаде репортер на Радио „Фокус“ – Бургас.\r\n„Всички знаем колко е трудно най-вече финансово и че когато има някаква трудност винаги се посяга на професионалните гимназии за рационализиране или оптимизиране на училищната мрежа. Това е радостното в област Бургас, че няма нито едно училище, което е подложено на тези процеси. Това не е само благодарение на РУО - Бургас, а е в резултат на една много силна координация и взаимодействие на всички институции, които имат отношение към професионалното обучение“, каза още Илиева.\r\nПо думите ѝ всички общини в областта гледали с особен приоритет на образованието.\r\n„Миналата година с основание се похвалихме, че Община Бургас е единствената, която има новооткрито училище и това беше „Ал. Г. Коджакафалията“. Тази година усилията на Община Бургас продължиха и с усилията на професионална гимназия по компютърно обучение.\r\nЕдва ли има Община, която с такъв ентусиазъм да подхожда към професионалното обучение“, добави Илиева.\r\nВеселина НИКОЛОВА", "date": "2018.06.06", "title": "Инж. Виолета Илиева, РУО - Бургас: През последните 20 години в областта няма закрито нито едно училище и нито една професионална гимназия"}
{"url": "http://www.focus-news.net/news/2018/06/06/2530606/sofiyski-rayonen-sad-shte-gleda-myarkata-na-dvama-dushi-vav-vrazka-s-masovoto-sbivane-na-bul-vladimir-vazov.html", "text": "Софийски районен съд ще гледа мярката на двама души във връзка с масовото сбиване на бул. \"Владимир Вазов“. Това съобщиха от пресцентъра на Съда. Заседанието ще се проведе от 16.15 часа днес в зала 27 в сградата на Наказателно отделение на Софийски районен съд на бул. „Ген. М. Д. Скобелев” 23. Дежурен съдебен състав на СРС ще разгледа искане на СРП по чл. 64 от НПК за вземане на мярка за неотклонение „задържане под стража“ спрямо Стефан Асенов и Трайко Трайков, за инцидента с кон и каруца на столичния бул. \"Владимир Вазов“.", "date": "2018.06.06", "title": "Софийски районен съд ще гледа мярката на двама души във връзка с масовото сбиване на бул. \"Владимир Вазов“"}
{"url": "http://www.focus-news.net/news/2018/06/06/2530608/gabrovo-9-mesechno-dete-e-s-komotsio-sled-katastrofa-mezhdu-tovaren-i-dva-leki-avtomobila-v-grada.html", "text": "9-месечно дете е с комоцио след катастрофа в Габрово, съобщиха от Областна дирекция на МВР – Габрово. Вчера, около 12.30 часа, на ул. „Индустриална“ е станала катастрофа между товарен автомобил „Пежо Боксер“, управляван от 28-годишен мъж от Габрово, лека кола „Форд Фиеста“, шофирана от 31-годишен мъж от Ямбол, и лек автомобил „Рено Клио“. Товарният автомобил и „Форд“-ът се движили в посока Северна индустриална зона, като водачът на лекия автомобил „Форд“ предприел маневра „завиване в обратна посока“. Водачът на движещия се след него товарен автомобил не успял своевременно да намали скоростта и да спре, като го ударил в лявата странична част. В резултат на инерцията от удара, лекият автомобил преминал през насрещната лента и се блъснал в спряния на банкета лек автомобил. „Рено“, с водач – 43-годишен мъж от Велико Търново. При инцидента пострадали водачът на лекия авотмобил „Форд“ (с болки в областта на гръбначния стълб) и пътувалите с него 30-годишна жена от Ямбол (с фрактура на таза) и 9-месечно момиченце (с комоцио). Тримата са настанени в МБАЛ-Габрово, без опасност за живота. На местопроизшествието е извършен оглед. Причините за инцидента са в процес на изясняване. Водачите са тествани за употреба на алкохол – техническото средство отчело нулеви резултати. По случая е образувано досъдебно производство.", "date": "2018.06.06", "title": "Габрово: 9-месечно дете е с комоцио след катастрофа между товарен и два леки автомобила в града"}
{"url": "http://www.focus-news.net/news/2018/06/06/2530603/zhelyo-boychev-bsp-zakonoproektat-za-gorivata-tryabva-da-se-bori-s-kontrabandata-a-ne-da-preurezhda-otnosheniya-v-sektora.html", "text": "„Целта на законопроекта за горивата може да бъде само борбата с контрабандата и сивата икономика, а тя е първата стъпка към това - да има свободна конкуренция и ясни правила за всички“. Това заяви зам.-председателят на ПГ на „БСП за България“ Жельо Бойчев, съобщиха от пресцентъра на НС на БСП. Той подчерта, че към тези добри намерения трябва да бъдат въведени регламенти и правила, които ясно да важат за абсолютно всички. „По никакъв начин няма да приемем, че чрез този закон се преуреждат отношения в сектора. За това ще следим в текстовете между първо и второ четене“, заяви народният представител. \r\nБойчев припомни, че преди месеци в парламента се обсъди скандалът с информационната система на Агенция „Митници“ и стана ясно, че тази система е манипулирана или позволява да бъде. „Това е системата, която трябва да следи и да измерва движението на горивата, което влияе пряко върху акциза и събраното ДДС. Моят извод е, че с тази система и това, на което сме свидетели, имаме по-скоро стремеж да се организира и контролира контрабандата“, коментира той. Бойчев подчерта, че системата може да бъде контролирана само от най-високите нива в държавата и те казват кой и какво може да прави в страната. \r\nЖельо Бойчев допълни, че законопроектът за горивата няколко месеца се върти между комисиите в НС. „Няма смисъл да приемаме закон, който да въвежда ред и правила в тази дейност, ако съответните министри и подопечните им агенти нямат намерение да го изпълняват. Странно е въобще, че стигаме до обсъждане на такъв законопроект, без активната страна в него да бъде министерството, на което се вменява ангажимент да осигурява приходната част на бюджета, каквото е Министерството на финансите“, каза още Жельо Бойчев.", "date": "2018.06.06", "title": "Жельо Бойчев, БСП: Законопроектът за горивата трябва да се бори с контрабандата, а не да преурежда отношения в сектора"}
{"url": "http://www.focus-news.net/news/2018/06/06/2530594/nikolay-hadzhiev-odmvr-blagoevgrad-v-oblastta-veche-ima-efektivni-prisadi-na-telefonni-izmamnitsi.html", "text": "В Благоевградска област вече има ефективни присъди на телефонни измамници. Това каза по време на брифинг Николай Хаджиев, началник на ОДМВР - Благоевград, предаде репортер на Радио „Фокус“ - Пирин. Хаджиев определи, че телефонните измами са голям бич за обществото. „Този вид престъпления се извършват от лица, които не са регистрирани на територията на нашата област, включително и от чужбина. Лицата извършващи измамата звънят от телефон, който в 99% не е от български оператор, като основно използват румънски карти. Те избират своите жертви на случаен принцип, намират се съответните мулета, които застават под терасата и възрастните хора хвърлят пари, накити и всякакъв вид ценности, които имат“, каза Хаджиев. По думите му в последните две седмици е имало няколко телефонни измами на територията на областта - Благоевград, Сандански, Петрич. „В Сандански и Петрич успяхме да ги заловим, като в Петрич са заловени на територията на страната и лицата, които се обаждат по телефона, така и мулето. Те влияят на хората психически и те слушайки от медиите за телефонните измами, самите измамници им обясняват как са задържани измамници и в тях са намерени списъци, в които има техните телефони и от там са извадили техните номера. През последната една година се забелязва една тенденция, при която се залавят телефонните измамници и мулетата, като на територията на област Благоевград вече има и осъдителна присъда“, каза Хаджиев. Той подчерта, че през месец май от голямо значение са били и абитуриентските балове. „Там бяха насочени голям ресурс и усилия от наша страна за безпроблемно протичане на баловете, както в районите на училищата, така и в районите на увеселителните заведения, където след това празнуват абитуриентите. За наша радост нямаме допуснати инцидент на територията на Благоевградска област, защото това е бъдещето на България“, каза Хаджиев.\r\nЛора КАЛЧЕВА", "date": "2018.06.06", "title": "Николай Хаджиев, ОДМВР - Благоевград: В областта вече има ефективни присъди на телефонни измамници"}
{"url": "http://www.focus-news.net/news/2018/06/06/2530610/ministar-nikolay-nankov-shte-uchastva-v-konferentsiya-na-komiteta-na-regionite-na-7-yuni.html", "text": "Министърът на регионалното развитие и благоустройството Николай Нанков ще участва в Конференция на Комитета на регионите на тема „Отражение на дългосрочния бюджет на ЕС след 2020 г. върху местните и регионалните власти“. Това съобщиха от пресцентъра на Министерство на регионалното развитие и благоустройството. Събитието ще се състои утре, 7 юни, в зала 3 на Националния дворец на културата. \r\nМинистър Нанков ще се включи във втората сесия на форума от 11.35 часа, в която ще се дискутира въздействието на многогодишната финансова рамка като инвестиционен бюджет върху ключови европейски политики.\r\nПо-късно, от 14.00 часа, в CITY MARK ART CENTER, регионалният министър ще участва в церемонията по връчването на наградите „Най-добър град за живеене в България“.", "date": "2018.06.06", "title": "Министър Николай Нанков ще участва в Конференция на Комитета на регионите на 7 юни"}
{"url": "http://www.focus-news.net/news/2018/06/06/2530604/afp-frantsiya-germaniya-i-velikobritaniya-ofitsialno-iziskaha-osvobozhdavane-na-kompaniite-im-ot-amerikanskite-sanktsii-sreshtu-iran.html", "text": "Франция, Великобритания, Германия и ЕС изпратиха на САЩ съвместно официално искане за освобождаването на компаниите от наказателните мерки, произтичащи от новите американски санкции срещу Иран, предава AFP.\r\n„Като съюзници очакваме САЩ да не предприемат действия, за да навредят на европейските интереси в областта на сигурността\", се казва писмото до министъра на финансите на САЩ Стивън Мнучин и държавния секретар Майк Помпей.Тереза Герова", "date": "2018.06.06", "title": "AFP: Франция, Германия и Великобритания официално изискаха освобождаване на компаниите им от американските санкции срещу Иран"}
{"url": "http://www.focus-news.net/news/2018/06/06/2530611/pleven-trima-dushi-sa-postradali-pri-sbivane-v-gulyantsi.html", "text": "Трима души са пострадали при сбиване в Гулянци. Това съобщиха от пресцентъра на МВР. На 4 юни вечерта в полицията бил получен сигнал, че при сбиване в града 58-годишен е нанесъл с нож удар в лявото рамо на 38-годишен. С порезни рани са още двама – 17-годишен младеж и 49-годишна жена. На място били изпратени полицейски екипи, които са установили, че всички участници в инцидента са местни жители. Причините са сбиването са от битов характер. След оглед са иззели 11 ножа, като веществени доказателства. На пострадалите е оказана медицинска помощ и са освободени за домашно лечение. В полицията е задържан 58-годишният  извършител, уведомена е прокуратурата. Образувано е досъдебно производство. Работа по случая продължава.", "date": "2018.06.06", "title": "Плевен: Трима души са пострадали при сбиване в Гулянци"}
{"url": "http://www.focus-news.net/news/2018/06/06/2530613/vidin-bolnitsa-sveta-petka-ima-sklyuchen-dogovor-za-171-klinichni-pateki.html", "text": "Видинската болница „Света Петка“ има сключен договор за 171 клинични пътеки, каза за Радио „Фокус“ – Видин д-р Владимир Вълчев, директор на РЗОК-Видин. Той посочи, че МБАЛ „Света Петка“ е сключила договори за 3 клинични и 22 амбулаторни процедури. „В Нервното отделение на болницата се работи по 5 нови клинични пътеки, които са по-специфични. Най-много средства са изплатени по клиничната пътека за инсулт, като тази тенденция е от 13 години“, заяви д-р Вълчев. Той каза също, че с новия договор във Видинската болница вече няма процедура за наблюдение на пациент с поставен пейсмейкър, защото не отговаря на условията да разполага с лекар със сертификат за експертно ниво, който да може да извършва тази дейност без риск за здравето на осигурения пациент.\r\nАнна ЛОЗАНОВА", "date": "2018.06.06", "title": "Видин: Болница „Света Петка“ има сключен договор за 171 клинични пътеки"}
{"url": "http://www.focus-news.net/news/2018/06/06/2530612/faz-nato-potvardi-planovete-si-za-nadgrazhdane-na-silite.html", "text": "НАТО потвърди плановете си за надграждане на силите, съобщава германският национален ежедневник Die Frankfurter Allgemeine Zeitung.\r\nПартньорите от Алианса искат да засилят готовността на войските си най-късно до 2020 г. Както потвърди генералният секретар на НАТО Столнтенберг, 30 отдела от армията, ВВС и ВМС трябва да бъдат обучени и подготвени, така че в случай на кризисна ситуация да бъдат в готовност в рамките на 30 дни. Съгласно разпространените данни, става въпрос за подготовката на около 30 хил. войници, 300 самолета и най-малко 30 бойни кораба и подводници. \r\nНорвежецът потвърди за първи път в публичното пространство, че германският град Улм ще се превърне в център за разполагане на сили на НАТО. .Тереза Герова", "date": "2018.06.06", "title": "FAZ: НАТО потвърди плановете си за надграждане на силите"}
{"url": "http://www.focus-news.net/news/2018/06/06/2530614/montana-petima-dushi-sa-zadarzhani-za-nanasyane-na-poboy-na-24godishen-mazh.html", "text": "Петима души са задържани за нанасяне на побой на 24–годишен мъж. Това съобщиха от пресцентъра на МВР. Сигналът за пребития 24–годишен мъж е получен в полицията тази сутрин около 00.40 часа. Той лежал в безпомощно състояние на пейка в близост до Стадиона в парк \"Огоста\" в града. Вследствие на побоя на пострадалия е причинена лека телесна повреда, след преглед в болнично заведение, бил освободен за домашно лечение. В хода на проведените оперативно-издирвателни действия по „горещи следи“, служители на сектор \"Пътна полиция\" заловили петима извършители (на възраст 17 и 18 години) в района на ул. \"Веренишка\". Те се придвижвали с лек автомобил \"Рено Лагуна\" с монтанска регистрация, всичките са от Монтана. Доведени са в сградата на РУ Монтана, където са им снети обяснения, след което са задържани с полицейска мярка за 24 часа. По случая е образувано досъдебно производство.", "date": "2018.06.06", "title": "Монтана: Петима души са задържани за нанасяне на побой на 24–годишен мъж"}
{"url": "http://www.focus-news.net/news/2018/06/06/2530609/plovdiv-nad-640-kg-tyutyun-sa-izzeti-pri-proverka-na-chasten-imot-v-kvartal-stolipinovo.html", "text": "Над 640 кг тютюн са иззети при проверка на частен имот в квартал „Столипиново“. Това съобщиха от ОДМВР - Пловдив. Иззетото количество е начупена листна маса с мирис на тютюн, открита вчера на адрес в квартал „Столипиново“, обитаван от 55-годишна жена. По случая е образувана предварителна проверка. Същия ден в районното управление започнало бързо производство срещу 60-годишен мъж от Стара Загора. Около 15.30 часа на ул. „Калина“ служителите на реда установили, че той превозва в лекия си автомобил „Опел“ 3 килограма ситно нарязан тютюн без български бандерол. Междувременно 6 килограма от безакцизната стока конфискували колегите им от Трето РУ от къщата на 29-годишен жител в квартал „Харман махала“. Случаите са докладвани в районната прокуратура.", "date": "2018.06.06", "title": "Пловдив: Над 640 кг тютюн са иззети при проверка на частен имот в квартал „Столипиново“"}
{"url": "http://www.focus-news.net/news/2018/06/06/2530615/kyustendil-4-079-kasa-tsigari-bez-banderol-sa-izzeti-pri-proverka-na-chasten-imot-v-selo-resilovo.html", "text": "4 079 къса цигари без бандерол са иззети при проверка на частен имот в село Ресилово. Това съобщиха от пресцентъра на МВР. Цигарите са иззети вчера от служители на полицията от Кюстендил и Дупница. Контрабандната стока е открита в дома на 60-годишен мъж от село Ресилово и в автомобила на 61-годишен кюстендилец. Образувани са две досъдебни производства, уведомени са дежурни прокурори", "date": "2018.06.06", "title": "Кюстендил: 4 079 къса цигари без бандерол са иззети при проверка на частен имот в село Ресилово"}
{"url": "http://www.focus-news.net/news/2018/06/06/2530617/burgas-17-godishniyat-mihail-ivanov-ot-grad-straldzha-e-mladezhat-chiito-tyalo-be-namereno-v-rayona-na-zmiyskiya-ostrov.html", "text": "17-годишният Михаил Иванов от град Стралджа е младежът, чиито тяло бе намерено вчера в района на Змийския остров, край град Созопол. Това каза за Радио „Фокус“ – Бургас Цветелина Рандева, говорител на ОДМВР-Бургас. По думите й е установено, че младежът, заедно с двама свои приятели, на 31 май е бил в района на Созопол, за да търси работа, след което се е отишъл на плаж „Каваци“. „Там младите момчета решили да се изкъпят във водата. Това се оказало фатално за 17-годишният Михаил, който изчезнал в морето и тялото му бе намерено в късния следобед на вчерашния ден“ каза още Рандева.\r\nДеница ДИМИТРОВА", "date": "2018.06.06", "title": "Бургас: 17-годишният Михаил Иванов от град Стралджа е младежът, чиито тяло бе намерено в района на Змийския остров"}
{"url": "http://www.focus-news.net/news/2018/06/06/2530618/pleven-nad-5-000-kasa-tsigari-bez-banderol-sa-izzeti-pri-proverka-na-chasten-imot-v-selo-bivolare.html", "text": "Над 5 000 къса цигари без бандерол са иззети при проверка на частен имот в село Биволаре. Това съобщиха от пресцентъра на МВР. Цигарите са общо 275 кутии (около 5 500 къса) и са открити при акция на плевенските полицаи. Акцизната стока била открита у 26-годишен и в дома му в село Биволаре. Образувано е досъдебно производство. Работа продължава разследващ полицай.", "date": "2018.06.06", "title": "Плевен: Над 5 000 къса цигари без бандерол са иззети при проверка на частен имот в село Биволаре"}
{"url": "http://www.focus-news.net/news/2018/06/06/2530624/aktsenti-v-predavaneto-belovo-gradat-na-trite-planini.html", "text": "В днешното издание на съвместното предаване „Белово – градът на трите планини” на Радио „Фокус“ – Пазарджик и Община Белово ще отделим минути за развитието на спорта и туризма в общината. За предстоящото изкачване на връх Вихрен и за възстановяването на туристическо дружество „Алабак“ ще разговаряме с Ангел Стоев, старши специалист „Спортни бази и спорт за всички“ в община Белово. За развитието на спорта, изграждането на волейболен отбор и първите успехи на момичетата от клуб „Марица“ ще чуете повече от треньора им Иван Цоклинов. Във втората част на предаването ще научите интересни и малко известни факти за най-големите археологически обекти, намиращи се на територията на община Белово. По темата наш събеседник ще бъде Севдалина Попова, старши специалист „Музейно дело“ в община Белово. \r\nПредаването „Белово – градът на трите планини“ се излъчва всяка сряда по Радио „Фокус“ – Пазарджик, от 15.00 до 16.00 часа. Телефоните за връзка със студиото са 0885 606692 и 034 420020. Водещ на предаването е Ваня Николова.", "date": "2018.06.06", "title": "Акценти в предаването „Белово – градът на трите планини”"}
{"url": "http://www.focus-news.net/news/2018/06/06/2530620/maz-aleksandar-gauland-se-dobra-do-politseyski-uchastak-po-pluvni-shorti.html", "text": "Съпредседателят на парламентарната франкция на популистката партия „Алтернатива за Германия“ Александер Гауланд бе принуден да отиде до полицейски участък по плувни шорти, след като неизвестни лица откраднаха дрехите му от брега на езерото Хайлигер в Потсдам, пише вестник Markische Allgemeine Zeitung.\r\nОт редакцията поясняват, че инцидентът се е случил миналата неделя, докато Гауланд е плувал в езерото. Самият той потвърди случилото се. „Някой открадна вещите ми, докато бях във водата. Други почиващи извикаха полиция без моето знание. Най-важната вещ бе ключът ми“, разказа Гауланд, като поясни, че след кражбата е бил принуден да сменя цялата система за защита на дома си. След това политикът е бил поканен в участъка да опише откраднатите вещи.\r\nСъгласно думите му, очевидци на инцидента край езерото са му споделили, че крадците са извикали: „Тук няма място за къпане на нацисти“. \r\nГауланд си навлече сериозни критики в събота, когато в реч пред конгрес на младежката организация на „Алтернатива за Германия“ заяви, че „Хитлер и нацистите са само едно птиче лайно в хилядолетната успешна история на Германия“. Тереза Герова", "date": "2018.06.06", "title": "MAZ: Александър Гауланд се добра до полицейски участък по… плувни шорти"}
{"url": "http://www.focus-news.net/news/2018/06/06/2530622/burgas-okrazhniyat-sad-nalozhi-nakazanie-ot-6-godini-zatvor-na-podsadim-za-izvarshvane-na-grabezh.html", "text": "По внесен обвинителен акт на Окръжна прокуратура – Бургас, съдът наложи ефективно наказание от 6 години „лишаване от свобода“ на Страхил Б. Това съобщиха от пресцентъра на Окръжна прокуратура - Бургас. Той е подсъдим за това, че на 14 октомври 2017 г. в град Бургас, отнел чужди движими вещи на обща стойност от 556 лв. от бургазлийка, с намерението противозаконно да ги присвои, като употребил за това сила и деянието е извършено в условията на опасен рецидив. Наказанието трябва да бъде изтърпяно при „строг“ режим в затвор.\r\nПрисъдата на Окръжен съд – Бургас подлежи на обжалване пред Апелативния съд в града.", "date": "2018.06.06", "title": "Бургас: Окръжният съд наложи наказание от 6 години затвор на подсъдим за извършване на грабеж"}
{"url": "http://www.focus-news.net/news/2018/06/06/2530621/veliko-tarnovo-v-selo-oresh-se-provede-xv-natsionalen-folkloren-sabor-na-katolicheskite-obshtnosti-v-balgariya.html", "text": "За петнадесети пореден път в село Ореш се събраха над 200 католици от близо и далеч, съобщиха от пресцентъра на Община Свищов. Всяка година в селото се провежда „Национален фолклорен събор на католическите общности в България“. Патрон на Събора е роденият в Ореш католически епископ Филип Станиславов, който е и автор на първата печатна книга на новобългарски език „Абагар“. Тази година съборът започна с литургия от 9.00 часа в храма „Безскверно зачатие на Дева Мария“, след което продължи с шествие на участниците до новоизградения паметник на Филип Станиславов, където бяха поднесени цветя. От 10.30 часа в салона на читалището, носещо неговото име, се проведе официалното откриване на XV „Национален фолклорен събор на католическите общности в България“ 2018, след което започна празнична програма. В нея, със свои обичаи, песни и танци участие взеха католическите общности от град Белене, град Раковски, пловдивските села Рудозем и Калояново, село Малчика – община Левски, село Бърдарски геран – община Бяла Слатина, свищовското село Драгомирово, Трънчовица, Асеново и др. Специален гост-изпълнител беше Румънският фолклорен състав от Стар Бешанов.\r\nКметът на Свищов Генчо Генчев отправи поздравителни слова към представителите на католическите общности, като им пожела да бъдат все така обединени, да изживеят заедно приятни моменти и да осъществят много ползотворни срещи. На събора, заедно с кмета бяха председателят на ОбС – Свищов д-р Кристиян Кирилов, секретарят на Общината Любомира Петрова и директорът на дирекция „Култура и културно наследство“ Росен Маринов.", "date": "2018.06.06", "title": "Велико Търново: В село Ореш се проведе XV „Национален фолклорен събор на католическите общности в България“"}
{"url": "http://www.focus-news.net/news/2018/06/06/2530619/elka-dimova-zam-kmet-na-dobrich-ustanoveni-sa-novi-sluchai-na-vandalizam-obekt-na-posegatelstvo-sa-saorazheniya-v-tsentara-za-zashtita-na-prirodata-i-zhivotnite.html", "text": "Установени са нови случаи на вандализъм в града, този път обект на посегателство са съоръжения в Центъра за защита на природата и животните (ЦЗПЖ). Това съобщи зам.-кметът „Финанси и общинска собственост“ Елка Димова, предаде кореспондент на Радио „Фокус” – Варна. По думите на зам.-кмета са пострадали сериозни масички и столчета, направени от дърво и разположени в местата за пикник и отдих в зоопарка. Елка Димова коментира, че в този случай Община град Добрич би могла да назначи още примерно петима души охрана и други трима хигиенисти, но това автоматично ще вдигне цената на предлаганите в Центъра услуги – входна такса за посещения, за пикници и празненства. „Таксата за вход няма да остане 2 лв. или за пикник и детски рожден ден – 12 лв. ако направим това“, отбеляза зам.-кметът. Само преди две седмици кметският екип на Община град Добрич алармира за други случаи на проявен вандализъм – спрямо автобусни спирки от градския транспорт и по алеята на здравето в Градски парк „Св. Георги“. Елка Димова допълни, че ЦЗПЖ не е търговски предприятие, я основно място за разходки, отдих и забавление и целта не е увеличаване на персонала там, което веднага ще се отрази и на цените на предлаганите услуги. \r\nЖулиета НИКОЛОВА", "date": "2018.06.06", "title": "Елка Димова, зам.-кмет на Добрич: Установени са нови случаи на вандализъм, обект на посегателство са съоръжения в Центъра за защита на природата и животните"}
{"url": "http://www.focus-news.net/news/2018/06/06/2530625/ria-novosti-ot-nato-obeshtaha-da-zashtitavat-makedoniya-ot-ruskata-agresiya.html", "text": "Постоянният представител на САЩ при НАТО Кей Бейли Хътчинсън заяви, че Алиансът ще направи всички възможно, за да помогне за защитата на Македония от „агресия“ от страна на Русия, въпреки че процедурата по приемането на страната в организацията все още не е открита заради нерешения въпрос за името й, предава РИА Новости. \r\n„Ако спорът с името не бъде решен до срещата на върха (на страните от НАТО) и не бъде започната процедура за нейното приемане, ще продължим работата си за защита на страната от вредно влияние. Имаме тесни работни отношения с Македония и в НАТО ще направим всичко възможно, за да помогнем на страната да противостои на пагубното влияние от страна на Русия, било то хибридна война или каквато и да било друга дейност“, заяви Хътчинсън в рамките на телефонен брифинг за журналисти.\r\nСпорът за името, който хвърля сянка в двустранните отношения между Македония и Гърция, възпрепятства присъединяването на Скопие към клуба на Брюксел и към НАТО, припомня агенцията.Тереза Герова", "date": "2018.06.06", "title": "РИА Новости: От НАТО обещаха да защитават Македония от „руската агресия“"}
{"url": "http://www.focus-news.net/news/2018/06/06/2530623/plovdiv-na-dneshnata-data-prez-1935-godina-e-otkrita-kashtata-muzey-ivan-vazov-v-sopot.html", "text": "На днешна дата (6 юни), през 1935 година е открита къщата музей „Иван Вазов” в Сопот. Това каза за Радио „Фокус”-Пловдив историкът доц. д-р Петър Ненков. В нея е роден през 1850 г. народният поет Иван Вазов. Къщата е построена през XVІІІ в. от прадядото на Вазов. През юли 1877 г., в разгара на Руско-турската Освободителна война, тя е опожарена.\r\nИдеята за възстановяването ѝ възниква през 1920 година в чест на 70-годишнината от рождението и 50-годишната литературна дейност на поета. На 24 октомври същата година е учреден „Комитет за постройка на паметник и къща-музей на народния поет Иван Вазов в гр. Сопот” и започва събирането на средства. За възстановката на сградата Вазов прави скица по спомен, а проектът е дело на архитект Александър Рашенов по сведения на брата на писателя, генерал Георги Вазов и сестра му Въла Фетваджиева.\r\nСтроежът на къщата започва през 1931 и завършва през 1935 година .Братята и сестрата на Иван Вазов помагат за възстановяването на интериора на къщата, ръководено от директора на Етнографския музей в София Стефан Лазаров Костов (Ст. Л. Костов). Идеи за възрожденския стил на интериора са почерпени и от творчеството на писателя, по-специално романът му „Под игото“. По идея на Ст. Л. Костов, една от стаите на къщата представя възстановка на Бръснарницата на Хаджи Ахил с героите от разказа „Хаджи Ахил“ и повестта „Чичовци“- Хаджи Ахил, Хаджи Бошнак, Иванчо Йотата, Хаджи Смион, Хаджи Караяс.\r\nЦветана ТОНЧЕВА", "date": "2018.06.06", "title": "Пловдив: На днешната дата през 1935 година е открита къщата музей „Иван Вазов” в Сопот"}
{"url": "http://www.focus-news.net/news/2018/06/06/2530628/aktsenti-v-predavaneto-simitli-minalo-nastoyashte-i-badeshte-po-radio-fokus-pirin.html", "text": "В днешното издание на предаването „Симитли – минало, настояще и бъдеще“ по Радио „Фокус“ – Пирин предстои да пътуваме съвместно до едно от интересните села в Община Симитли – Долно Осеново, където живее предимно мюсюлманско население. За жителите на населеното място в момента е свещеният месец  Рамазан или Рамадан, който започна на 16 май и ще продължи до 24 юни. В рамките на тези дни се спазва  пост, за да се отбележи първото откровение на Корана на пророка Мохамед според ислямската вяра. На 14 и 15 юни в Долно Осеново, както и в останалият мюсюлмански свят ще празнуват Рамазан байрам. Този месец е и празникът на малкото симитлийско село. Поради тази причина ще посветим следващите 60 минути на традициите, обичаите и празниците на Долно Осеново, а наш гост ще бъде кметът Бисер Сегменов.\r\nВ края на предаването няма да пропуснем да направим и обзор на всичко по-важно, което се случи в Симитли през изминалите дни.", "date": "2018.06.06", "title": "Акценти в предаването „Симитли – минало, настояще и бъдеще“ по Радио „Фокус“ – Пирин"}
{"url": "http://www.focus-news.net/news/2018/06/06/2530629/nzok-personalniyat-identifikatsionen-kod-na-nap-ne-tryabva-da-se-predostavya-na-treti-litsa.html", "text": "Днес Националната здравноосигурителна каса (НЗОК) бе домакин на съвместна среща с представители на Националната агенция за приходите (НАП) и пациентски организации. Тема на срещата бе да се изясни как е защитена чувствителната информация, съдържаща се в пациентските досиета, когато достъпът до тях се осъществява с персонален идентификационен код (ПИК) на НАП. Това съобщиха от пресцентъра на НЗОК.\r\nМеханизмът за издаване на ПИК в максимална степен изключва възможността той да бъде получаван от друг човек, тъй като кодът се предоставя лично, срещу лична карта, в запечатан плик. Гражданинът подписва и декларация, в която се съгласява с условието да не предоставя своя ПИК на трети лица и се задължава да изтърпи всички законоустановени последици от нарушаването на това изискване. Около 500 хил. граждани, които ползват ПИК на НАП, са подписали волеизявления да не разкриват своя ПИК пред трети лица. \r\nВсеки гражданин, който има съмнение за нарушаване на конфиденциалността на кода му, може да предприеме следните стъпки:\r\n- да подаде сигнал за блокиране на ПИК на телефона на Информационния център на НАП - 0700 18 700;\r\n- да поиска издаване на нов ПИК чрез електронната услуга на НАП.\r\nКогато гражданите ползват услугите на счетоводители или счетоводни къщи при подаване на данъчни декларации, които също съдържат чувствителна информация, това се извършва по законоустановения ред, с електронния подпис на субекта, който извършва услугата.\r\nУчастниците в срещата изразиха становище, че с новата функционалност, разработена на интернет страницата на НЗОК, се разширява кръгът на гражданите, които имат достъп до пациентските си досиета и се дава възможност за упражняване на ефективен контрол. Достъпът до пациентското досие на гражданите е възможен от началото на 2010 г., като интересът от страна на здравноосигурените бе минимален. Едва в последната година се засили активността на гражданите, като до момента 80 000 пациенти са прегледали информацията, съдържаща се в здравното им досие. В твърде краткия срок, в който се ползва и ПИК на НАП, освен кода, издаден от НЗОК, са установени нарушения в голям брой досиета. \r\nУчастниците в срещата се обединиха около необходимостта съвместно – институции и пациентски организации, да популяризират тази безспорно полезна форма на контрол.", "date": "2018.06.06", "title": "НЗОК: Персоналният идентификационен код на НАП не трябва да се предоставя на трети лица"}
{"url": "http://www.focus-news.net/news/2018/06/06/2530631/premierat-boyko-borisov-prezidentat-rumen-radev-beshe-nadpartien-no-zaedno-sas-svoya-shef-korneliya-ninova-vseki-den-izkazvaniyata-mu-sa-sreshtu-pravitelstvoto.html", "text": "Президентът Румен Радев беше надпартиен, но заедно със своя шеф Корнелия Нинова, всеки ден изказванията му са срещу правителството. Това каза пред журналисти министър-председателя Бойко Борисов, предаде репортер на Радио „Фокус“. „Не мога да разбера – приятелите ни отдясно пишат, че аз съм слуга на Путин, а президентът Радев беше пръв там. Не мога да ги разбера“, обясни Борисов. „Всеки ден слушаме упреци срещу правителството и нито дума за опозицията и това, което са направили“, добави той. По повод протестите на десницата пред Парламента срещу рестартирането на проекта за АЕЦ „Белене“, той уточни, че десницата е ГЕРБ, а останалите десни партии определи като „отломки, които не успяха да влязат в Парламента, биейки се кой е вожд“. \r\nАнна АНГЕЛОВА", "date": "2018.06.06", "title": "Премиерът Бойко Борисов: Президентът Румен Радев беше надпартиен, но заедно със своя шеф Корнелия Нинова, всеки ден изказванията му са срещу правителството"}
{"url": "http://www.focus-news.net/news/2018/06/06/2530630/ministar-nikolina-angelkova-proverkite-ne-ustanovyavat-narusheniya-v-plazh-slanchev-bryag-yug-po-zakon-kontsesionerite-mogat-da-polzvat-do-2-targovska-plosht.html", "text": "Проверките не установяват нарушения в плаж „Слънчев бряг юг“, по закон концесионерите могат да ползват до 2% търговска площ. Това каза министърът на туризма Николина Ангелкова пред журналисти, предаде репортер на Агенция „Фокус“. Във връзка със заявеното от вицепремиера Валери Симеонов, че ще внася сигнали в прокуратурата, че 5 заведения  от „Слънчев бряг юг“ са незаконни , Ангелкова заяви: „Като министър, както и моите служители в Министерство на туризма, категорично спазваме закона и се произнасяме в рамките на нашите компетенции. Съгласно Закона за устройство на Черноморското крайбрежие може да се прочете, че когато се отдава на концесия или под наем морски плаж, всъщност концесионерът и наемателят има право да ползва до 2% допълнителна търговска площ. Именно, когато експертите в Министерството са получили внесената схема, направили са необходимия преглед съгласно законодателството, установено е, че това, което е предложено, отговаря на нормативните изисквания и същата схема е одобрена. След това са правени редица проверки, както миналата година, така и по-миналата. Установено е, че изградените обекти, които са там, изцяло попадат в схемата с посочената квадратура“, каза Ангелкова. Тя посочи, че следва да се има предвид, че Законът за устройството на територията дефинира ясно в параграф 5 и точка 80 що е то преместваем обект. Министърът на туризма заяви, че трайната съдебна практика показва, че преместваем обект е такъв, който се изгражда от материали, които не са трайно прикрепени към земята и същият може да бъде разглобен, без да се налага да се разрушават тези материали. „Много важно е да се прочете трайната съдебна практика на съда, който е компетентен орган да прецени дали са извършени законосъобразни действия или не. Вицепремиерът не е компетентен орган. Компетентен орган е съдът“, заяви Ангелкова. Тя поясни, че ако има сигнали, които са свързани с извършване на някакво друго нарушение, попадащо в обхвата на други закон, това е прокуратурата. „Категорично мога да заявя, че изцяло сме водени от спазване на българското законодателство и изцяло това, което е установявано от нашите проверки попада в това, което е одобрено“, каза Ангелкова и поясни, че ако има информация, която касае неща извън нейните компетенции, този който я има трябва да си сезира компетентните органи. „Ако се изисква наше съдействие, то ще бъде оказано“, допълни Ангелкова. \r\nДеница КИТАНОВА", "date": "2018.06.06", "title": "Министър Николина Ангелкова: Проверките не установяват нарушения в плаж „Слънчев бряг - юг“, по закон концесионерите могат да ползват до 2% търговска площ"}
{"url": "http://www.focus-news.net/news/2018/06/06/2530634/svetoslav-vasilev-obshtina-kyustendil-nashata-ambitsiya-e-v-grada-da-se-provezhda-ezhegodno-it-konferentsiya.html", "text": "Нашата амбиция е в града да се провежда ежегодно IT конференция. Това каза пред Радио „Фокус” – Кюстендил Светослав Василев, зам.-кмет на Община Кюстендил. „За мен най-важното е, че тази конференция се превърна в традиция. За трета поредна година правим тази конференция с цел да запознаем младите хора с последните новости в IT сектора. Хубавото е, че тя се проведе при един доста голям интерес. За първи път имахме разделяне на групи по отделните модули, по интереси на самите деца. Първият модул беше за 3D анимация, за ефекти в киното, където направихме едно закачливо намигане”, каза Светослав Василев. По думите му дигиталното изкуство е било първият панел, след това технологии и предприемачество, с работилница за роботи. \r\n„За най – големите беше последният модул – предприемачество, в който водещи предприемачи показаха своите причини да останат и да работят в България, а такива, които са били в чужбина, защо са се върнали отново тук. Това беше конференцията, като идеята е да има и четвърта, и пета, да обръщаме все повече внимание на децата и да им даваме все повече възможности за обучение и затова да се запознават с последните тенденции в IT сектора”, каза Светослав Василев.\r\n„Ще работим за създаване на кръжок по роботика в Обединен детски комплекс”, посочи също той. „Във Второ основно училище, на база на това, че то е и иновативно училище, господин Георги Тодоров има специална паралелка, в която децата се обучават точно в роботика. Имат техни роботи, Община Кюстендил също закупи двайсет робота миналата година, тип всъдеход, като идеята ни е да направим един кръжок в Обединен детски комплекс, където да могат и дечица от други училища да се запознаят”, заяви Светослав Василев. По думите му вече се правят постъпки за да може в учебните планове в по – ранна възраст – трети, четвърти, пети клас, да бъде застъпено това изучаване на роботика, от гледна точка на това, че това е бъдещето. „Идеята е да се работи точно в тази посока, да се използват тези заложби, тази естествена тяхна наклонност, да се справят с техниките и технологиите, е в тяхна полза”, каза Светослав Василев.\r\nВенцеслав ИЛЧЕВ", "date": "2018.06.06", "title": "Светослав Василев, Община Кюстендил: Нашата амбиция е в града да се провежда ежегодно IT конференция"}
{"url": "http://www.focus-news.net/news/2018/06/06/2530636/sport-balgariya-gostuva-na-portugaliya-v-mach-za-myasto-vav-finalnata-chetvorka.html", "text": "Женският национален отбор по волейбол гостува днес на Португалия в последния си мач от Група „А“ на Златната европейска лига. Двубоят е с огромен залог, като победа с 3:0 или 3:1 ще гарантира на българките място на „Финалната четворка“ в Будапеща от 14 до 15 юни.\r\nНашите момичета започнаха похода си в турнира с домакинство именно на Португалия. В столичната зала „Христо Ботев“ волейболистките водени от селекционера Иван Петков победиха с 3:1, а след това постигнаха два успеха над Украйна и един над Азербайджан. Така с 4 победи и едно поражение заемат първото място с равни точки, но по-добра геймова разлика от азербайджанките. Португалия има 5 загуби до момента и все още търси своята първа победа.\r\nВенцислав ДРАГОМАНОВ", "date": "2018.06.06", "title": "Спорт: България гостува на Португалия в мач за място във Финалната четворка"}
{"url": "http://www.focus-news.net/news/2018/06/06/2530632/daily-sabah-nato-odobri-saglasuvanata-mezhdu-sasht-i-turtsiya-patna-karta-za-manbidzh.html", "text": "Генералният секретар на НАТО Йенс Столнтенберг приветства съгласуваната между САЩ и Турция „пътна карта“ за Манбидж, съобщава вестник Daily Sabah, като отбелязва, че съответното изявление норвежецът е направил в рамките на пресконференция преди срещата на министрите на отбраната на страните от Алианса в Брюксел.\r\n„Пътната карта“ за Манбидж бе обявена в понеделник във Вашингтон след среща между турския външен министър Мевлют Чавушоглу и американския държавен секретар Майк Помпео. \r\nСделката е насочена към изтеглянето на свързаните с „Работническата партия на Кюрдистан“ (ПКК) „Народни отряди за самозащита“ (YPG) от северния сирийски град и стабилността в региона.\r\nНеотдавна Турция и САЩ представиха механизъм за разглеждане на отделни въпроси в работните групи, включително за стабилизирането на Манбидж и за предотвратяването на всякакви нежелани сблъсъци в региона. Съотвеното бе договорено след посещението на вече бившия държавен секретар на САЩ Рекс Тилърсън в Анкара през февруари. \r\nПървото заседание на работната група за Сирия се проведе през март във Вашингтон, а последната среща между представители на САЩ и Турция се състоя в Анкара миналата седмица.\r\nАмериканската военна и логистична подкрепа за сирийската филиал на ПКК, YPG, е един от най-сериозните въпроси, които внасят напрежение между турското правителство и американската администрация. Вашингтон твърди, че подкрепата на САЩ е насочена към Сирийските демократични сили (СДС), които се бият срещу „Ислямска държава“. В Анкара обаче не са съгласни с тази хипотеза. \r\nСлед началото на операцията в Африн Турция изрази загриженост по отношение на присъствието на YPG в Манбидж и настоя силите им да се изтеглят от района. САЩ на свой ред дадоха обещание, че YPG ще се изтеглят на изток от река Ефрат.\r\nСъответният ангажимент бе направен по време на мандата на предходния американски президент Барак Обама, припомнят от редакцията, като допълват, че в района на Манбидж има около две хиляди американски войници, а в Северна Сирия САЩ имат „дузина бази“, според неофициални източници. Тереза Герова", "date": "2018.06.06", "title": "Daily Sabah: НАТО одобри съгласуваната между САЩ и Турция „пътна карта“ за Манбидж"}
{"url": "http://www.focus-news.net/news/2018/06/06/2530635/premierat-boyko-borisov-da-vizhdam-balgarskoto-zname-do-tova-na-germaniya-i-es-me-pravi-istinski-shtastliv.html", "text": "Да виждам българското знаме до това на Германия и ЕС ме прави истински щастлив. Това каза министър-председателят Бойко Борисов на официалната церемония по откриване на нов завод за вакуумни опаковъчни машини „Мултивак“ в Индустриална зона Божурище, предаде репортер на Радио „Фокус“. Той уточни, че гръбнакът на немската икономика са семейните фирми като „Мултивак“, а България има огромни инвестиции именно в заводите на такива фирми. „Отложихме среща с вашия министър, за да Ви посрещнем тук, защото все пак идвате с 40 млн. инвестиция“, пошегува се Борисов. Той допълни, че прави уточнение за опозицията: „Инвестициите в България са с над 2 млрд. повече в производство, а не в сферата на услугите и това е много важно за инвеститорите – имаме икономически растеж, стабилен курс на лева към еврото, огромен финансов резерв и най-нисък дълг в ЕС“. Премиерът се обърна към немските инвеститори с това, че за по-голяма сигурност на вложеното от тях, България кандидатства за чакалнята на Еврозоната и Банковия съюз. \r\nАнна АНГЕЛОВА", "date": "2018.06.06", "title": "Премиерът Бойко Борисов: Да виждам българското знаме до това на Германия и ЕС ме прави истински щастлив"}
{"url": "http://www.focus-news.net/news/2018/06/06/2530633/ministar-nikolina-angelkova-ministarat-na-turizma-nyama-absolyutno-nikakvi-prava-da-prodava-plazhove.html", "text": "Министърът на туризма няма абсолютно никакви права да продава плажове. Това каза министърът на туризма Николина Ангелкова във връзка с обвиненията на вицепремиера Валери Симеонов, че тя продава държавен плаж, предаде репортер на Агенция „Фокус“. . Ангелкова заяви, че министърът на туризма единствено управлява плажовете. „Аз не споря с Валери Симеонов“, каза тя и посочи, че неговите съветници са го подвели. Тя поясни, че по закон, когато един плаж се подготвя за концесия или да се отдава под наем, се прави проверка дали специализираната карта съответства  на кадастралната. „Това е техническа процедура, която е направена от мен като министър съгласно моите правомощия, които ми дава гл. 6 от Закона за кадастъра и имотния регистър. Изобщо не става дума за каквато и да е продажба, на каквото и да било“, заяви Ангелкова. Тя поясни, че кадастърът е към МРРБ и това е министерството, което отговоря за държавната собственост и трябва да се направи обща преценка дали е необходимо за този плаж да се прави съответствие между специализираната и кадастралната карта. Във връзка със заявеното от вицепремиера Валери Симеонов, че ще внася сигнали в прокуратурата, че 5 заведения от „Слънчев бряг юг“ са незаконни Ангелкова заяви, че си говори с вицепремиера, но всеки има мнение. „Моето мнение е, че изцяло се придържам в рамките на моите законови правомощия. Нито съм инженер, нито съм ДНСК, нито съдия, нито вещно лице, за да ходя да правя изследвания на обектите дали са строеж, дали не са или имат метална или не знам си каква конструкция. Разрешението за поставяне се издава от главният архитект на Община Несебър. Това не са заведения, които са се появили миналата година. Това са заведения от 10 години там“, посочи Ангелкова.\r\nДеница КИТАНОВА", "date": "2018.06.06", "title": "Министър Николина Ангелкова: Министърът на туризма няма абсолютно никакви права да продава плажове"}
{"url": "http://www.focus-news.net/news/2018/06/06/2530638/haskovo-obshtinata-shte-osiguri-rehabilitatsiya-na-detsa-s-uvrezhdaniya-chrez-proekta-voden-svyat-i-terapevtichna-konna-ezda.html", "text": "30 деца с увреждания ще имат възможност за рехабилитация чрез занимания по плуване и хипотерапия. Това съобщиха от пресцентъра на Община Хасково. Договорът за безвъзмездна финансова помощ по проект „Воден свят и терапевтична конна езда” вече е подписан от кмета Добри Беливанов и фонд социална закрила към Министерството на труда и социалната политика. Стойността на проекта е близо 9 хиляди лева.\r\nОсновната цел на проекта е да допринесе за подобряване на физическото и психо-емоционално състояние на децата и младежите, включени в целевата група. Децата, които ще участват в проекта, са от Център за настаняване от семеен тип за деца и младежи с увреждания, Център за настаняване от семеен тип за деца без увреждания, както и за деца и младежи от Дневен център за деца и младежи с увреждания „Марина“ в Хасково. В рамките на един месец децата ще участват в комплексна рехабилитационна програма и индивидуална работа при хипотерапевтичн и процедури с коне.\r\nОбщината ще осигури два пъти седмично транспорт за извозването на децата до конната база и до басейна.", "date": "2018.06.06", "title": "Хасково: Общината ще осигури рехабилитация на деца с увреждания чрез проекта „Воден свят и терапевтична конна езда”"}
{"url": "http://www.focus-news.net/news/2018/06/06/2530637/veliko-tarnovo-v-grada-shte-se-provede-art-festivalat-impresiya-stariyat-grad.html", "text": "Арт фестивал „Импресия – Старият град“ започва във Велико Търново. В рамките на събитието, което ще продължи 10 дни, ще бъдат създадени три скулптурни пластики от дърво на теми свързани с традициите, културата и изкуството на България. Това каза за Радио „Фокус“ - Велико Търново Невена Лефтерова, една от организаторките. Основната идея е да бъде продължена създадената традиция за трансформация на публични пространства чрез съвременното вплитане на изкуството в градската среда на Велико Търново. „В творческия процес ще вземат участие четирима скулптори творци, възпитаници на Великотърновският университет „Св. св. Кирил и Методий”. Това са докторантите Иван Николов и Магдалина Чолакова и магистрите Сергей Печинов и Радослав Ганев. В скулптурите от дърво ще се превъплътят образите на българския възрожденски строител, архитект и скулптор Уста̀ Колю Фичето, българският писател, адвокат, общественик и основател на организираното туристическо движение в България Алеко Константинов, познат под псевдонима Щастливеца, както и литературния герой на Алеко Константинов и главно действащо лице в неговата поредица сатирични фейлетони Бай Ганьо“, допълва организаторката. Идеята е всичко изработено да остане на Самоводската чаршия и след приключване на събитието.\r\nФестивалът ще започне на 9 юни и ще продължи до 17 юни. Всички събитията ще се случват основно на Самоводската чаршия на Велико Търново. Ще има и съпътстваща програма с множество концерти, които ще са на сцената пред Арт Бар Хипстър. Началото ще бъде поставено в неделя от 18.00 часа с много интересни и разнообразни музикални изпълнения. Цялата програма на фестивала можете да откриете на страницата на събитието в социалната мрежа.\r\nЛуиза ТРАНЧЕВА", "date": "2018.06.06", "title": "Велико Търново: В града ще се проведе Арт фестивалът „Импресия – Старият град“"}
{"url": "http://www.focus-news.net/news/2018/06/06/2530627/ingr-gartsiya-mitingi-za-imeto-na-makedoniya-v-24-grada-na-gartsiya.html", "text": "Митинги на \"Комитетът за защита на гръцкия характер на Македония\" започнат в 24 града на страната, предава гръцкото електронно издание In.gr, като се позовава на организаторите, които очакват присъствието на хиляди гръцки патриоти.\r\nСпоред изданието фокусът на протестите ще бъде в 19,30 ч. в Пела, столицата на древна Македония, разположена на 45 км. западно от Солун.\r\nМитинги ще се проведат в общо 15 града на Егейска Македония  сред които Драма, Серес, Кавала, Лагадина, Поликастро, Кукуш, Неа Муданя, Верия, Катерини, Воден, Лерин, Костур, Верия както и в Птолемеида, Янина, Халкида, Тива, Янина, Лариса, Волос, Корфу и Сиаста.  \r\nНа протестите се очаква да присъстват представители на Нова демокрация и Партията на независимите гърци.Тереза Герова", "date": "2018.06.06", "title": "In.gr (Гърция): Митинги за името на Македония в 24 града на Гърция"}
{"url": "http://www.focus-news.net/news/2018/06/06/2530640/sliven-oblastniyat-upravitel-chavdar-bozhurski-razporedi-merki-za-pozharna-bezopasnost-v-navecherieto-na-zhatvenata-kampaniya.html", "text": "Областният управител на Сливен Чавдар Божурски със своя заповед разпореди мерки за пожарна безопасност в навечерието на жътвената кампания, които да осигурят нормалното прибиране на зърнената реколта. Това съобщиха от Областна администрация Сливен.\r\nСъс заповедта се възлага на кметовете на общини да изготвят свои планове за безопасност при извършването на дейности в земеделските земи, да организират почистването и изнасянето на сухите треви, храсти и горими материали в сервитута на пътищата от общинската мрежа, да осигурят обучение и екипировка на доброволните формирования. Мероприятията за осигуряване на пожарна безопасност в сервитута на републиканската пътна мрежа са възложени на Областното пътно управление.\r\nСтопаните, юридически или физически лица, които обработват площи с житни култури до пътища, горски масиви, сметища, пчелини и гробища, са задължени да ги отделят от тях с противопожарни ивици с ширина, не по-малка от 6 метра.\r\nПожарозащитните ивици до железопътни линии, газоразпределителни станции, бензиностанции и около съоръженията на въздушните електропроводи, преминаващи над житни площи, трябва да са с ширина най-малко 10 метра.\r\nКатегорично се забранява паленето на стърнища и растителни остатъци в земеделските земи и извън тях. Областната дирекция по земеделие е длъжна да уведоми писмено всяка община за настъпването на восъчната зрялост на посевите от житни култури.\r\nКрайният срок за изпълнение на разпоредените в заповедта мероприятия е 29 юни.", "date": "2018.06.06", "title": "Сливен: Областният управител Чавдар Божурски разпореди мерки за пожарна безопасност в навечерието на жътвената кампания"}
{"url": "http://www.focus-news.net/news/2018/06/06/2530641/ministar-krasimir-karakachanov-shte-otkrie-v-bryuksel-simpozium-na-tema-voennata-mobilnost-klyuch-kam-evropeyskata-sigurnost.html", "text": "Министърът на отбраната Красимир Каракачанов ще открие на 7 юни 2018 г. в Брюксел симпозиум на тема „Военната мобилност – ключ към европейската сигурност“. Това съобщиха от пресцентъра на Министерство на отбраната. Форумът е организиран от Министерството на отбраната на Република България и Европейската агенция по отбрана и е част от официалния календар на Българското председателство на Съвета на ЕС. В него ще участват върховният представител на ЕС по въпросите на външните работи и политиката на сигурност Федерика Могерини, заместник-генералният секретар на НАТО Роуз Гьотемьолер, председателят на Военния комитет на ЕС генерал Михаил Костаракос, главният изпълнителен директор на Европейската агенция по отбрана Хорхе Домек, министрите на отбраната на Холандия, Словения и Финландия Анк Билевелд, Андрея Катич и Юси Ниинисто, представители на структури на ЕС и НАТО, както и на държавни институции на страни-членки на ЕС, САЩ и Канада. Във фокуса на дискусиите ще бъде военната мобилност – един от водещите проекти за сътрудничество между ЕС и НАТО.\r\nВ първия панел на симпозиума за военната мобилност, в който ще се дискутират  въпроси за взаимодействието и координацията на национално ниво и в рамките на ЕС и НАТО, модератор ще бъде заместник-министърът на отбраната Атанас Запрянов.", "date": "2018.06.06", "title": "Министър Красимир Каракачанов ще открие в Брюксел симпозиум на тема „Военната мобилност – ключ към европейската сигурност“"}
{"url": "http://www.focus-news.net/news/2018/06/06/2530643/kmetat-na-karlovo-d-r-emil-kabaivanov-zapochvat-ukrepitelni-deynosti-na-takachnata-fabrika-zaveshtana-ot-evlogi-georgiev-i-vilata-kam-neya.html", "text": "Започват укрепителни и възстановителни дейности на бившата Тъкачна фабрика на Евлоги Георгиев и вилата към нея. Това съобщи за Радио „Фокус”-Пловдив кметът на Карлово д-р Емил Кабаиванов. Двата имота са построени и дарени на Карлово от Евлоги Георгиев през 1891 година. В момента те са с различни собственици и са  паметници на културата.\r\n„Вилата е собственост на община Карлово”, каза кметът. „По тази причина предизвикахме нарочна среща-дискусия с архитекти, представители на архитектурно бюро за реставрация от Париж”, уточни Кабаиванов. По думите му била е уточнена методиката за укрепване на сградата и тя ще бъде възложена на изпълнител, за да може да се започнат реставрационни дейности догодина. В близост до нея е Тъкачната фабрика, дарена от братята на Карлово. „Но през 90-те години попада в активите на Карловска коприна и бива приватизирана”, посочи Кабаиванов. „Имахме среща по искане на собственика на сградата Димо Тадаръков и аз му заявих, че няма да отстъпим от искането си за реставрация, за което спечелихме и дело”, добави кметът на Карлово. „В момента архитект, определен от Тадаръкъв завършва проекта на реставрация. Той трябва да бъде внесен в общината за одобрение, както и в Института за паметниците на културата. След като мине това одобрение Тадаръков, за собствена сметка, трябва да укрепи и реставрира сградата”, каза още Емил Кабаиванов.\r\nДвете страни са обсъждали възможността да може да се кандидатства с проект, за да може двата обекта да бъдат в един общ комплекс – с експозиционна зала, зала за концерти и публични събития, музейна сбирка, изложби и обслужващи обекти за семинари и културни прояви.\r\nПри първа възможност за отпускане на средства по оперативни програми проектът на Карлово ще бъде внесен. До края на годината, обаче трябва да завърши укрепването на сградите.\r\nЦветана ТОНЧЕВА", "date": "2018.06.06", "title": "Кметът на Карлово д-р Емил Кабаиванов: Започват укрепителни дейности на Тъкачната фабрика, завещана от Евлоги Георгиев и вилата към нея"}
{"url": "http://www.focus-news.net/news/2018/06/06/2530626/premierat-boyko-borisov-nakarah-se-mnogo-na-mvr-za-pelov-kazaha-che-sa-polozhili-mnogo-usiliya.html", "text": "Накарах се много на МВР, казаха, че са положили много усилия. Това каза пред журналисти премиерът Бойко Борисов по повод убийството на избягалия от затвора Владимир Пелов, предаде репортер на Радио „Фокус“. Премиерът уточни, че проблемът е големият дефицит на желаещите да станат полицаи. „Ще изчакаме министър Валентин Радев да се върне. Тази сутрин говорихме дълго с главния секретар, с шефа на полицията“, обясни Борисов. Той допълни, че много неща трябва да се променят, но и много е направено. Премиерът изрази надежда тези, които работят в проследяването и издирването, да са си взели поука от случилото се. \r\nАнна АНГЕЛОВА", "date": "2018.06.06", "title": "Премиерът Бойко Борисов: Накарах се много на МВР за Пелов - казаха, че са положили много усилия"}
{"url": "http://www.focus-news.net/news/2018/06/06/2530642/blagoevgrad-vremenno-shte-bade-promenen-marshrutat-na-avtobusna-liniya-2-zaradi-remontni-deynosti-na-vik.html", "text": "Временна промяна в движението на автобусна линия №2 ще бъде въведена от 09.00 часа до 14.00 часа на 7 юни 2018 година. Това съобщиха от пресцентъра на Община Благоевград. Тя се налага заради планирано прокопаване на уличната настилка и затваряне на главната пътна артерия ул. „Георги Андрейчин“ в участъка между ул. „Преслав“ и пресечката за кръговото кръстовище на ул. „14-ти полк“, за превключване на потребители на ВиК от стария към новия водопровод. Автобусите по линия №2 ще преминават през улиците „Симеон Радев“, „Борис Ангелушев“, „Преслав“ и ще включва през ул. „Рила“. Ремонтните дейности се извършват съгласно одобрената инвестиционна програма на „Водоснабдяване и канализация“.", "date": "2018.06.06", "title": "Благоевград: Временно ще бъде променен маршрутът на автобусна линия №2 заради ремонтни дейности на ВиК"}
{"url": "http://www.focus-news.net/news/2018/06/06/2530616/tsvetan-tsvetanov-gerb-imashe-dostatachno-operativen-kontrol-po-sluchaya-v-botevgrad-podkrepyame-usiliyata-na-mvr-da-reagirat-na-vseki-signal.html", "text": "По случая в Ботевград имаше достатъчно оперативен контрол. Убеден съм, че адресът на Пелов е бил в общото полезрение на МВР, но просто не е бил проверен до момента. Това каза пред журналисти в парламента председателят на ПГ на ГЕРБ Цветан Цветанов за убийството на избягалия от Централния Софийски затвор Владимир Пелов в Ботевград, предаде репортер на Агенция „Фокус“. „След представената информация от гл. секретар Младен Маринов мога да кажа, че подкрепяме усилията на МВР, за да реагират на всеки постъпил сигнал“, заяви той. „След бягството всички от МВР бяха наясно, че ще упражни всякаква възможна сила, ще използва и оръжие, само и само да избяга от служителите“, коментира Цветан Цветанов. „С този тежък случай виждаме, че Пелов е бил на територията на Ботевград. Текат процесуално-следствени действия затова не бихме могли да имаме информация, която да коментираме“, обясни той. Попитан смята ли, че са допуснати пропуски в работата по случая Цветан Цветанов посочи: „За пропуски можехме да кажем, ако не бяха предприети никакви действия. Имало е много сигнали и информация, които са анализирани и са предприемани действия. Предполагам, че са използвани и СРС“.\r\nБиляна ИВАНОВА", "date": "2018.06.06", "title": "Цветан Цветанов, ГЕРБ: Имаше достатъчно оперативен контрол по случая в Ботевград, подкрепяме усилията на МВР да реагират на всеки сигнал"}
{"url": "http://www.focus-news.net/news/2018/06/06/2530644/sazdaden-e-postoyanen-mehanizam-po-obhvashtane-i-vklyuchvane-na-detsa-i-uchenitsi-v-obrazovatelnata-sistema.html", "text": "Правителството одобри създаването на постоянно действащ Механизъм за съвместна работа на институциите по обхващане и включване в образователната система на деца и ученици в задължителна предучилищна и училищна възраст, които не са обхванати в образователната система, за които има риск от отпадане от училище и детска градина или са напуснали преждевременно образователната система.\r\nТова съобщиха от правителствената информационна служба. Механизмът включва създаване, актуализиране и дейност на екипи за съвместна работа на институциите за обхващане и включване в образователната система на деца и ученици в задължителна предучилищна и училищна възраст (екипи за обхват); взаимодействие на институциите по прилагането на комплекс от мерки за обхващане и включване в образователната система и предотвратяване на ранно отпадане на децата в риск. Механизмът обхваща и прилагането на процедурата за отпускане на семейни и други помощи в натура спрямо индивидуалните потребности на децата и учениците, както и подобряване на координацията при прилагане на санкции спрямо родителите при неизпълнение на задълженията им по Закона за закрила на детето и Закона за предучилищното и училищното образование. Чрез Механизма се организира и регулярен обмен на информация между ангажираните институции и координиране на техните действия за налагане на съответните законови санкции на родителите, чиито деца не посещават училище.\r\nНови моменти в Механизма са взаимодействието на институциите за проследяване упражняване на правото на децата на задължително образование при пътуване и миграция; обмен на информация и контрол по издадените здравни бележки за извиняване на отсъствия на децата и учениците; внедряване, развитие, поддържане и управление на Информационна система за реализация на механизма.\r\nАкцентът е поставен върху обвързването на екипите за обхват с конкретни образователни институции, като районът на обхват на всеки екип включва прилежащия район или прилежащите райони на една или повече образователни институции. При осъществяване на дейностите за обхващане, включване и превенция на децата и учениците, които не са обхванати, които са отпаднали или които са в риск от отпадане от образователната система, институциите си взаимодействат и обменят информация по ясно регламентирана процедура с конкретизирани срокове и задължения.", "date": "2018.06.06", "title": "Създаден е постоянен механизъм по обхващане и включване на деца и ученици в образователната система"}
{"url": "http://www.focus-news.net/news/2018/06/06/2530645/burgas-narodniyat-predstavitel-ot-gerb-ivan-valkov-organizira-priemen-den-na-11-yuni.html", "text": "На 11 юни 2018 г. народният представител от ГЕРБ - Бургас Иван Вълков ще има открита приемна за граждани в централата на партията в гр. Бургас, на ул. \"Конт Андрованти\" 5. Това съобщиха от пресцентъра на ПП ГЕРБ. Приемният ден ще започне в 10.30 часа. Бургаският депутат е член на Комисията по транспорт, информационни технологии и съобщения и на Комисията за борба с корупцията, конфликт на интереси и парламентарна етика.\r\nВсички желаещи могат да се запишат за среща с Иван Вълков на място в офиса на партията или на телефон 056/819040.", "date": "2018.06.06", "title": "Бургас: Народният представител от ГЕРБ Иван Вълков организира приемен ден на 11 юни"}
{"url": "http://www.focus-news.net/news/2018/06/06/2530646/kurir-makedoniya-ministerstvo-na-kulturata-v-dvuezichen-format-parvite-novini-na-glavnata-stranitsa-na-vedomstvoto-sa-na-albanskiya-ezik.html", "text": "Реконструкцията в правителството обхвана и ресора култура, досегашният министър Робърт Алогозовски бе заменен с Асафа Адеми като представител на новия партньор на СДМС в правителството – движението „Беса“, коментират в редакцията на скопското електронно издание „Курир“.\r\nПървият работен ден на Адеми като министър вече мина и той съобщи, че е обсъдил с предшественика си как да бъде подобрен културният живот в Македония. Освен това той веднага се захвана и с реформи, отбелязват с ироничен тон от редакцията на изданието, близко до кръговете на опозиционното ВМРО-ДПМНЕ. Първото нещо, което новият културен министър на Македония е направил, е да качи съобщение на официалната интернет страницата на ведомството на албански език. То е първото, което посетителите на сайта виждат, когато го отворят, въпреки че според Конституцията официалният език в страната е македонски. Така че може да се каже, че това е скандално, защото Министерството на културата е държавна институция, уверени са в редакцията. Тереза Герова", "date": "2018.06.06", "title": "„Курир“ (Македония): Министерство на културата в двуезичен формат: Първите новини на главната страница на ведомството са на албанския език"}
{"url": "http://www.focus-news.net/news/2018/06/06/2530652/sastoyanieto-na-finansovoto-upravlenie-i-kontrol-v-publichniya-sektor-e-otseneno-kato-dobro.html", "text": "Правителството одобри Консолидирания годишен доклад за вътрешния контрол в публичния сектор за 2017 г. Докладът включва анализ на данните за миналата година за състоянието на финансовото управление и контрол и на вътрешния одит в публичния сектор, както и информация за дейността по координацията и хармонизацията на вътрешния контрол в публичния сектор, изпълнявана от специализираното звено в Министерството на финансите. Отчетен е напредъкът, основните проблеми и тенденциите за развитие в областта на вътрешния контрол и вътрешния одит. Това съобщиха от правителствената информационна служба.\r\nКонсолидираната оценка за състоянието на финансовото управление и контрол и вътрешния одит в публичния сектор за 2017 г. е „добра“.\r\nАнализът е изготвен въз основа на информация за състоянието в системите за финансово управление и контрол в 311 организации от публичния сектор, 140 годишни доклади за дейността по вътрешен одит, въпросници към тях и резултати от извършени от служители на МФ системни наблюдения в две организации от публичния сектор. След приемането му той ще бъде представен на Народното събрание и Сметната палата.", "date": "2018.06.06", "title": "Състоянието на финансовото управление и контрол в публичния сектор е оценено като добро"}
{"url": "http://www.focus-news.net/news/2018/06/06/2530651/brigaden-general-svetoslav-daskalov-e-predlozhen-za-udostoyavane-s-orden.html", "text": "Правителството предлага на Президента на Република България да издаде указ за удостояване на бригаден генерал Светослав Даскалов с орден „За военна заслуга“ І степен. Това съобщиха от правителствената информационна служба.\r\nВ мотивите към предложението е изтъкната дългогодишната и безупречна служба на доскорошния началник на служба „Военна информация, неговият принос за националната и колективна сигурност, проявен висок професионализъм и личен принос в процеса на реформиране и изграждане на българското военно разузнаване в съответствие с новите глобални предизвикателства.\r\nБригаден генерал Даскалов е удостояван с много отличия, последното от които е високата държавна награда от президента на Италия – „Офицер на ордена на звездата на Италия“, връчена му за принос в развитието на отношенията между двете страни в областта на сигурността и отбраната.", "date": "2018.06.06", "title": "Бригаден генерал Светослав Даскалов е предложен за удостояване с орден"}
{"url": "http://www.focus-news.net/news/2018/06/06/2530647/aleksandar-stamboliyski-sayuz-na-balgarskite-transportni-rabotnitsi-kam-momenta-neshtata-pri-transportnite-rabotnitsi-sa-silno-zatrudneni.html", "text": "Към момента нещата при транспортните работници са силно затруднени. Това каза за Радио „Фокус“-Пирин Александър Стамболийски, председател на Синдикална конфедерация „Съюз на българските транспортни работници“. „Във всяка държава транспортният работник трябва да действа по различен начин, а това затруднява неговата работа. Надявам се по-скоро да бъдат приети единни правила за работа, за да можем да работим по-спокойно. Налагането на задължителното ходене на хотел при 45-часовите паузи, които са нормални седмични почивки, просто карат шофьорите да търсят постоянно варианти как да заобикалят това нещо, с което се натрупват и задължителните компенсации, въведени от страните членки. Така че самото затруднение на превозвачите, затруднява и работниците. Винаги и по всякакъв начин контролните органи търсят отговорност първо от самия шофьор, тъй като той е задължен да спазва така наложените правила, а пък превозвачът може да си измие ръцете с това, че е предупредил шофьора. Трудно е за шофьорите, надяваме се да бъдат облекчени нещата с въвеждането на правилата“, коментира той. \r\nСтамболийски допълни, че транспортните работници подкрепят превозвачите в техните искания, тъй като все пак трябва да се запазят работните места в България, тъй като между 120 000 – 150 000 семейства се издържат от работа в транспорта. По думите му целта им не е икономическа, не е повишаване на каквито и да било разходи за превозвачите, а идеята е да могат да продължат да работят. Според него в момента няма да се стигне до нови протести, тъй като вратата за преговори се е отворила широко. Стамболийски посочи, че засега се избягват протестите, но ако евентуално се приеме предложението на западните страни може би ще се поднови готовността за протести на превозвачите.\r\nНатали СТЕФАНОВА", "date": "2018.06.06", "title": "Александър Стамболийски, „Съюз на българските транспортни работници“: Към момента нещата при транспортните работници са силно затруднени"}
{"url": "http://www.focus-news.net/news/2018/06/06/2530653/stara-zagora-damite-v-dzhaza-e-aktsentat-na-sedmoto-izdanie-na-festivala-dzhaz-forum-stara-zagora.html", "text": "Традиционният „Джаз за деца“ във фестивалната седмица за поредна година приобщава децата и младежите към стойностната музика, развива способността им да разпознават истинското музициране сред клишетата, да възприемат импровизацията и да я оценяват. Това заяви артистичният директор на Джаз форум Стара Загора Венцислав Благоев, съобщиха от пресцентъра на Община Стара Загора. Деца от 1 до 101 години се забавляваха с музиката на бенда, а вълшебните куфари на Венци ги направиха част от него. \r\nСедмото издание на международния Джаз форум Стара Загора се открива на 7 юни от 19.00 часа на основната сцена сред античния комплекс „Августа Траяна“, когато ще бъде изпълнен фестивалният химн „Зара джаз фанфари“. Дамите в джаза – това е акцентът тази година, съобщават организаторите. \r\nКамелия Тодорова поставя началото, а след нея за първи път в България ще се представи тромбонистката Карол Джарвис от Великобритания - една изключително стилна, талантлива и упорита дама, покорила световните музикални подиуми. Етноджазът на Аутентик квинтет със специалното участие на гъдуларката Даринка Цекова е третата формация в четвъртък. \r\nВ петък и събота Стара Загора посреща още френската сензация Камий Берто, която взриви световната джазова общност през лятото на 2015 г. с вокалния си талант и с дързостта си. От Румъния пристига безспорно най-утвърдената джазова певица Мария Радукану, Агниешка Хекиерт от Полша се представя в колаборация с изключително успешния в Германия пианист Константин Костов. \r\n„Красивото лице на джаза ще търсим и с Нара Аракелян от Армения“ – съобщават организаторите. \r\nНе по-малко любопитно е участието на една българка, завладяла европейските сцени като водещ саксофонист, аранжор и композитор - Боряна Димитрова, която ще чуем съвместно с Военния биг бенд на Стара Загора. \r\n\"Джаз форум Стара Загора\" се организира от Община Стара Загора и фондация \"Джазтет\", с подкрепата на фондация \"Америка за България\", „Контур Глобал Марица Изток 3“, „БулАгро“, очна клиника „Трошев“, хотелите \"Форум\" и \"Уникато\", ресторант \"При кмета\", и със специалното медийно партньорство на Радио Стара Загора. \r\nВсички събития са с вход свободен.", "date": "2018.06.06", "title": "Стара Загора: Дамите в джаза е акцентът на седмото издание на фестивала „Джаз форум Стара Загора“"}
{"url": "http://www.focus-news.net/news/2018/06/06/2530650/natsionalnata-asotsiatsiya-na-slyapo-gluhite-i-sayuzat-na-gluhite-v-balgariya-sa-priznati-za-natsionalna-predstavitelni-organizatsii-za-horata-s-uvrezhdaniya.html", "text": "Правителството призна Сдруженията „Националната асоциация на сляпо-глухите в България“ и „Съюзът на глухите в България“ за представителни организации на национално равнище в Националния съвет за интеграция на хората с увреждания за срок от три години.\r\nСъюзът на глухите в България съдейства за социалната интеграция, личностната реализация и пълноправното участие на слухоувредените хора в обществения живот. Това съобщиха от правителствената информационна служба.\r\nНационалната асоциация на сляпо-глухите отстоява и защитава човешките, гражданските, социалните и икономическите права на хората с увредено зрение и слух. Организацията съдейства за по-добра рехабилитация и социална интеграция на сляпо-глухите и за тяхната равнопоставеност и пълноценно включване в обществото.\r\nНационалният съвет за интеграция на хората с увреждания е консултативен орган към Министерския съвет. Членуващите в него неправителствени организации защитават интересите на хората с увреждания и изразяват становища по нормативни и стратегически документи, с което допринасят за изпълнението на държавната политика за интеграция на хората с увреждания и за усъвършенстване на нормативната база.", "date": "2018.06.06", "title": "Националната асоциация на сляпо-глухите и Съюзът на глухите в България са признати за национална представителни организации за хората с увреждания"}
{"url": "http://www.focus-news.net/news/2018/06/06/2530639/kathimerinigr-gartsiya-vanshniyat-ministar-na-makedoniya-predupredi-grazhdanite-na-stranata-za-mitingite-v-gratskite-gradove.html", "text": "Външният министър на Македония предупреди гражданите на страната за митингите в гръцките градове, предава електронното издание на вестник Кathimerini.\r\nВ съобщението на македонското МВнР според \"Кathimerini\" се казва, че \"поради вероятността от протести, македонските граждани се предупреждават да избягват посещение на градовете, в които се организират митинги на \"Комитетът за защита на гръцкия характер на Македония\" заради тяхната безопасност\".Тереза Герова", "date": "2018.06.06", "title": "Кathimerini.gr (Гърция): Външният министър на Македония предупреди гражданите на страната за митингите в гръцките градове"}
{"url": "http://www.focus-news.net/news/2018/06/06/2530654/na-narodnoto-sabranie-shte-bade-predstaven-analiz-za-izpalnenieto-na-resheniyata-na-espch-po-dela-sreshtu-balgariya.html", "text": "Правителството прие и ще представи в Народното събрание петия обобщен годишен доклад по изпълнението на решенията на Европейския съд по правата на човека по дела срещу Република България. Целта на анализа е да подпомогне ефективното изпълнение на осъдителните решения на ЕСПЧ, особено в области, в които се наблюдава повторяемост на нарушенията. Това съобщиха от правителствената информационна служба. Съгласно чл. 46 от Конвенцията за правата на човека държавите-членки имат международноправен ангажимент да изпълняват окончателните решения на ЕСПЧ, установяващи нарушения, както и тези, потвърждаващи постигнатите между страните приятелски споразумения. Приемането на необходимите мерки за изпълнението на решенията се контролира от Комитета на министрите към Съвета на Европа. Държавите-членки имат договорно задължение да отстранят установените нарушения на Конвенцията, но разполагат с известна свобода на преценка по отношение на средствата за това. Делата, поставящи най-сериозни проблеми, са групирани и се гледат от Комитета на министрите в „процедура за засилено наблюдение”.\r\nСпоред статистиката на ЕСПЧ и през 2017 г. България е извън първата десетка на страните с висящи дела пред съда. Тя е на 15-о място с 623 жалби. С най-много висящи дела са Румъния (9900 – 17,6%), Русия (7750 – 13,8%), Турция (7500 – 13,3%) и Украйна (7100 – 12,6%). България е на 19-о място по брой жалби на човек от населението. Тези данни потвърждават тенденцията за намаляване на броя на висящите жалби срещу държавата и след като години наред страната ни е заемала между седмо и девето място в тази класация, през последните седем години тя трайно е извън 10-те страни по Конвенцията с най-много жалби пред ЕСПЧ. В анализа се посочва, че това се дължи както на реформата в самата система на Конвенцията, така и на активните действия на държавата по изпълнение на решенията на ЕСПЧ.\r\nСъгласно данните, предоставени от Отдела за изпълнение на решенията на ЕСПЧ, общият брой български решения на стадия на изпълнението към 31 декември 2017 г. е 207, от които 77 са прецеденти (решения, които поставят самостоятелен проблем по Конвенцията). За 2016 г. техният брой е съответно 290 и 94.\r\nДокладът отбелязва позитивните промени в законодателството и практиката в резултат на осъдителните решения на ЕСПЧ, което е довело до прекратяване на наблюдението по значителен брой решения. На първо място се откроява приключването на наблюдението по изпълнението на делата от групите „Китов срещу България“ и „Джангозов срещу България“, които засягат някои оставащи въпроси по нарушения във връзка с правото на справедлив процес в разумен срок. Отчетени са промените в Закона за съдебната власт и в НПК, които създават обезщетителен механизъм за прекомерна дължина на производствата и нова процедура за ускоряване на наказателните производства както на досъдебна, така и на съдебна фаза. След изменения в НК, НПК и в ЗСВ приключи наблюдението на изпълнението на решенията от групата „Ангелова и Илиев“, които засягат нарушение на правото на живот и забрана на изтезания в процесуалния им аспект, а именно – липсата на ефективно разследване на случаи на смърт, телесни повреди, изнасилвания, причинени от частни лица. Приети са разпоредби, въвеждащи квалифицирани състави за убийство и телесна повреда, извършени по расистки или ксенофобски мотиви, стриктни крайни срокове за досъдебните производства и засилена роля на наблюдаващия прокурор. След промяна в чл. 270 от НПК са отстранени недостатъци на съдебния контрол за законност на задържането в съдебна фаза, поради което е прекратено наблюдението и по изпълнението на делата от групата „Бочев срещу България“.\r\nНай-сериозните проблеми, констатирани в осъдителните решения на ЕСПЧ, по които все още не са взети всички мерки за преодоляването им, са недостатъци на съдебния контрол при експулсиране на чужденци на основание защита на националната сигурност; смърт или телесни повреди, причинени при необоснована или прекомерна употреба на сила от служители на полицията; липсата на достатъчно гаранции в българското законодателство срещу риска от злоупотреби при използването на СРС и др. В доклада са посочени мерките, които законодателната, изпълнителната и съдебната власт следва да предприемат за успешното изпълнение на решенията и предотвратяване на бъдещи нарушения на Конвенцията и нови осъдителни решения срещу България.", "date": "2018.06.06", "title": "На Народното събрание ще бъде представен анализ за изпълнението на решенията на ЕСПЧ по дела срещу България"}
{"url": "http://www.focus-news.net/news/2018/06/06/2530658/zamestnik-ministar-malina-krumova-shte-uchastva-v-rabotna-sreshta-na-tema-podkrepa-za-postigane-na-ravnopraven-dostap-do-voda-i-sanitariya-v-balgariya-na-7-yuni.html", "text": "Утре, 7 юни, заместник-министърът на регионалното развитие и благоустройството Малина Крумова ще участва в работна среща на тема „Подкрепа за постигане на равноправен достъп до вода и санитария в България“. Това съобщиха от пресцентъра на министерството.\r\nСъбитието се организира по проект „Подобряване на равноправния достъп до вода и санитария в България“ и ще се проведе от 09.30 ч. в Националния център по обществено здраве и анализи в София.", "date": "2018.06.06", "title": "Заместник-министър Малина Крумова ще участва в работна среща на тема „Подкрепа за постигане на равноправен достъп до вода и санитария в България“ на 7 юни"}
{"url": "http://www.focus-news.net/news/2018/06/06/2530657/dopalnitelni-55-735-leva-sa-predostaveni-za-optimizatsiya-na-uchilishtnata-mrezha.html", "text": "Министерският съвет одобри допълнителни трансфери в размер на 55 735 лв. за осем общини за финансовото осигуряване на дейности по националната програма „Оптимизация на училищната мрежа“. Това съобщиха от правителствената информационна служба. С две постановления от 2017 г. на тези общини са предоставени 95% от сумите по одобрените им проекти, а със сега отпуснатите средства се осигуряват окончателните плащания по тях.\r\nНационалната програма „Оптимизация на училищната мрежа“ финансира общински проекти за преструктуриране на училища и професионални училища или за създаване на средищни училища.\r\nПо бюджета на МОН и на общини бяха одобрени допълнителни разходи и трансфери в размер на 101 115 лв. Средствата са за изплащане на стипендии по Програмата на мерките за закрила на деца с изявени дарби от държавни и общински училища.", "date": "2018.06.06", "title": "Допълнителни 55 735 лева са предоставени за оптимизация на училищната мрежа"}
{"url": "http://www.focus-news.net/news/2018/06/06/2530649/antoaneta-bares-nkiz-po-trudnoto-e-ne-da-privlechesh-edna-investitsiya-a-da-ya-zadarzhish-i-da-sazdadesh-doverie-v-investitora.html", "text": "По-трудното е не да привлечеш една инвестиция, а да я задържиш и да създадеш доверие в инвеститора, така че той да увеличи инвестицията си впоследствие. Това каза Антоанета Барес, изпълнителен директор на Националната компания „Индустриални зони“ ЕАД, по време на официалната церемония по откриване на нов завод за вакуумни опаковъчни машини „Мултивак“ в Индустриална зона Божурище, предаде репортер на Радио „Фокус“. „Имаме подписани договори с 22 компании, още 20 чакат за това. Интересът към нашите зони е изключително голям, компанията работи успешно на изключително високи обороти. Надяваме се все по-често да имаме толкова гости в Индустриална зона София – Божурище за откриване на нови предприятия“, коментира тя. Антоанета Барес каза още: „Все по-засилващият се интерес към инвестициите е световна тенденция. У нас интересът се увеличи след като Индустриална зона Божурище излезе на светло и се разбра, че всеки е добре дошъл при нас“. Според нея за да инвестира някоя чуждестранна или българска компания у нас, не ѝ трябват връзки.", "date": "2018.06.06", "title": "Антоанета Барес, НКИЗ: По-трудното е не да привлечеш една инвестиция, а да я задържиш и да създадеш доверие в инвеститора"}
{"url": "http://www.focus-news.net/news/2018/06/06/2530659/stara-zagora-uchenitsi-ot-grada-sa-otlicheni-v-konkurs-za-izrabotvane-na-maket-posveten-na-tema-ekologichen-grad.html", "text": "На 5 юни 2018 г. победителите в детския конкурс на EVN България за изработване на макет, посветен на тема „Екологичен град“, посетиха модерната централа на EVN Топлофикация в Пловдив. Това съобщиха от пресцентъра на Община Стара Загора. Конкурсът е част от дългосрочната инициатива на дружеството за обучения в училищата „Часът на Иви и Енчо. Занимателни обучения за енергия и екология“. \r\nОбщо 75 деца и техните преподаватели от три училища, класирани на първите места в конкурса на EVN България, получиха възможност да посетят съоръжения на EVN Топлофикация в Пловдив. Децата са от ОУ „Христо Ботев“ с. Енина, община Казанлък, СУ „Железник“ Стара Загора и НУ „Димитър Благоев“ Стара Загора.\r\nПосещението включваше обиколка на територията на EVN Топлофикация при спазване на мерките за безопасност. Децата имаха възможност да се запознаят от безопасна дистанция с различните енергийни съоръжения.\r\nВизитата включваше и детско парти с подаръци и различни игри на екологична тематика. В рамките на посещението децата представиха изработените от тях макети на тема „Екоград“. Всяко дете беше отличено индивидуално с медал и сертификат за завършено обучение по енергийна ефективност и екология. Класираните на I-во място ученици от ОУ „Хр. Ботев“ в с. Енина ще получат голямата награда – спортна площадка в двора на училището. \r\nПрез учебната 2017/18 г. EVN България осъществява за девета поредна година обучение на ученици от 2-ри, 3-ти и 4-ти клас в разумно използване на енергийните ресурси и опазване на природата.", "date": "2018.06.06", "title": "Стара Загора: Ученици от града са отличени в конкурс за изработване на макет, посветен на тема „Екологичен град“"}
{"url": "http://www.focus-news.net/news/2018/06/06/2530660/zam-ministar-denitsa-nikolova-zam-ministar-denitsa-nikolova-kohezionnata-politika-sled-2020-g-dava-vazmozhnost-za-mnogofondovo-finansirane-za-razvitie-na-regionite.html", "text": "Кохезионната политика в ЕС след 2020 г. ще продължи да бъде изпълнявана по нов начин, който предвижда  интегрирано и многофондово финансиране на проекти за развитие регионите. Това бе и един от приоритетите на Българското председателство на Съвета на ЕС в областта на териториалното сближаване. Това каза заместник-министърът на регионалното развитие и благоустройството Деница Николова, която участва в заседание на Комисията по политиката на териториално сближаване и бюджет на ЕС на Комитета на регионите, съобщиха от пресцентъра на министерството. Форумът се провежда в София и е част  от календара на Българското председателството на Съвета на Европейския съюз, като негов домакин е Националното сдружение на общините в Република България. \r\n Зам.-министър Николова отбеляза, че в рамките на 6-месечното председателство \r\nприоритетните теми за градското развитие и териториалното сближаване са дебатирани с всички държави–членки като възможност за подкрепа за продължаване на политиката за по-балансирано развитие на територията. „Чрез интегриран подход на взаимодействие на мерките и инвестициите ще работим за ясното сближаване между регионите, фокусирайки се върху цялата територия на страната, а не само върху големите градове. Ще продължим да насърчаваме възможностите за взаимодействие, сътрудничество и  партньорство, които да осигурят изпълнение на политиката за градския и териториалния дневен ред“, каза още зам.-министър Николова. \r\nТя коментира, че анализът на представената многогодишна рамка на бюджета на ЕС след 2020 г. и кохезионния пакет от регламенти показва, че страните -членки на ЕС ще имат възможност са развиват по-тясно регионите и да развиват свързаността, намирането на общите черти, но и спецификата на всеки отделен регион. „Надявам се, че ще постигнем интегрирания подход на взаимодействие и изпълнение на заложените мерки, защото ще имаме възможността за изпълнение на многофондови проекти на регионално ниво, които да допринасят за извеждане на потенциалите им и за постигане на много по-добро икономическо развитие в тях“, каза още заместник-регионалният министър. Според Николова ще се подкрепят и по-ясно  проекти за създаване на  високотехнологични отрасли в посока постигане на целта за интелигентна Европа, проекти за по-зелена и кръгова икономика, както и подкрепа в инвестиции, които са по-близко до гражданите чрез подход за териториално сближаване чрез интегрирани инвестиционни мерки. \r\nСпоред зам.-министър Деница Николова с новите регламенти за работа с европейските проекти, които ще влязат в сила след 2020 г.,  се търси опростяване и на правилата за работа и улесняване комбинирането на различни по вид инвестиции и финансиране. Така, според нея, ще постигаме, гъвкавост на управленските решения и постигане на по-конкретни и видими цели за регионите.", "date": "2018.06.06", "title": "Зам.-министър Деница Николова: Зам.-министър Деница Николова: Кохезионната политика след 2020 г. дава възможност за многофондово финансиране за развитие на регионите"}
{"url": "http://www.focus-news.net/news/2018/06/06/2530648/api-vazstanoveno-e-dvizhenieto-po-avtomagistrala-lyulin-pri-km-3-v-posoka-sofiya.html", "text": "Възстановено е движението по автомагистрала \"Люлин\" при км 3 в посока София. Това съобщиха от пресцентъра на Агенция \"Пътна инфраструктура\".", "date": "2018.06.06", "title": "АПИ: Възстановено е движението по автомагистрала \"Люлин\" при км 3 в посока София"}
{"url": "http://www.focus-news.net/news/2018/06/06/2530661/otchuzhdavat-se-chasti-ot-imoti-za-izgrazhdaneto-na-am-hemus.html", "text": "Правителството прие решение за отчуждаване на части от имоти в землището на с. Черенча, община Шумен, за изграждането на АМ „Хемус“ в участъка от пътен възел „Буховци“ до пътен възел „Белокопитово“. Това съобщиха от правителствената информационна служба. Отсечката е с дължина 1,46 км. Средствата за обезщетяване на собствениците са за сметка на Агенция „Пътна инфраструктура“. Решението може да се обжалва по реда на Административнопроцесуалния кодекс пред Върховния административен съд в 14-дневен срок от съобщаването му на заинтересуваните лица.\r\nВ полза на „Електроенергиен системен оператор“ ЕАД се учредява безсрочен сервитут върху поземлен имот в с. Равногор, община Брацигово. Площта на сервитутната зона е 3,266 дка и е необходима за изграждане и обслужване на въздушен електропровод. За сервитутното право „ЕСО“ ЕАД ще заплати нормативно определената цена и режийни разноски на стойност.\r\nМинистерският съвет предостави на Националната агенция за приходите безвъзмездно управлението на терен от 6 дка на столичния булевард „Цариградско шосе“ №111. По този начин ще се осигури улеснен достъп до административната сграда на НАП, която се намира в имота.\r\nСградата на Професионалната гимназия по хранително-вкусови технологии „Атанас Ченгелев“ в гимназия в Пещера става общинска собственост. Решението е мотивирано с преобразуването в общинско на учебното заведение, което досега е било към Министерството на земеделието, храните и горите.\r\nПравителството промени от публична в частна държавна собственост статута на ветеринарна лечебница в с. Макреш, област Видин. Това ще позволи извършване на разпоредителни действия и реализирането на допълнителни приходи от имота.", "date": "2018.06.06", "title": "Отчуждават се части от имоти за изграждането на АМ „Хемус“"}
{"url": "http://www.focus-news.net/news/2018/06/06/2530655/opredeleni-sa-taksi-za-izdavane-na-litsenz-za-novi-vidove-chastna-ohranitelna-deynost.html", "text": "Правителството одобри промени в Тарифа №4 за таксите, които се събират в системата на МВР. Това съобщиха от правителствената информационна служба. Те са продиктувани от влезлите в сила изменения в Закона за частната охранителна дейност, с които са определени нови видове частна охранителна дейност.\r\nВ чл. 57 от Тарифа №4 се определят такси за издаване на лицензи за девет вида частна охранителна дейност (пет досега) – лична охрана на физически лица, охрана на имущество на физически или юридически лица, самоохрана на имущество, охрана на мероприятия, охрана на ценни пратки и товари, както и новите: сигнално-охранителна дейност, охрана на питейни и развлекателни заведения, охрана на урбанизирани територии и охрана на селскостопанско имущество. Определените такси се различават с оглед териториалния обхват на лиценза за съответния вид дейност – за територията на цялата страна и за отделна област. Размерът им е съобразен със спецификата на вида частна охранителна дейност, интензитета на нейното осъществяване и степента на обществените отношения, които се засягат при ползване на определения вид регулирана търговска услуга.", "date": "2018.06.06", "title": "Определени са такси за издаване на лиценз за нови видове частна охранителна дейност"}
{"url": "http://www.focus-news.net/news/2018/06/06/2530662/mongoliya-otkriva-pochetno-konsulstvo-v-ruse.html", "text": "Правителството даде съгласието си Монголия да открие почетно консулство в Русе. Камен Милков, член на постоянните секторни комисии в областта на здравеопазването и на туризма и околната среда към Областната администрация – Русе, ще изпълнява функциите на почетен консул. Неговият консулски окръг ще обхваща територията на област Русе. Това съобщиха от правителствената информационна служба. Монголската страна мотивира предложението си с желание да стимулира търговско-икономическите и културни връзки с България, изразявайки очакване назначението на почетен консул да допринесе в тази посока. Кандидатът е представен като дългогодишен приятел на Монголия, лично ангажиран с развитието на двустранните контакти, включително на равнище местни власти.", "date": "2018.06.06", "title": "Монголия открива почетно консулство в Русе"}
{"url": "http://www.focus-news.net/news/2018/06/06/2530664/za-ratifikatsiya-e-predlozheno-sporazumenieto-za-sazdavane-na-mnogonatsionalno-modulno-meditsinsko-formirovanie.html", "text": "Правителството предлага на Народното събрание да ратифицира подписаното от 15 държави от Европейския съюз, включително България, Програмно споразумение за многонационално модулно медицинско формирование. Към документа са се присъединили също Австрия, Белгия, Кипър, Чехия, Финландия, Германия, Гърция, Унгария, Италия, Холандия, Румъния, Словения, Испания и Швеция, както и Европейската агенция по отбрана. Това съобщиха от правителствената информационна служба.\r\nСпоразумението е част от инициативата на ЕС „Обединяване и споделяне“. Целта на проекта е да бъдат смекчени критичните военномедицински дефицити в държавите членки. Концепцията за многонационална медицинска поддръжка позволява дори и на страни с относително ограничени ресурси в тази сфера да участват в модулни медицински формирования чрез обединяване и споделяне на способности и по този начин да допринасят за предоставянето на възможно най-добрата медицинска помощ по време на мисии или операции в рамките на Общата политика за сигурност и отбрана на Европейския съюз.\r\nОт българска страна в проекта участва Военномедицинската академия.", "date": "2018.06.06", "title": "За ратификация е предложено споразумението за създаване на многонационално модулно медицинско формирование"}
{"url": "http://www.focus-news.net/news/2018/06/06/2530666/veliko-tarnovo-startira-informatsionna-kampaniya-po-9-ta-konkursna-sesiya-na-natsionalniya-inovatsionen-fond-po-shemata-za-podpomagane-na-nauchnoizsledovatelskata-i-razvoyna-deynost.html", "text": "Изпълнителната агенция за насърчаване на малките и средните предприятия (ИАНМСП) стартира информационната кампания по Девета конкурсна сесия на Националния иновационен фонд по схемата „Подпомагане на научноизследователската и развойна дейност на предприятията и организациите за научни изследвания и разпространение на знания“. Това съобщиха от пресцентъра на Община Велико Търново. Кампанията в страната стартира в град Велико Търново със съдействието на Община Велико Търново от 13.00 часа на 7 юни, в сградата на Общината на пл. \"Майка България\" 2, Зала Ритуална (партер).\r\nНа представянето, участие ще вземат експерти на ИАНМСП, както и ще присъстват представители на Община Велико Търново. По време на представянето ще бъдат обявени условията за кандидатстване, а именно максималната стойност на безвъзмездната финансова помощ (БФП), максималният срок за реализацията на научноизследователските и развойни проекти, максималният интензитет на помощта, кои ще бъдат допустимите кандидати и партньори, тематичните области и друга информация съгласно изменените Правила за управление на средствата на Националния иновационен фонд.", "date": "2018.06.06", "title": "Велико Търново: Стартира информационна кампания по 9-та конкурсна сесия на Националния иновационен фонд по схемата за подпомагане на научноизследователската и развойна дейност"}
{"url": "http://www.focus-news.net/news/2018/06/06/2530665/institutsii-na-balgariya-i-sasht-shte-sklyuchat-sporazumenie-za-garantirane-na-sigurnostta-na-izgradenite-mezhdu-tyah-vrazki.html", "text": "Правителството одобри проекта на споразумение, обезпечаващо сигурността на съвместните изградени връзки между Департамента по вътрешна сигурност на САЩ, Службата за митническа и гранична защита на САЩ и Държавна агенция „Национална сигурност“. Това съобщиха от правителствената информационна служба.\r\nДокументът урежда общата техническа рамка и стандарти за индивидуални и организационни технически задължения по линия на сигурността за защита и управление на информацията, която се обменя от съответните органи.", "date": "2018.06.06", "title": "Институции на България и САЩ ще сключат споразумение за гарантиране на сигурността на изградените между тях връзки"}
{"url": "http://www.focus-news.net/news/2018/06/06/2530669/odobren-e-proekt-na-deklaratsiya-na-ministrite-na-turizma-na-darzhavite-chlenki-na-chis.html", "text": "Министерският съвет одобри проект на Съвместна декларация от Варна на министрите, отговарящи за туризма на държавите-членки на организацията за Черноморско икономическо сътрудничество (ЧИС). Това съобщиха от правителствената информационна служба.\r\nДокументът се очаква да бъде обсъден и одобрен в периода 13-14 юни 2018 г. по време на събития, организирани от Министерството на туризма – заседание на работна група „Сътрудничество в туризма“ и Среща на министрите с ресор туризъм на страните-членки на ЧИС. Форумът през втория ден е част от календара на Българското председателство на Съвета на Европейския съюз.\r\nВ проекта на съвместната Декларация се потвърждава ангажиментът на държавите-членки на ЧИС да укрепват връзките си в областта на туризма. Декларират се намерения за увеличаване на туристическите потоци между дестинациите, за да се превърне устойчивият туризъм в един от основните двигатели на социално-икономическото развитие в региона. Предвижда се насърчаване на изпълнението на проекти за културен туризъм, културни маршрути в Черноморския регион, както и разработване на нови проекти за Пътя на коприната.\r\nВ текста на проектодекларацията са заложени действия за по-нататъшно развитие на гастрономическия и винения туризъм, както и развитието на селски, културен, уелнес и СПА туризъм, включително и с разработването на съвместни проекти за гастрономически маршрути и маршрути за винен туризъм в региона на ЧИС.\r\nВлизането в сила на Декларацията ще позволи по-ефективно сътрудничество в туризма между държавите-членки от организацията за Черноморско икономическо сътрудничество.\r\nЧИС е международна икономическа организация на страните от Черноморския регион с пълноправен статут от 1999 г. В момента в нея членуват Албания, Армения, Азербайджан, България, Грузия, Гърция, Молдова, Румъния, Русия, Сърбия, Турция и Украйна.\r\nБългария е страна-координатор на работна група „Сътрудничество в туризма“ на организацията за Черноморско икономическо сътрудничество в периода 01.07.2016 г. – 30.06.2018 г.", "date": "2018.06.06", "title": "Одобрен е проект на декларация на министрите на туризма на държавите-членки на ЧИС"}
{"url": "http://www.focus-news.net/news/2018/06/06/2530663/hans-yozef-pshirer-ministar-na-ikonomikata-na-provintsiya-bavariya-4-godishen-ikonomicheskiya-rast-i-stabilen-valuten-kurs-sa-faktorite-v-polza-na-balgariya-kato-myasto-za-investitsii.html", "text": "4% годишен икономическия ръст и стабилен валутен курс са факторите в полза на България като място за инвестиции. Това каза Ханс Йозеф Пширер, държавен министър на икономиката, енергетиката и технологиите на провинция Бавария на официалната церемония по откриване на нов завод за вакуумни опаковъчни машини Мултивак в Индустриална зона Божурище, предаде репортер на Радио „Фокус“. „Господин премиер, не съм сам тук – заедно с мен е 25-членна бизнес делегация и двама депутати. Знам, че в България работят 750 баварски фирми, голяма част от които със свои седалище и клонове на ваша територия. Благодаря на всички, които работиха за задълбочаването на тези отношения. Много се радвам, че от присъединяването на България към ЕС стокооборота между България и Бавария се е удвоил и възлиза на 1.2 млрд евро и се надяваме да продължим в същия дух“, отбеляза Пширер. Той припомни, че днес се отбелязва важен юбилей - 15 години на представителството на Бавария в България.", "date": "2018.06.06", "title": "Ханс Йозеф Пширер, министър на икономиката на провинция Бавария: 4% годишен икономическия ръст и стабилен валутен курс са факторите в полза на България като място за инвестиции"}
{"url": "http://www.focus-news.net/news/2018/06/06/2530668/s-godina-se-udalzhava-sporazumenieto-mezhdu-balgariya-i-sasht-za-nauchno-tehnologichno-satrudnichestvo.html", "text": "Министерският съвет одобри проект на Протокол за удължаване с една година на срока на действие на междуправителственото споразумението на България и САЩ за научно-технологично сътрудничество. Това съобщиха от правителствената информационна служба.\r\nСпоразумението за 10-годишно сътрудничество е подписано през 2008 г. и изтича на 17 юни. Предстои изготвяне на текст на нов документ, който да бъде подписан за период от още 10 години.", "date": "2018.06.06", "title": "С година се удължава споразумението между България и САЩ за научно-технологично сътрудничество"}
{"url": "http://www.focus-news.net/news/2018/06/06/2530670/pravitelstvoto-odobri-rezultatite-ot-zasedaniya-na-savet-obshti-vaprosi.html", "text": "Министерският съвет одобри доклади с резултатите от заседания на Съвет „Общи въпроси“, проведени на 14 май в Брюксел. Това съобщиха от правителствената информационна служба.\r\nВъв формата с участието на 28-те държави членки Комисията представи пред своето предложение за Многогодишната финансова рамка (МФР) за периода 2021-2027, а държавите-членки изложиха вижданията си по темата. Това бе първата дискусия на министерско ниво, която постави началото на преговорния процес по следващия бюджет на ЕС в рамките на Съвета на базата на предложението на ЕК, представено на 2 май.\r\nЕК и държавите-членки подкрепиха предложението на Българското председателство в проекта на дневен ред за юнското заседание на Европейския съвет да бъдат включени теми като миграция, сигурност и отбрана, икономика и цифров дневен ред, научни изследвания и иновации, но и Многогодишна финансова рамка, външни отношения и разширяване.\r\nВъв формата по член 50 от ДЕС Съветът направи преглед на актуалното състояние на преговорите с Обединеното кралство и започна подготовката на заседанието на Европейския съвет по чл. 50, който ще проведе на 29 юни 2018 г. Главният преговарящ на ЕС Мишел Барние информира министрите за последните развития в преговорите с британската страна както по отношение на останалите отворени въпроси от споразумението за оттегляне, така и относно рамката на бъдещите отношения EC - Обединено кралство.", "date": "2018.06.06", "title": "Правителството одобри резултатите от заседания на Съвет „Общи въпроси“"}
{"url": "http://www.focus-news.net/news/2018/06/06/2530675/odobreni-sa-pozitsiite-na-balgariya-za-zasedanie-na-saveta-po-transport-telekomunikatsii-i-energetika.html", "text": "Правителството одобри българската позиция за предстоящите на 7-11 юни в различни формати заседания в Люксембург на Съвета по транспорт, телекомуникации и енергетика. Това съобщиха от правителствената информационна служба. Министрите на транспорта от ЕС ще обсъдят предложенията от Пакета за мобилността (I и ІІ част). На заседанието България ще продължи да отстоява своите интереси, свързани с въпросите относно връщане „у дома“ на водача, ползване на редовната седмична почивка от водача в превозното средство, специфични правила относно командироването на водачите (Lex specialis), каботаж, превозвачи от трети страни, извършващи превози на територията на ЕС. Министрите ще дискутират и по предложението за Директива за електронните системи за пътно таксуване и обмена на информация, по предложението за регламент за защита на конкуренцията във въздушния транспорт и по предложението за директива относно пристанищните приемни съоръжения.\r\nМинистрите на телекомуникациите ще проведат преговори по предложението за регламент относно Акт за киберсигурността, който България подкрепя. За нас е важно, че в предложения общ подход се запазват във възможно най-голяма степен предвидените функции на Агенцията на ЕС за киберсигурност и по-конкретно тези, които са свързани с подпомагане на оперативното сътрудничество в случай на кризи или инциденти със значително  въздействие. Те ще проведат също ориентационен дебат по предложението за директива относно повторната употреба на информацията в обществения сектор.\r\nМинистрите на енергетиката ще проведат преговори по предложението за регламент относно Агенцията за сътрудничество между регулаторите на енергия. Те бъдат запознати също така с текущото състояние на преговорите по предложенията от пакета „Чиста енергия за всички европейци“. Въпреки големия обем работа, извършена от страна на Българското председателство, все още остават редица открити въпроси, които ще бъдат обсъдени на предстоящите триалози. България разглежда пакета като важна стъпка към постигане на сигурни и устойчиви енергийни доставки, както и по-благоприятна енергийна политика в интерес на потребителите на енергийни услуги.\r\nОдобрена беше и българската позиция за заседанието на КОРЕПЕР II във формат Конференция на представителите на правителствата на държавите членки, което ще се проведе на 13 юни в Брюксел. На него България ще подкрепи направените от Литва и Малта предложения за назначаване на Ирмантаз Ярукайтиз и проф. Петер Ксюереб за съдии в Съда на Европейския съюз за периода от 7 октомври 2018 г. до 6 октомври 2024 г.", "date": "2018.06.06", "title": "Одобрени са позициите на България за заседание на Съвета по транспорт, телекомуникации и енергетика"}
{"url": "http://www.focus-news.net/news/2018/06/06/2530671/prekratyava-se-protsedurata-za-predostavyane-na-kontsesiya-za-usluga-za-morski-plazh-albena.html", "text": "Правителството прекрати процедурата за предоставяне на концесия за услуга за морски плаж „Албена“, община Балчик. Това съобщиха от правителствената информационна служба. Причината е установяване на несъответствие при условията, зададени с конкурсната документация, което води до неспособност концендентът да приложи правилно критериите за възлагане и последваща невъзможност да бъде изготвена правилно изисканата документация за участие от страна на кандидатите. \r\nПри изпълнение на законовите изисквания Министерството на туризма ще възстанови депозитите и ще върне гаранциите за участие в конкурса на участниците.", "date": "2018.06.06", "title": "Прекратява се процедурата за предоставяне на концесия за услуга за морски плаж „Албена“"}
{"url": "http://www.focus-news.net/news/2018/06/06/2530673/s-15-godini-se-udalzhava-kontsesionniyat-dogovor-za-nahodishte-gabi-2.html", "text": "С 15 години ще бъде удължен концесионният договор за находище „Габи-2“ в област Кюстендил, реши Министерският съвет. Това съобщиха от правителствената информационна служба. Правителството прие исканата от концесионера - „Ди Ви Би“ ООД, промяна. От дружеството мотивират искането си с наличието на оставащи запаси в находището, които биха останали неиззети.\r\nКонцесионният договор за находище „Габи-2“ е сключен през 2007 г. за срок от 15 години. От него се добиват строителни материали – пясъци и чакъли.", "date": "2018.06.06", "title": "С 15 години се удължава концесионният договор за находище „Габи-2“"}
{"url": "http://www.focus-news.net/news/2018/06/06/2530674/vnasyaneto-na-osiguritelni-vnoski-za-nedostigasht-stazh-pri-pensionirane-shte-se-ustanovyava-sluzhebno.html", "text": "По силата на промени в Наредбата за пенсиите и осигурителния стаж, внасянето на осигурителни вноски за недостигащ стаж при пенсиониране ще се установява служебно, без да е необходимо представянето на съответните платежни документи от гражданите. Необходимите данни ще се вземат от информационната система на Националния осигурителен институт. По този начин се намалява административната тежест за гражданите, като същевременно ще се предотвратят възможностите за злоупотреби. Това съобщиха от правителствената информационна служба.\r\nПредвидени са и разпоредби, с които се преустановява възможността банките да правят удръжки от недължими или неправилно преведени суми за пенсии за погасяване на задължения на пенсионерите към тях.\r\nС приетите промени разпоредбите на наредбата се привеждат в съответствие с измененията в Кодекса за социално осигуряване, които са в сила от 1 януари 2018 г.", "date": "2018.06.06", "title": "Внасянето на осигурителни вноски за недостигащ стаж при пенсиониране ще се установява служебно"}
{"url": "http://www.focus-news.net/news/2018/06/06/2530667/balgariya-i-republika-makedoniya-shte-zadalbochat-satrudnichestvoto-v-oblastta-na-mestnoto-upravlenie.html", "text": "България и Република Македония ще работят за укрепване и развиване на двустранното сътрудничество в областта на местното самоуправление, регионалното развитие и териториално сътрудничество. Правителството одобри проект на Меморандум за разбирателство между двете страни. Това съобщиха от правителствената информационна служба. Документът предвижда страните да обменят опит в законодателството в областта на регионалното развитие и компетенциите на институциите, отговорни за осъществяването на регионалната политика, подготовката и изпълнението на стратегически документи, координацията и наблюдението на регионалната политика и управлението на програми за регионално сътрудничество. Предвижда се и обмяна на добри практики между централните органи на държавната власт в областта на стратегическото планиране на регионалното развитие, програмирането, управлението и изпълнението на програми по инструментите на ЕС за външна помощ, целящи изграждане на административен капацитет в партниращи институции. Споделяне на добри практики и обмен на опит и експертиза в областта на административно-териториалното устройство, развитие и укрепване на местното самоуправление, децентрализацията на държавното управление, прилагането на принципите за добро управление и участието на гражданите в управлението на местно ниво са сред другите цели на Меморандума. Двете институции ще засилят сътрудничество за иницииране и изпълнение на проекти за трансгранично сътрудничество, в т. ч. насърчаване създаването на партньорства на местно, регионално и национално ниво, както и укрепване на сътрудничеството между институциите, отговорни за управлението на програмата.\r\nСтраните се ангажират да подпомагат провеждането на обучения, семинари, експертни работни групи и учебни посещения в областите на сътрудничество. В Меморандума е заложена сътрудничество и партньорски взаимоотношения.\r\nЩе бъде създадена и Съвместна работна група с представители от двете страни на ръководно и експертно равнище. Те ще определят приоритетите, както и потенциалните рискове, които да ограничат.", "date": "2018.06.06", "title": "България и Република Македония ще задълбочат сътрудничеството в областта на местното управление"}
{"url": "http://www.focus-news.net/news/2018/06/06/2530678/svilen-shitov-kmet-na-devnya-nyama-registrirani-karutsi-v-obshtinata.html", "text": "Няма регистрирани каруци в регистъра на Община Девня. Това каза за Радио „Фокус“ – Варна кметът на Община Девня Свилен Шитов. Той припомни, че условията, при които могат да се движат каруци на територията на общината, са описани в наредбата за обществения ред. „Описано е при какви условия и време каруците могат да се придвижват в населено и извън населено място“, допълни кметът. По думите му каруците в общината не са много и обикновено се забелязват в района на кв. „Река Девня“. Кметът Свилен Шитов отбеляза, че през последните години броят на каруците намалява.\r\nБроят на каруците намалява почти във всички населените места на територията на Варненска област. Ежедневно местните власти извършват контрол по отношение на движението на каруци в съответните общини. Правилата, свързани с организацията на движение на пътни превозни средства с животинска тяга на територията на община Белослав, се подчиняват на Закона за движение по пътищата, посочи кметът инж. Деян Иванов. Той припомни, че в Община Белослав се води регистър на каруците, като условията, на които трябва да отговарят превозните средства с животинска тяга, също са уредени с наредба. По думите му през последните години по пътната мрежа в града и населените места рядко се виждат каруци. По отношение на ползването на ферибота, който прекосява канала и свързва двете страни на Белослав, има правила за превозните средства с животинска тяга, свързани с мерки за недопускане на замърсявания с животинска тор. Движението на каруци на територията на община Вълчи дол също се регулира чрез наредбата за обществения ред, като собствениците на превозни средства с животинска тяга са длъжни да ги поддържат в изправност, да осигурят светлинната им сигнализация и да не допускат управлението им от малолетни. Водачите на превозни средства с животинска тяга и пастирите, придружаващи селскостопански животни при движението по улиците и пътищата, са длъжни да вземат мерки за недопускане на замърсявания с животинска тор, като поставят престилки на животните, и в случаите, когато това е невъзможно, незабавно да почистят. На територията на град Варна движението на пътни превозни средства с животинска тяга е забранено. Глобата е в размер от 50 до 500 лева. Често обаче в някои от кварталите на Варна се срещат каруци.\r\nМарияна ВАЛЕНТИНОВА", "date": "2018.06.06", "title": "Свилен Шитов, кмет на Девня: Няма регистрирани каруци в общината"}
{"url": "http://www.focus-news.net/news/2018/06/06/2530676/gabrovo-vsichki-baseyni-na-teritoriyata-na-oblastta-shte-badat-obezpecheni-s-vodni-spasiteli.html", "text": "Всички басейни на територията на област Габрово ще бъдат обезпечени с водни спасители. Това каза за Радио „Фокус“ – Велико Търново директорът на Областния съвет на БЧК – Габрово Стефан Стойчев. Той посочи, че в началото на месец юли ще стартират проверките на общинската комисия по водноспасителна дейност, в чийто състава участват представители на Община Габрово, РУ на Полиция, Регионалната здравна инспекция и БЧК. Експертите ще проверяват качеството на водите за къпане, санитарно- хигиенните изисквания и обезпечеността на обектите с квалифицирани водни спасители. Проверките ще започнат след като всички басейни заработят официално. Стойчев посочи, че в момента част от обектите все още не са готови да отворят. По отношение на спасителите,той допълни, че най-вероятно собствениците ще разчитат на стари кадри, които са работили предходни години и вече имат натрупан опит.\r\nНадежда КРЪСТЕВА", "date": "2018.06.06", "title": "Габрово: Всички басейни на територията на областта ще бъдат обезпечени с водни спасители"}
{"url": "http://www.focus-news.net/news/2018/06/06/2530672/kyustendil-raznoobrazni-sportni-proyavi-ot-godishniya-kalendar-na-obshtinata-shte-se-provedat-prez-mesets-yuni.html", "text": "Разнообразни спортни прояви от годишния календар на Община Кюстендил ще се проведат през месец юни. Това каза пред Радио „Фокус” – Кюстендил Стоян Стоянов, експерт „Спортни дейности” към Община Кюстендил. През настоящия месец са планувани турнир по унифайт, турнир по футбол за деца по повод Празника на черешата, както и тридесет и осмото издание на Международния турнир по художествена гимнастика. Още няколко турнира ще се проведат през месец юни. Това са „Мис и мистър плаж”, турнир по силови спортове „Аполония”, както и турнир по снукър. В рамките на месеца ще се проведе е национално отборно първенство по планинско колоездене. Община Кюстендил ще финансира е участие на младежки отбор в деветнадесетото издание на националното състезание край язовир „Копринка”.\r\nВенцеслав ИЛЧЕВ", "date": "2018.06.06", "title": "Кюстендил: Разнообразни спортни прояви от годишния календар на Общината ще се проведат през месец юни"}
{"url": "http://www.focus-news.net/news/2018/06/06/2530677/sport-demireva-pred-nova-sreshta-s-lasitskene-v-stokholm.html", "text": "Спортист №1 на България за 2016-а Мирела Демирева ще се изправи за четвърти път през сезона и за трети в Диамантената лига срещу световната  шампионка  в скока на височина Мария Ласицкене. Този път двете ще се срещнат на турнира в Стокхолм тази неделя. До момента сребърната олимпийска медалистка от Рио завърши втора на трите турнира, на които участва - надпреварите от Диамантената лига в Шанхай и Рим, както и в Хен-гело, като и на трите постигна резултат 1.94 м. Рускинята пък спечели и трите състезания, като прогресивно вдигаше летвата и в Холандия записа 2.03 метра.Останалите съпернички в сектора са също познати имена. В шведската столица ще се появят световната сребърна медалистка от Лондон 2017 и европейска шампионка под 23 години Юлия Левченко (Укр), световната медалистка в зала от Бирмингам тази зима Алесия Трост (Ит), както и германката Mapи-Лорънс Юнгфлайш.", "date": "2018.06.06", "title": "Спорт: Демирева пред нова среща с Ласицкене в Стокхолм"}
{"url": "http://www.focus-news.net/news/2018/06/06/2530679/sporazumenieto-za-konsultantski-uslugi-pri-vavezhdane-na-tol-sistemata-se-predlaga-za-ratifikatsiya.html", "text": "Правителството предлага на Народното събрание да ратифицира Споразумението за възмездни консултантски услуги за подпомагане на Агенция „Пътна инфраструктура“ при въвеждането на Националната система за електронно събиране на пътни такси в България.\r\nПодписаният на 9 май т. г. документ между агенцията и Международната банка за възстановяване и развитие предвижда използване експертизата на финансовата институция за успешното изпълнение на проекта „Проектиране, изграждане и въвеждане на електронна система за събиране на таксите за ползване на републиканската пътна мрежа на база изминато разстояние за превозни средства с обща технически допустима максимална маса над 3,5 т (Тол) и на база време за леки автомобили с обща технически допустима максимална маса до 3,5 т (електронна винетка)“.\r\nЗа да бъде постигнато това, банката ще изпълнява дейности по контрол и осигуряване на качеството при внедряването на електронната система за събиране на таксите за ползване на републиканската пътна мрежа. Експертите й ще оказват помощ в процесите по надзор и последващо тестване на цялата изградена електронна система. Банката ще консултира изготвянето на анализ и определяне на тарифите за пътно таксуване и обхват на мрежата. За изпълнението на тази дейност ще бъде спазено европейското законодателство в областта на пътното таксуване. Агенция „Пътна инфраструктура“ ще получи помощ и при въвеждането на Европейската услуга за електронно събиране на такси в България с оглед осигуряване на оперативна съвместимост.", "date": "2018.06.06", "title": "Споразумението за консултантски услуги при въвеждане на тол системата се предлага за ратификация"}
{"url": "http://www.focus-news.net/news/2018/06/06/2530681/varna-okrazhniyat-sad-zadarzha-za-srok-do-40-dni-ruski-grazhdanin-izdirvan-v-rodinata-si-za-opit-za-dokumentna-izmama-za-nad-74-mln-rubli.html", "text": "Състав на Варненския окръжен съд задържа за срок до 40 дни руския гражданин М.К. по искане на Окръжната прокуратура. 59-годишният московчанин се издирва с червена бюлетина на Интерпол Москва и заповед за арест на Хорошевския районен съд в Москва с намерение да бъде екстрадиран в Руската федерация. За това е била уведомена Върховната касационна прокуратура на България. Това съобщиха от Апелативна прокуратура – Варна.\r\nИздирваният руски гражданин е бил идентифициран и задържан на летище Варна на 1 юни тази година. Съдебните власти на Русия го издирват за опит за документна измама в особено големи размери, представляваща особено тежък случай. Престъплението е извършено в съучастие в периода от декември 2015 до януари 2016 г., при който е направен опит да бъде получено без правно основание имущество на стойност над 74 млн. рубли.  \r\nОпределението, с което Варненският окръжен съд е наложил временно задържане под стража за срок до 40 дни на М.К., подлежи на обжалване пред Апелативния съд.", "date": "2018.06.06", "title": "Варна: Окръжният съд задържа за срок до 40 дни руски гражданин, издирван в родината си за опит за документна измама за над 74 млн. рубли"}
{"url": "http://www.focus-news.net/news/2018/06/06/2530685/yambol-sadat-zadarzha-pod-strazha-turski-grazhdanin-obvinen-v-kontrabanda-na-teniski-za-okolo-51-000-lv.html", "text": "По искане на Окръжна прокуратура – Ямбол, съдът задържа под стража турски гражданин, обвинен в контрабандно пренасяне на тениски от различни марки, на обща стойност около 51 000 лв. Това съобщиха от пресцентъра на Апелативна прокуратура-Бургас.\r\nПо искане на Окръжна прокуратура – Ямбол, съдът задържа под стража турския гражданин Серкан Ш. Той е обвинен за това, че на 31 май 2018 г. на ГКПП \"Лесово\", област Ямбол, на трасе за обработка на входящи товарни автомобили от Турция към България, с товарен автомобил – влекач, без знанието и разрешението на митниците, пренесъл през границата на страната от Турция в България, стоки за търговски цели в големи размери – 3 400 броя тениски от различни марки, на обща стойност около 51 000 лв. – престъпление по чл. 242, ал. 1, б. „д“ от НК.\r\nСпоред прокурора, налице е обосновано предположение за това, че Серкан Ш. е извършил престъплението, за което му е повдигнато обвинение. Представителят на държавното обвинение подчерта, че обвиняемият може да се укрие или да извърши ново престъпление.\r\nСъдът прие мотивите на прокурора и задържа под стража Серкан Ш.\r\nОпределението на Окръжен съд – Ямбол може да бъде обжалвано пред Апелативния съд – Бургас.", "date": "2018.06.06", "title": "Ямбол: Съдът задържа под стража турски гражданин, обвинен в контрабанда на тениски за около 51 000 лв."}
{"url": "http://www.focus-news.net/news/2018/06/06/2530683/burgas-uindsarf-sastezanie-shte-se-provede-na-9-i-10-yuni-v-akvatoriyata-na-burgaskiya-zaliv.html", "text": "Уиндсърф клуб - Бургас, с подкрепата на Община Бургас, организира лятно състезание, което ще се проведе на 9 и 10 юни в акваторията на Бургаския залив. Това съобщиха от пресцентъра на Общината.\r\nПрез почивните дни гонките се предвижда да стартират от 14.00 часа. Очаква се в състезанието да се включат гостуващи участници от Варна, София, Поморие и Обзор.\r\n\"Уиндсърфингът е един от знаковите бургаски спортове, открил тук прекрасни условия за развитие - слънчево време, подходящ вятър и удобен залив. Той е и много атрактивен за наблюдаване\", посочиха още от Община Бургас.", "date": "2018.06.06", "title": "Бургас: Уиндсърф състезание ще се проведе на 9 и 10 юни в акваторията на Бургаския залив"}
{"url": "http://www.focus-news.net/news/2018/06/06/2530680/nikolay-velchev-balgarski-cherven-krast-kyustendil-uchenitsite-ot-nachalnite-klasove-preminavat-prez-obuchenie-za-bezopasno-kapane-i-pluvane.html", "text": "Учениците от началните класове преминават през обучение за безопасно къпане и плуване. Това каза пред Радио „Фокус” – Кюстендил Николай Велчев, експерт по водноспасителан дейност към Български Червен кръст – Кюстендил. По думите му всяко дете трябва да има минимум знания за опасностите при къпане и плуване, както и за начините за оказване на помощ и самопомощ, което ще им даде възможност при определени ситуации да оцелеят или да помогнат. „Децата най-често остават без родителски контрол, когато са около водни площи, а именно тогава стават неприятни инциденти. Тези инциденти стават най-често при неохраняеми водни площи”, каза Николай Велчев. Основните причини за водните инциденти са непознаване на опасностите при къпане и плуване, незнание как да се излезе от опасна ситуация или да се помогне на човек в беда.\r\nВенцеслав ИЛЧЕВ", "date": "2018.06.06", "title": "Николай Велчев, Български Червен кръст – Кюстендил: Учениците от началните класове преминават през обучение за безопасно къпане и плуване"}
{"url": "http://www.focus-news.net/news/2018/06/06/2530689/nachalnikat-na-otbranata-general-andrey-botsev-salamis-storm-2018-dokazva-visokoto-nivo-na-dobrosasedski-otnosheniya-i-povishavaneto-na-operativnata-savmestimost.html", "text": "„Salamis Storm – 2018“ е доказателство за постигнатото високо ниво на добросъседски отношения, както и за напредък в повишаването на оперативната съвместимост“. Това заяви началникът на отбраната генерал Андрей Боцев в поздравление към участниците в международното учение на Специалните сили на България, Гърция, Румъния и Сърбия, съобщиха от пресцентъра на Министерството на отбраната. Учението се провежда в периода от 31 май до 9 юни на тренировъчния център на Специалните сили на Република Гърция в Неа Перамос.\r\n„Подобно взаимодействие между Специалните сили изгражда добра основа за сътрудничество между Въоръжените сили на присъстващите държави и дава надежда за постигане на по-високо равнище на сигурност в региона“, категоричен бе генерал Боцев. Той благодари от свое и от името на заместник министър-председателя по обществения ред и сигурността и министър на отбраната на Република България Красимир Каракачанов, за отличното представяне на всички участници в учението. \r\nОт българска страна участие вземат 12 представители от 68-ма бригада Специални сили. В първото издание на учението, което се организира по инициатива на Република Гърция, от страна на домакините участват 150 военнослужещи. Сърбия и Румъния се включват с по 12 военнослужещи. \r\nКомандосите от Българската армия взеха участие в следните елементи: бординг операция на плавателен съд в морето, инфилтрация на групи за специални операции от хеликоптер по метода „бързо въже“ и стоварване на групи за специални операции с моторни надуваеми лодки ZODIAC.   \r\nНа ВИП деня на „Salamis Storm – 2018“ присъстваха министрите на отбраната на Република Гърция Панос Каменос, на Сърбия – Александър Вулин и на Румъния – Михай-Виорел Фифор, началникът на Генералния щаб на националната отбрана на Република Гърция адмирал Евангелос Апостолакис, началникът на Генералния щаб на Румъния генерал Николае Чука и командирът на Сухопътните войски на Република Сърбия генерал-подполковник Милослав Симович, както и командващият Съвместното командване за специални операции генерал-майор Николаос Фларис.", "date": "2018.06.06", "title": "Началникът на отбраната генерал Андрей Боцев: „Salamis Storm – 2018“  доказва високото ниво на добросъседски отношения и повишаването на оперативната съвместимост"}
{"url": "http://www.focus-news.net/news/2018/06/06/2530684/ministar-nikolina-angelkova-panairat-za-premestvaemite-obekti-se-pravi-v-nachaloto-na-letniya-sezon-i-izklyuchitelno-mnogo-uvrezhda-imidzha-ni-kato-turisticheska-destinatsiya.html", "text": "Панаирът за преместваемите обекти се прави в началото на летния сезон и изключително много уврежда имиджа на българската държава като туристическа дестинация. Това каза министърът на туризма Николина Ангелкова по време на засаданието на Комисията по туризъм във връзка с обвиненията на вицепремиера Валери Симеонов, че 5 заведения в „Слънчев бряг юг“ са незаконни, предаде репортер на Агенция „Фокус“. „Не мога да си обясня мотива. Това са факти и обстоятелства, които са известни и същият панаир беше и миналата година“, допълни Ангелкова. По думите й всеки един, независимо какъв пост заема, ако смята ,че има някакви нарушения, да сигнализира компетентните органи. „Това по никакъв начин не подпомага имиджа на българския туризъм. Озадачена съм, че всяко лято се прави едно и също, от миналото насам\", заяви Ангелкова. \r\nТя посочи, че миналата година е имало същата драма за същите обекти на „Слънчев бряг юг“. „Същият вицепремиер изпрати сигнал до РДНСК за тяхната проверка“, коментира Ангелоква. Тя точни, че след като РДНСК прави проверка на всичките въпросни заведения констатира, че проверените на място обекти са разположени на ситуираните от схемата места на пясъчната ивица.  „Всеки един от обектите след като е посочен в схемата, която аз одобрявам съгласно Закона за устройство на Черноморското крайбрежие и отива при главния архитект на съответната община, на чиято територия е разположен плажа, който дава разрешение, за поставяне съгласно изискванията, които има там. Всичко, което по някакъв начин е свързано с някакви съмнения, че нещо се нарушава или не се нарушава, има си компетентни органи. Това е съдът, прокуратурата, които следва да направят своята проверка“, каза тя и посочи, че след като това се случи ще се затвори съответния казус. \r\nДеница КИТАНОВА", "date": "2018.06.06", "title": "Министър Николина Ангелкова: Панаирът за преместваемите обекти се прави в началото на летния сезон и изключително много уврежда имиджа ни като туристическа дестинация"}
{"url": "http://www.focus-news.net/news/2018/06/06/2530686/ministar-nikolina-angelkova-osnovnite-momenti-v-zakona-za-turizma-sa-svarzani-sas-sazdavane-na-po-dobri-predpostavki-za-upravlenie-na-turizma-na-nivo-obshtina.html", "text": "Основните моменти в Закона за туризма са свързани със създаване на по-добри предпоставки за управление на туризма на ниво община. Това каза министърът на туризма Николина Ангелкова по време на заседанието на Комисията по туризъм, предаде репортер на Агенция „Фокус“.  „Въвеждаме изискване за взаимна обвързаност между програмата за развитие на туризма, която се приема от Общинския съвет и програмата за реализация на общинския план за развитие и с приоритетите на областната стратегия, която е в съответствие със Закона за регионалното развитие и Закона за туризма“, каза тя. По думите ѝ с оглед на по-ефективното осъществяване на политиката в областта на туризма на регионално ниво чрез предлаганите промени се засилва ролята на консултативните съвети по въпросите за туризма. „Особено когато на територията на общината има национален курорт, съответният консултативен съвет се възлага да проучва, обсъжда и прави предложения пред Общинския съвет за предприемане на мерки за устойчивото развитие на националните курорти като туристическа дестинация. Засягаме и дълго дискутираната тема за някакво обединение на бранша. По отношение на туристическите сдружения, чрез които представителите на туристическия бизнес имат възможност да участват в работата на органите за управление на туризма въвеждаме ясни правила за видовете туристически сдружения и тяхната представителност и вписването им в националния туристически регистър“, коментира Ангелкова. Тя посочи, че законът ще бъде внесен през юли, за да може да се гледа на първо четене в Комисията през септември. \r\nДеница КИТАНОВА", "date": "2018.06.06", "title": "Министър Николина Ангелкова: Основните моменти в Закона за туризма са свързани със създаване на по-добри предпоставки за управление на туризма на ниво община"}
{"url": "http://www.focus-news.net/news/2018/06/06/2530656/mkd-makedoniya-omd-izprati-pismo-do-generalniya-sekretar-na-oon-s-iskane-za-spravedlivost-za-makedoniya.html", "text": "Обединената македонска диаспора (ОМД) изпрати писмо до генералния секретар на ООН Антониу Гутериш,с молба да използва своя авторитет, за да призове международната организация да приложи правото на самоопределение. Така, според ОМД, ще стане възможно равноправното членство на Македония в ООН под конституционното й име и в същото време ще бъде сложен край на несправедливостта, пред която страната е изправена през последните 25 години, отбелязва скопското електронно издание МКД, като привежда пълния текст на писмото.\r\n„ОМД изразява непоколебима подкрепа за запазване на единственото конституционно и справедливо име на Македония, отхвърля всички опити за промяна или налагане на всяко друго име на Македония и македонския народ, и същевременно призовава македонското правителство да прекрати продължаващите преговори в рамките на ООН и да представи пред Общото събрание на ООН резолюция за използването на името - Република Македония”, се казва в писмото до Гутериш.\r\n„Като генерален секретар на ООН, молим да използвате своя авторитет и да  призовете международната организация да приложи на правото на самоопределение, което би дало на Македония равноправно членство в ООН под конституционното й име, и същевременно да се сложи край на несправедливостта, с която страната е изправена през последните 25 години\", се казва в писмото на ОМД до генералния секретар на ООН. Тереза Герова", "date": "2018.06.06", "title": "МКД (Македония): ОМД изпрати писмо до генералния секретар на ООН с искане за „справедливост за Македония“"}
{"url": "http://www.focus-news.net/news/2018/06/06/2530691/darzhavniyat-departament-vashington-kultivira-gartsiya-kato-stalb-na-stabilnostta-v-iztochnoto-sredizemnomorie-i-zapadnite-balkani.html", "text": "Вашингтон култивира Гърция като „стълб на стабилността в Източното Средиземноморие и Западните Балкани“, заяви помощник-държавният секретар на САЩ за Европа и Евразия Уес Мичъл в хода на реч пред Heritage Foundation („Фонда наследство“) във Вашингтон, в която описа основните насоки на американската стратегия в Европа, пише електронното издание на гръцкия вестник Kathimerini.\r\nКакто пише изданието, Мичъл също е изразил незадоволството на Вашингтон от риториката на Турция и политиката й спрямо съседните страни, които са близки приятели и съюзници на САЩ.\r\nСпоред неговите думи, САЩ в момента работят, за да установят по-сериозно и дългосрочно стратегическо присъствие в района на Източното Средиземноморие и в този контекст Вашингтон гледа на Кипър като на „уязвима държава, която се нуждае от по-голямо внимание от Запада, докато продължава процеса към двузонова и двународна федерация“.\r\nСпоред цитата на „Катимерини“, Мичъл е подчертал важната роля на трансатлантическото партньорство за запазването на мира, реда и просперитета, който САЩ и Европа са създали след Втората световна война. Дипломатът смята, че разработването на енергийните ресурси в Източното Средиземноморие е „решаващо за енергийната диверсификация на Европа, в момент, в който традиционните северни европейски находища са почти изтощени“\r\nЩо се отнася до Турция, както пише гръцкият вестник, помощник-държавният секретар е отбелязал, че „САЩ не могат да си мълчат, когато турските лидер отнемат демократичните права на хората и отменят върховенството на закона, говорят срещу Израел и използват риторика или преследват политики, които изнервят съседите на Анкара и близки приятели и съюзници на САЩ“.\r\nВ тази връзка, той е обяснил, че Турция не се е отказала от придобиването на руски системи за ПВО/ПРО С-400 и това ще повлияе на участието й в програмите за военно сътрудничество със САЩ, включително производството и продажбата на изтребители F-35.\r\nПревод и редакция:", "date": "2018.06.06", "title": "Държавният департамент: Вашингтон култивира Гърция като „стълб на стабилността в Източното Средиземноморие и Западните Балкани\""}
{"url": "http://www.focus-news.net/news/2018/06/06/2530690/aleksandar-manolev-zam-ministar-na-ikonomikata-kray-na-politicheskiya-mit-che-ima-otliv-na-investitsii-i-kapitali-u-nas.html", "text": "Край на политическия мит, че има отлив на инвестиции и капитали у нас – Мултивак е поредната немска инвестиция у нас. Вложени са над 35 млн. лева и са създадени повече от 150 работни места. Това каза зам.-министърът на икономиката Александър Манолев на официалната церемония по откриване на нов завод за вакуумни опаковъчни машини Мултивак в Индустриална зона Божурище, предаде репортер на Агенция „Фокус“. „Това показва, че страната ни предлага все по-конкурентни условия за правене на бизнес, а чуждестранния бизнес се чувства добре тук. Това е първият завод на Мултивак, който се реализира като инвестиция на изток от Германия. Според резултати от проучване на германо-българската търговска камара направи за 2017 година – над 90% от съществуващите инвеститори от Германия в България биха инвестирали отново в страната ни“, коментира зам.-министър Манолев. Той уточни, че Германия е сред водещите икономически партньори на България, а провинция Бавария заема много специално място в икономическите отношения на страната ни. \r\nАнна АНГЕЛОВА", "date": "2018.06.06", "title": "Александър Манолев, зам.-министър на икономиката: Край на политическия мит, че има отлив на инвестиции и капитали у нас"}
{"url": "http://www.focus-news.net/news/2018/06/06/2530693/ministar-nikolina-angelkova-prez-letniya-sezon-se-ochakva-okolo-5-rast-na-turistite.html", "text": "През летния сезон се очаква около 5% ръст на туристите, имаме много добри показатели на пазар Германия, Полша, Чехия, Великобритания, Израел. Това каза министърът на туризма Николина Ангелкова по време на заседанието на Комисията по туризъм, предаде репортер на Агенция „Фокус“. Според Ангелкова пред туризма има голямо е предизвикателството, свързано с агресивното ценово поведение на Турция по отношение на всеки един пазар. „Това със сигурност ни кара да бъдем доста внимателни. Важно е да извоюваме и да запазим позициите, които до момента сме си изградили“, заяви министърът и посочи, че това не се отнася само за руския пазар. Тя обърна внимание, че за него има уверението, че ще се направи всичко възможно да се запазят нивата от миналата година или най-много да се стигне до спад от 4-5%. „Това на общия фон ще бъде изключително добре“, допълни министърът на туризма. Ангелкова заяви, че през летния сезон се очакват около 5% ръст на туристите. „Имаме много добри показатели на пазар Германия, Полша, Чехия, Великобритания, Израел“, посочи тя и коментира, че тези проценти ще компенсират доста това, което се очаква като спад от страната на руския пазар. Във връзка с посещението на правителствената делегация в Руския, Ангелкова коментира: „Радостно е, че беше подчертано колко важен е туризма и как добре работят двете администрации и руската и българската, за това да се развива максимално туристопотока между двете страни. Това е важно за нас, защото е една голяма политическа подкрепа“, заяви Ангелкова. Тя поясни, че е подкрепено от двамата лидери Путин и Борисов следващата година да има година на туризма на България в Русия и на Русия в България.   \r\nДеница КИТАНОВА", "date": "2018.06.06", "title": "Министър Николина Ангелкова: През летния сезон се очаква около 5% ръст на туристите"}
{"url": "http://www.focus-news.net/news/2018/06/06/2530687/pernik-dvizhenieto-po-am-struma-se-osashtestvyava-v-aktivnata-lenta-pri-km-20-v-posoka-kulata-poradi-katastrofa.html", "text": "Движението по АМ \"Струма\" се осъществява в активната лента при км 20 в посока Кулата поради катастрофа. Това съобщиха от пресцентъра на Агенция Агенция \"Пътна инфраструктура\" .", "date": "2018.06.06", "title": "Перник: Движението по АМ \"Струма\" се осъществява в активната лента при км 20 в посока Кулата поради катастрофа"}
{"url": "http://www.focus-news.net/news/2018/06/06/2530695/varna-chast-ot-patnoto-platno-na-bul-vasil-levski-v-grada-e-propadnalo-vsledstvie-na-prolivnite-dazhdove-ot-nachaloto-na-sedmitsata.html", "text": "Част от пътното платно на бул. „Васил Левски“ във Варна е пропаднало, вследствие на проливните дъждове от началото на седмицата. Това съобщи слушател на Радио „Фокус“. По думите му към момента не са предприети никакви мерки от страна на властите.", "date": "2018.06.06", "title": "Варна: Част от пътното платно на бул. „Васил Левски“ в града е пропаднало, вследствие на проливните дъждове от началото на седмицата"}
{"url": "http://www.focus-news.net/news/2018/06/06/2530694/proektat-na-grafik-za-dvizhenie-na-vlakovete-za-perioda-20182019-g-beshe-obsaden-v-sofiya.html", "text": "Днес (6 юни) се проведе публично представяне на проект „График за движение на влаковете за периода 2018/2019 г.”. Това съобщиха от пресцентъра на БДЖ. Събитието се организира от „БДЖ-Пътнически превози” ЕООД и се проведе в сградата на Националния дом на науката и техниката (НДТС) в София.\r\nВ срещата взеха участие представители на областни и общински администрации, експерти от Министерство на транспорта, информационните технологии и съобщенията, Национална компания „Железопътна инфраструктура“, както и членове на Федерацията на научно-техническите съюзи.\r\nСъбитието се проведе с цел да бъде постигнат конструктивен диалог и оптимални резултати за всички заинтересовани страни по отношение разработването на адекватни и ориентирани към потребностите на гражданите национални и регионални транспортни схеми. На публичните обсъждания на проекта на новия График за движение на влаковете традиционно се канят представители на местната власт, които да бъдат запознати с проекта на разписанието на един по-ранен етап.\r\nВ началото на мероприятието управителят на „БДЖ-Пътнически превози” ЕООД, Пламен Пешаров, изрази своята благодарност към всички, които са се отзовали на поканата по повод представянето на проекта за новото разписание на влаковете. Пешаров заяви, че националният железопътен превозвач е отворен за диалог относно изискванията на общинските администрации. Управителят допълни, че стремежът на дружеството е насочен към оптимизиран график в полза на клиентите на БДЖ.\r\nТова е първата среща от поредица обсъждания, които „БДЖ-Пътнически превози” ЕООД организира, за да се постигне по-голяма информираност на обществеността относно изготвянето на максимално удобни и ефективни схеми за транспорт на пътници. В края на месец август ще бъдат обобщени всички получени становища, изпратени от местните власти. \r\nОсновен ангажимент на националния железопътен превозвач е да осигурява качествена услуга на гражданите. Именно затова мениджърският екип на „БДЖ–Пътнически превози” ЕООД аргументира тезата си по време на събитието, че оптимален годишен График за движение на влаковете може да бъде изготвен само при тесни партньорски отношения, интензивна комуникация, добро взаимно разбиране и конкретни ангажименти на страните.", "date": "2018.06.06", "title": "Проектът на График за движение на влаковете за периода 2018/2019 г. беше обсъден в София"}
{"url": "http://www.focus-news.net/news/2018/06/06/2530688/ministar-nikolina-angelkova-do-kraya-na-yuni-shte-bade-izbran-kandidat-za-izpalnenie-na-edinnata-sistema-za-turisticheska-informatsiya.html", "text": "До края на юни ще бъде избран кандидат за изпълнение на Единната система за туристическа информация. Това каза министърът на туризма Николина Ангелкова по време на заседанието на Комисията по туризъм, предаде репортер на Агенция „Фокус“. \"Относно единната система за туристическа информация след дълга съдебна сага, продължила почти осем месеца, работата на комисията стартира. В момента се разглеждат офертите на подалите за участие кандидати. Това, което имам като информация, че докрая на месец юни комисията трябва да приключи своята дейност с избран кандидат. Това означава, че ще имаме решение за избор на изпълнител докрая на месец юни. То също подлежи на обжалване, така че не мога да кажа кога реално ще стартира самата работа на системата“, допълни Ангелкова. Според нея ако има обжалване работата по самото изграждане на системата ще стартира следващата година, а ако няма тя ще стартира веднага след като изтече срокът за обжалване и се подпише договорът за изпълнение на процедурата. „Имаме някакъв напредък. Зависи дали ще има обжалване и кога то ще приключи“, допълни министърът. \r\nДеница КИТАНОВА", "date": "2018.06.06", "title": "Министър Николина Ангелкова: До края на юни ще бъде избран кандидат за изпълнение на Единната система за туристическа информация"}
{"url": "http://www.focus-news.net/news/2018/06/06/2530697/prezidentat-rumen-radev-se-sreshtna-sas-studenti-ot-diplomaticheskiya-klub-kam-velikotarnovskiya-universitet-sv-sv-kiril-i-metodiy.html", "text": "Президентът Румен Радев разговаря на „Дондуков“2 със студенти от дипломатическия клуб към Великотърновския университет „Св. Св. Кирил и Методий”. Това съобщиха от прессекретариата на държавния глава. Приобщаването на младите хора към усилията на институциите за намирането на решения на актуалните проблеми в България, беше водещ акцент по време на срещата. \r\nКато основна причина на днешната апатия и отчуждаването на гражданите от политиката и обществения живот, младежите откроиха бедността и голямото социално разделение у нас. Подчертана беше и необходимостта от постигането на по-високи резултати в борбата с корупцията, която е реална пречка пред повишаването на икономическия ръст и подобряването на качеството на живот в България.", "date": "2018.06.06", "title": "Президентът Румен Радев се срещна със студенти от дипломатическия клуб към Великотърновския университет „Св. Св. Кирил и Методий”"}
{"url": "http://www.focus-news.net/news/2018/06/06/2530699/evropeyskiyat-tsentar-za-monitoring-na-narkotitsite-i-narkomaniite-shte-predstavi-pred-parlamentarnata-komisiya-po-zdraveopazvaneto-svoya-godishen-doklad.html", "text": "Европейският център за мониторинг на наркотиците и наркоманиите (ЕЦМНН) ще представи на 7 юни 2018 г. пред парламентарната Комисия по здравеопазването своя годишен доклад - Европейски доклад за наркотиците. Това съобщиха от пресцентъра на Народното събрание. Представянето ще се проведе от 14.30 часа в зала 130 на пл. \"Княз Александър I\" №1. \r\nВ доклада си Европейският център, който е агенцията на ЕС по наркотиците, прави преглед и анализ на данните относно динамиката на разпространението и употребата на наркотици в 28-те държави – членки на ЕС, Турция и Норвегия.", "date": "2018.06.06", "title": "Европейският център за мониторинг на наркотиците и наркоманиите ще представи пред парламентарната Комисия по здравеопазването своя годишен доклад"}
{"url": "http://www.focus-news.net/news/2018/06/06/2530701/blagoevgrad-mazhe-okazali-saprotiva-na-politseyski-sluzhiteli-v-grad-sandanski-sa-predadeni-na-sad.html", "text": "Районна прокуратура – Сандански е внесла обвинителен акт срещу Д.Б. и Н.Б. – син и баща, за агресивно поведение спрямо органи на реда. Това съобщиха от пресцентъра Апелативна прокуратура-София.\r\nОколо 11.00 ч. на 22 януари 2017 г. полицейските служители А.Ш. и К. Г., при РУ – Сандански, извършвали контрол на пътното движение в района на кръстовището на улиците „Солунска“ и „Гоце Делчев“, в района на Културния дом в гр. Сандански. Докато съставяли акт за установяване на административно нарушение на спрян за проверка водач, те забелязали, че непосредствено пред тях, върху паркомясто, предназначено за инвалиди, паркира лек автомобил „Ауди А6“. На шофьора бил подаден звуков сигнал за превантивно предупреждение с цел МПС да бъде преместено. Въпреки това той демонстративно излязъл от него, заключил го и тръгнал. \r\nАвтоконтрольорите направили устна забележка на водача на автомобила за неправилното паркиране. В отговор на това Д.Б. започнал да отправя ругатни, обиди, закани по техен адрес, с което целял открито да демонстрира, че стои над законоустановения ред. Всичко това се случвало в оживен район на града, в присъствие на множество минувачи. \r\nД.Б. бил предупреден, че ще му бъде съставен акт за административно нарушение. Въпреки това той продължил да се държи арогантно, като през цялото време обиждал и заплашвал полицейския служител. Той започнал демонстративно да набира телефонни номера, като се заканвал с жестове и думи. \r\nНе след дълго на място пристигнал Н.Б. - баща на обвиняемия Д.Б., както и други негови роднини. Напрежението ескалирало. Д. Б. внезапно се насочил към излезлия от служебния автомобил полицай и го ударил в гърдите, с което му нанесъл телесна повреда. При опит да бъде задържан той оказал яростна съпротива, като се дърпал, буйствал и викал. \r\nВ този момент се намесил бащата на обвиняемия, който решил да попречи на органите на властта да изпълняват служебните си задължения, като в резултат на това повредил форменото полицейско облекло. \r\nПредстои делото да продължи в съда.", "date": "2018.06.06", "title": "Благоевград: Мъже, оказали съпротива на полицейски служители в град Сандански, са предадени на съд"}
{"url": "http://www.focus-news.net/news/2018/06/06/2530703/d-r-nikolay-sharkov-balgarski-lekarski-sayuz-70-ot-detsata-imat-kariesi.html", "text": "70% от децата имат кариеси. Това каза пред журналисти в Бургас д-р Николай Шарков, председател на Българския лекарски съюз, предаде репортер на Радио „Фокус“ – Бургас. „При децата до 8 години 4 зъба и половина имат кариеси, 12-годишните са с 3 постоянни зъба с кариеси, а при 18-годишните зъбите са вече 6, а всеки четвърти младеж има изваден зъб, което за мен е инвалидизация“, заяви още д-р Шарков. По думите му за децата е напълно достатъчна денталната дейност, която поема Здравната каса, стига родителите да ги водят при стоматолог.\r\nД-р Шарков добави също, че 70 – 80 лева ще трябва да доплащат пенсионерите за безплатните протези, на които ще имат право от 1 септември тази година. Сумата ще е за работата на зъботехниците, а всичко останало ще се поема от Здравната каса, уточни стоматологът:\r\n„Възрастните хора имат право до 31 декември да получат до две цели протези. Зъболекарският труд се поема от Касата и това, което постигнахме, е голяма крачка напред, защото досега за протеза са плащали по 250 лева. До края на годината са предвидени 20 млн. лева за безплатни протези“, допълни Шарков\r\nСпоред него от тази дентална дейност могат да се възползват пенсионери от 65 до 69 години. „След 4 години по необходимост, протезите могат да бъдат подменени, отново безплатно“, добави д-р Шарков.\r\nДеница ДИМИТРОВА", "date": "2018.06.06", "title": "Д-р Николай Шарков, Български лекарски съюз: 70% от децата имат кариеси"}
{"url": "http://www.focus-news.net/news/2018/06/06/2530705/ria-novosti-osse-preporacha-na-rusiya-da-provede-reforma-v-izbiratelnata-si-sistema.html", "text": "Наблюдатели на Организацията за сигурност и сътрудничество в Европа препоръчаха на руските власти да проведат реформа в избирателната система и да разгледат възможността за изменения в законодателството на страната, се казва във финалния доклад на наблюдателите за президентските избори  в Русия, предава РИА Новости.\r\n„Струва си да се разгледа провеждането на широкомащабни реформи в законодателството, за да се осигури ситуация, когато ограниченията на правата на човека да станат изключение и пропорционални със законовата цел и се използват само в случаи на необходимост за демократическото общество“, се казва в заключителния доклад.\r\nНаблюдателите отбелязват, че властите трябва да избягват интерпретация на законите в „ограничителен“ маниер.\r\n„Властите трябва да своевременно да проведат изборна реформа, за да опростят процеса и да пояснят двусмислените точки в Законите за изборите, особено тези, които се отнасят до регистрацията на кандидати, агитационната кампания и отразяването в медиите“, гласи част от отчета.\r\n„Властите трябва да предприемат решителни действия за предотвратяване на натиска над избирателите на изборите. Случаите на предполагаем натиск трябва да бъдат изучени внимателно, а виновните трябва да бъдат привлечени към отговорност“, смятат наблюдателите, като отбелязват, че Бюрото по демократическите институти и правата на човека (БДИПЧ) на ОССЕ е получило оплаквания за случаи на натиск над служители в държавните институции, студенти и военни по време на изборите.\r\nРИА припомня, че президентските избори се проведоха на 18 март. Избирателната активност беше 67,54%. Действащият президент Владимир Путин победи, получавайки 76,69% от гласовете, като за него са гласували повече от 56,4 милиона избиратели. На второ място е кандидатът на Комунистическата партия на Руската Федерация, директор на совхоза „Ленин“ Павел Грудинин (11,77%). Трети стана лидерът на Либерално-демократическата партия на Руската Федерация Владимир Жириновски (5,65%).\r\nТелевизионната водеща Ксения Собчак, издигната от партия „Гражданска инициатива“, остана на четвърто място, получавайки 1,69% от вота, а на пето – един от основателите на партия „Яблоко“ Григорий Явлински с 1,05%.\r\nПревод и редакция:", "date": "2018.06.06", "title": "РИА Новости: ОССЕ препоръча на Русия да проведе реформа в избирателната си система"}
{"url": "http://www.focus-news.net/news/2018/06/06/2530706/kommersant-rusiya-otnovo-ne-be-priznata-za-mirolyubiva-strana.html", "text": "Австралийският Институт за икономика и мир (IEP) публикува Глобалния индекс за мир – годишна класация за мирния и спокоен живот на гражданите в 163 държави. На първо място институтът постави Исландия, докато Русия бе класирана на последната десетка – на 154-та позиция, между Судан и Централноафриканската република. Изглежда, че според анализаторите по въпроса с миролюбието ситуацията в Русия е по-лоша дори от тази в Северна Корея, коментират в редакцията на вестник „Коммерсант“.\r\nРейтингът се изготвя съвместно с експерти от списание The Economist и се публикува ежегодно от 2007 г. насам. През 2018 г. анализаторите оценяваха 163 държави по общо 23 показателя. Основният критерий е липсата на насилие – не само вътре в страната, отчита се и външната агресия. Към показателите, по които държавите биват сравнявани, спада и размерът на военните разходи и числеността на въоръжените сили на всяка една от тях; нивото на организираната престъпност; брой на полицейските сили спрямо населението; процент на затворниците; брой на загиналите в страната чужденци; степен на образование на гражданите, нива на корупцията и привързаност към демократичните принципи в политиката.\r\nИ така – Исландия е най-спокойната страна, следвана от Нова Зеландия, Австрия, Португалия и Дания.  САЩ е на 121-во място, Китай – на 112-то. А Русия пада до 154-та позиция, с четири места по-назад от Северна Корея, която отделя 24% от БВП за нуждите на отбраната си. \r\nОт редакцията отбелязват, че от 2007 г. насам всяка година Русия се оказва все по-надолу в рейтинга. В първата година на излизане на класацията тя бе поставена на 118-то място, година по-късно – на 131-во, през 2010 г. – на 143-то, през 2014 г. и 2015 г. – на 147-мо и 152-ро място. Защо обаче пада до 154-то място през настоящата година? Авторите на изследването обясняват оценката си с влошаването на терористичната ситуация в страната, криминалния и „политически терор“, а също и заради участието й в конфликта в Сирия. Тереза Герова", "date": "2018.06.06", "title": "„Коммерсант“: Русия отново не бе призната за миролюбива страна"}
{"url": "http://www.focus-news.net/news/2018/06/06/2530702/pernik-lek-avtomobil-se-e-udaril-v-mantinelata-pri-20-km-na-avtomagistrala-struma-nyama-postradali.html", "text": "Лек автомобил се е ударил в мантинелата при 20 км на автомагистрала „Струма“. Това съобщиха за Агенция „Фокус“ от ОДМВР-Перник. При инцидента няма пострадали. Движението в района се осъществява нормално.\r\nБиляна ИВАНОВА", "date": "2018.06.06", "title": "Перник: Лек автомобил се е ударил в мантинелата при 20 км на автомагистрала „Струма“, няма пострадали"}
{"url": "http://www.focus-news.net/news/2018/06/06/2530698/ministar-temenuzhka-petkova-nyama-kak-da-razchitame-na-investitorski-interes-za-belene-ako-kabinetat-ne-otmeni-reshenieto-si-s-koeto-e-prekratilo-realizatsiyata-na-proekta.html", "text": "Няма как да разчитаме на инвеститорски интерес за „Белене“, ако кабинетът не отмени решението си, с което е прекратило реализацията на проекта. Това каза министърът на енергетиката Теменужка Петкова по време на дебатите по внесените проекторешения от страна на ГЕРБ за възобновяване на действията по търсенето на възможности за изграждане на АЕЦ \"Белене\" и на БСП за отмяна на решението за прекратяване изграждането на АЕЦ „Белене“, предаде репортер на Агенция „Фокус“ „Задължителен елемент в реализацията на този принцип е МС като компетентен орган да може да отмени своето решение от 29 март 2012 г. с цел воденето на преговори. Няма как да разчитаме, че ще има инвеститорски интерес, ако има решение на Министерски съвет, което е прекратило реализацията на проекта. Най-малко самият министър като член на изпълнителната власт няма да има такива правомощия при положение, че е налице решение на Министерски съвет за спиране на проекта към онзи момент“, коментира Петкова. По думите ѝ по отношение на решението на парламента, Петкова заяви, че то се е отнасяло за една конкретна ситуация. „С това решение, което ще бъде взето сега, на практика се отваря вратата на това да се даде възможност за реализация на проекта“, допълни Петкова. \r\nДеница КИТАНОВА", "date": "2018.06.06", "title": "Министър Теменужка Петкова: Няма как да разчитаме на инвеститорски интерес за „Белене“, ако кабинетът не отмени решението си, с което е прекратило реализацията на проекта"}
{"url": "http://www.focus-news.net/news/2018/06/06/2530708/ek-programata-investeu-v-byudzheta-sled-2020-g-shte-razshiri-uspeha-na-plana-yunker-za-rastezha-i-rabotnite-mesta.html", "text": "Програмата InvestEU в бюджета след 2020 г. ще разшири успеха на плана \"Юнкер\" за растежа и работните места. Това съобщиха от Европейската комисия (ЕК). \r\nВ рамките на следващия дългосрочен бюджет на ЕС за периода 2021—2027 г. Комисията предлага да бъде създадена програмата InvestEU, която ще обедини под един покрив финансирането на ЕС под формата на заеми и гаранции. \r\nInvestEU ще обедини големия брой програми за финансиране, които съществуват понастоящем, и ще разшири успешния модел на  (плана „Юнкер“). С InvestEU Комисията ще даде допълнителен тласък на създаването на работни места, инвестициите и иновациите. \r\nНовата програма ще включва: \r\n- Фонд InvestEU - Въз основа на успеха на плана „Юнкер“, фондът InvestEU ще продължи да мобилизира публични и частни инвестиции в ЕС, за да способства за преодоляване на все още значителния недостиг на инвестиции в Европа;\r\n- Консултантски център InvestEU - Въз основа на модела на  в Плана за инвестиции, консултантският център InvestEU ще обедини 13 различни консултантски услуги, съществуващи понастоящем, в „обслужване на едно гише“ за помощ за разработване на проекти. Той ще предоставя техническа подкрепа и помощ за подготовката, разработването, структурирането и изпълнението на проекти, включително за изграждане на капацитет;\r\n- Европейски портал за инвестиционни проекти -  в Плана за инвестиции дава видимост на инвестиционните проекти в целия ЕС и ще продължи да съществува в рамките на програма InvestEU.", "date": "2018.06.06", "title": "ЕК: Програмата InvestEU в бюджета след 2020 г. ще разшири успеха на плана \"Юнкер\" за растежа и работните места"}
{"url": "http://www.focus-news.net/news/2018/06/06/2530700/iskren-veselinov-obedineni-patrioti-predlozheniyata-na-gerb-i-na-bsp-za-badeshteto-na-aets-belene-davat-svoyata-kategorichna-podkrepa-za-tsentralata.html", "text": "Предложенията на ГЕРБ и на БСП за бъдещето на АЕЦ „Белене“ дават своята категорична подкрепа за централата. Това каза народният представител от ПГ на „Обединени патриоти“ Искрен Веселинов по време на дебатите по внесените проекторешения от страна на ГЕРБ за възобновяване на действията по търсенето на възможности за изграждане на АЕЦ \"Белене\" и на БСП за отмяна на решението за прекратяване изграждането на АЕЦ „Белене“, предаде репортер на Агенция „Фокус“. „Трябва да имаме яснота какви инвеститори и предложения има и Народното събрание да вземе ново решение със съответните параметри, които сегашната ситуация изискват“, каза Веселинов. По думите му двата проекта дават категорична подкрепа за АЕЦ „Белене“. Той посочи, че единственото условие в проекторешението на ГЕРБ, под което и „Обединени патриоти“ са се подписали е, проектът да бъде реализиран на пазарен принцип. \r\nДеница КИТАНОВА", "date": "2018.06.06", "title": "Искрен Веселинов, „Обединени патриоти“: Предложенията на ГЕРБ и на БСП за бъдещето на АЕЦ „Белене“ дават своята категорична подкрепа за централата"}
{"url": "http://www.focus-news.net/news/2018/06/06/2530710/olaf-razkri-sluchay-na-nepravomerno-zavarsheni-tranzitni-operatsii-blagodarenie-na-signal-na-agentsiya-mitnitsi.html", "text": "Благодарение на активната работа на българската митническа администрация и по сигнал на Агенция „Митници\" ОЛАФ разкри случай на неправомерно завършени транзитни декларации. В доклада на ОЛАФ се посочва, че по време на едно специфично разследване, ОЛАФ е проверил 110 транзитни декларации, докладвани от Агенция „Митници\" в България, която е установила, че операции са били неправомерно завършени. Това съобщиха от Агенция „Митници\".\r\nТранзитни операции са задействани в различни държави членки, като Полша, Унгария, Германия, Франция, Литва и Словакия. За всички тези операции, два български митнически пункта са посочени като получаващо митническо учреждение, с крайни получатели в Сърбия и Турция. Въпреки това, при проверка на тези български митнически пунктове, където стоките е трябвало да бъдат обработени, се установи, че нито превозните средства, нито стоките някога физически са представяни пред митница. По-нататъшни проверки разкриха, че в някои от случаите, неправомерното електронно обработване на операциите се е случило няколко часа след като операциите са били задействани, което е физически невъзможно, поради времето, необходимо за действителния превоз. В допълнение, българските митнически власти са информирани от сръбските и турските си колеги, че въпросните превозни средства никога физически не са влизали на територията на тези две страни. Неправомерното завършване на операциите е извършено чрез използване на зловреден софтуер, което е направило възможно дистанционно проникване в Българската система за управление на транзита.", "date": "2018.06.06", "title": "ОЛАФ разкри случай на неправомерно завършени транзитни операции благодарение на сигнал на Агенция „Митници\""}
{"url": "http://www.focus-news.net/news/2018/06/06/2530704/aleksandar-nenkov-gerb-tryabva-da-namerim-nay-optimalniya-variant-po-kakav-nachin-proektat-belene-da-bade-realiziran-taka-che-da-ne-e-za-smetka-na-potrebitelite.html", "text": "Трябва да намерим най-оптималния вариант по какъв начин проектът „Белене“ да бъде реализиран, така че да не бъде за сметка на потребителите. Това каза народният представител от ПГ на ГЕРБ Александър Ненков по време на дебатите по внесените проекторешения от страна на ГЕРБ за възобновяване на действията по търсенето на възможности за изграждане на АЕЦ \"Белене\" и на БСП за отмяна на решението на Народното събрание за прекратяване изграждането на АЕЦ „Белене“, предаде репортер на Агенция „Фокус“. Той посочи, че ГЕРБ не са склонни да подкрепят варианта на БСП за изцяло отменяне на решението от 2012 г. на Народното събрание. Депутатът от ГЕРБ обърна внимание, че решението за препоръка на Министерски съвет да отмени своето решение за спиране на проекта според министър Теменужка Петкова е  предостатъчно,за да могат да се осъществят преговори с инвеститори и то на чисто пазарен принцип. \r\nДеница КИТАНОВА", "date": "2018.06.06", "title": "Александър Ненков, ГЕРБ: Трябва да намерим най-оптималния вариант по какъв начин проектът „Белене“ да бъде реализиран, така че да не е за сметка на потребителите"}
{"url": "http://www.focus-news.net/news/2018/06/06/2530682/reuters-milosh-zeman-naznachi-andrey-babish-za-premier-na-cheshkata-republika.html", "text": "Президентът на Чешката република Милош Земан назначи Андрей Бабиш за министър-председател на страната за втори път, като с това му даде нов шанс да се опита да сформира правителство и да сложи край на дългия политически застой, предава Reuters.\r\nБабиш, чиято партия АНО спечели изборите миналия октомври, но няма мнозинство, управлява като служебен премиер от януари, когато еднопартийното му правителство на малцинството загуби вот на доверие в долната камара на местния парламент.\r\nПревод и редакция:", "date": "2018.06.06", "title": "Reuters: Милош Земан назначи Андрей Бабиш за премиер на Чешката република"}
{"url": "http://www.focus-news.net/news/2018/06/06/2530713/plovdiv-gradushka-unishtozhi-zemedelskite-nasazhdeniya-v-karlovskoto-selo-moskovets.html", "text": "Градушка унищожи земеделските насаждения в карловското село Московец. Това съобщи за Радио „Фокус”- Пловдив кметът на селото Валентин Ненов. Градушката е била с големина между лешник и орех. Започнало е да вали към 13.30 часа, като е продължило около 20 минути. За краткото време са нанесени щети върху зеленчуковите, овощните и лозови насаждения. Има поражения и върху розовия цвят. „Последната голяма градушка в селото е от 2012 години, когато е била унищожена цялата селскостопанска продукция”, каза кметът.\r\nЖителите на селото са около 220 и основният им поминък е земеделието.\r\nЦветана ТОНЧЕВА", "date": "2018.06.06", "title": "Пловдив: Градушка унищожи земеделските насаждения в карловското село Московец"}
{"url": "http://www.focus-news.net/news/2018/06/06/2530709/zamestnik-kmetat-na-sofiya-irina-savina-26-uchilishta-i-detski-gradini-shte-badat-iztsyalo-obnoveni-sas-sredstva-po-oprr.html", "text": "16 училища и 10 детски градини в София ще бъдат основно ремонтирани до края на следващата година по Оперативна програма „Региони в растеж“ (ОПРР) 2014 – 2020 г. Общата стойност на проекта „Изграждане, основен ремонт, реконструкция на 26 училища и детски градини на територията на Столична община“ е 63, 623 млн. лв., като близо 58 млн. лв. са безвъзмездна финансова помощ, а останалите средства са съфинансиране от общината. Това заяви заместник-кметът на Столична община по инвестиции и строителство Ирина Савина и допълни, че Управляващият орган на програмата е одобрил проекта в понеделник, съобщиха от пресцентъра на Общината. \r\n25 от сградите са в районите „Красна поляна“, „Връбница“, „Надежда“ и „Илинден“, които са обособени като Зона с преобладаващ социален характер. Един обект – 9-та Френска езикова гимназия „Алфонс дьо Ламартин“, е в Зоната на публични функции с висока обществена значимост в район „Средец“.\r\nВ обхвата на проекта са включени 3 обекта в столичния район „Красна поляна“ - 57 СОУ „Св. Наум Охридски“, 147 ОУ „Йордан Радичков“ и 123 СОУ „Стефан Стамболов“, 11 са сградите, които ще бъдат ремонтирани в район „Надежда“ - 102 ОУ „Панайот Волов“, 54 СОУ „Иван Рилски“, 15 СОУ „Адам Мицкевич“, 101 СОУ „Бачо Киро“, 16 ОУ „Райко Жинзифов“, ОДЗ № 15 „Чучулига“, ОДЗ № 90 „Веса Паспалеева“, ОДЗ №115 „Осми март“, ЦДГ № 152 „Връбница“, ЦДГ №170 „Пчелица“ и ОДЗ № 27 „Детска китка“.\r\nУчебните заведения, които ще бъдат обновени по ОПРР в район „Връбница“, са 4 - 140 СОУ „Иван Богоров“, 70 ОУ „Св. Климент Охридски“, 62 ОУ „Христо Ботев“ и ОДЗ № 42 „Чайка“. В район „Илинден“ ще бъдат ремонтирани 7 обекта - 113 СОУ „Сава Филаретов“, 3 СОУ „Марин Дринов“, бивш филиал на Втора АЕГ „Томас Джеферсън“, ОДЗ №179 „Синчец“, ОДЗ №51 „Щурче“, ЦДГ №53 „Света троица“ и Училищен корпус към 43 ОУ „Христо Смирненски“.\r\nРемонтните дейности за цялостно обновяване и модернизация на сградите включват изграждане на топлоизолация по външни стени и покриви, подмяна на дограма, ремонти в помещенията, реконструкция на санитарните възли, ремонт на водопроводни и канализационни инсталации, на дворни настилки и озеленяване, изграждане и оборудване на детски площадки, осигуряване на общодостъпна среда, монтаж на пожароизвестителни уредби и СОТ и др. \r\nВ район „Илинден“ двуетажна общинска сграда с тавански помещения ще бъде преустроена в училищен корпус към 43 ОУ „Христо Смирненски“. Към сградата на 9-та Френска езикова гимназия „Алфонс дьо Ламартин“ ще бъде изградена нова постройка с учебен блок и многофункционален физкултурен салон. \r\n„За 18 от обектите вече имаме избрани изпълнители, като с някой от тях през този месец ще сключим договори за изпълнение. За един от обектите процедурата за избор на изпълнител се обжалва в КЗК, а за останалите 8 се обжалва самата процедура“, заяви още г-жа Савина.", "date": "2018.06.06", "title": "Заместник-кметът на София Ирина Савина: 26 училища и детски градини ще бъдат изцяло обновени със средства по ОПРР"}
{"url": "http://www.focus-news.net/news/2018/06/06/2530707/zhelyo-boychev-bsp-imam-samneniya-za-deystviya-ot-strana-na-gerb-koito-sa-vsichko-drugo-no-ne-i-zhelanie-za-tarsene-na-varianti-za-realizatsiyata-na-aets-belene.html", "text": "Имам съмнения за действия от страна на ГЕРБ, които са всичко друго, но не и желание да се търсят варианти за реализацията на проекта „Белене“. Това каза заместник-председателят на ПГ на „БСП за България“ Жельо Бойчев по време на дебатите по внесените проекторешения от страна на ГЕРБ за възобновяване на действията по търсенето на възможности за изграждане на АЕЦ \"Белене\" и на БСП за отмяна на решението на Народното събрание за прекратяване изграждането на АЕЦ „Белене“, предаде репортер на Агенция „Фокус“. „Вие обяснявате, че сте за проекта „Белене“ и още в първа точка връзвате ръцете на министъра“, каза Бойчев във връзка с проекторешението на ГЕРБ.   Той се обърна към министър Теменужка Петоква: „Как чета проекта за решение от вашите колеги? Чета го като липса на доверие, за да не казвам думата, че по-скоро вие сте саботирана в желанието си и в намерението си. Разбирам вашето старание да извадите от ситуация в момента аргументи, но без да съм юрист, без да отменим решението от март 2012 г. на Народното събрание, ви питам на какво основание ще водите преговори? Решението от 2012 г. спира проекта“, каза той. По думите му с проекта за решение на ГЕРБ се възлага само отмяна на решението на Министерски съвет. „А онова решение на Народното събрание, с което се подкрепя това на правителството? От какво ви е страх?“, попита Бойчев. \r\nДеница КИТАНОВА", "date": "2018.06.06", "title": "Жельо Бойчев, БСП: Имам съмнения за действия от страна на ГЕРБ, които са всичко друго, но не и желание за търсене на варианти за реализацията на АЕЦ „Белене“"}
{"url": "http://www.focus-news.net/news/2018/06/06/2530696/gartsite-izlizat-na-masovi-protesti-v-zashtita-na-imeto-makedoniya-obzor.html", "text": "Гражданите на южната ни съседка излизат на масови протести за „защита на гръцкия характер на Македония“. „Фейсбук“ групата „Комитет за борба за гръцката Македония“ съобщи, че е готова с организацията на демонстрации в 21 гръцки града, на които хората ще изразят несъгласието си с възможността правителството да „капитулира“ в преговорите по спора за името на северния си съсед и да допусне приемането на ново име, в което се съдържа термина „Македония“ под каквато и да е форма и комбинация.\r\nДемонстрациите ще има от най-северната до най-южната част на страната. Най-напред участие заявиха Пела, Кавала, Драма, Серес, Кукуш, Поликастро, Воден, Лерин, Костур, Птолемаида, Катерини, Лагадас и курорта Неа Мудания на Халкидики. По-късно към тях се присъединиха и други градове, след което общият брой на подкрепящите инициативата градове достигна до 24. Протести ще има също на островите Крит, Родос и Корфу.\r\nМеждувременно, няколко кмета на градове в гръцката област Македония изразиха категоричната си подкрепа за протестите „Македония значи Гърция“. Няколко общински съвета също са взели решение да подкрепят инициативата. Митрополитите от областта също са изразили подкрепата си за комитета. \r\nВече са резервирани десетки автобуси за транспортирането на участници от селата и по-малките градове до по-големите населени места, където ще има митинги. Чрез митингите гражданите „ще се опитат да напомнят на политиците в страната, че гръцкият народ е взел решение във връзка с името\", обясниха организаторите.\r\nЧасове преди протестите, чието начало е обявено за 19.30 часа, опозиционната „Нова демокрация“ заяви, че гръцкото коалиционно правителство изглежда е готово да приеме тежък компромис в преговорите си с Македония по въпроса за името, за да остане на власт. В изявление основната опозиционна сила в Гърция обвини ръководената от СИРИЗА коалиция, че подкопава преговарящата сила на страната, като определя националната чувствителност на огромното мнозинство гърци като крайнодясна идеология.\r\nВсяко решение на спора за името, твърди партията, трябва да включва промяна в конституцията на Македония и отстраняването на всякакви препратки с иредентистки характер, включително към „македонска\" етническа принадлежност и език. „Нашето предупреждение към премиера Алексис Ципрас е ясно. Той няма политическа легитимност да ангажира страната ни с международно споразумение, което ще бъде в ущърб на националните интереси на Гърция\", се казва в разпространеното изявление.\r\nКоментирайки протестите, правителственият говорител и министър без портфейл Димитрис Цанакопулос заяви, че „правителството зачита свещеното право на гражданите да се мобилизират, да протестират, да изразят своето несъгласие, резерви и отхвърляне на правителствената политика\", но добави, че страната следва своя национална линия от 2008 г. насам.\r\nВ Македония също следят с напрежение ситуацията в съседна Гърция. Министерството на външните работи в Скопие отправи предупреждение към гражданите, планиращи пътуване в Гърция, да избягват местата на провеждане на протестите за „защита на гръцкия характер на Македония“, които ще се проведат в редица градове в страната във вечерните часове на сряда, заради възможни ескалации. В същото време македонците са призовани да се въздържат от всякакви реакции, които биха имали отрицателни последици за тяхната безопасност. \r\n„Информират се гражданите на Република Македония, които на 6 юни ще бъдат или планират да пътуват до Гърция, че гръцката организация „Комитет за борба за гръцкия характер на Македония\" обяви протести в четиринайсет големи града в Северна Гърция срещу използването на думата „Македония\", които ще се състоят в същия ден от 19.30 часа\", се казва в изявлението на македонското външно министерство.\r\nСъщевременно Обединената македонска диаспора (ОМД) изпрати писмо до генералния секретар на ООН Антониу Гутериш,с молба да използва своя авторитет, за да призове международната организация да приложи правото на самоопределение. Така, според ОМД, ще стане възможно равноправното членство на Македония в ООН под конституционното й име и в същото време ще бъде сложен край на несправедливостта, пред която страната е изправена през последните 25 години.\r\n„ОМД изразява непоколебима подкрепа за запазване на единственото конституционно и справедливо име на Македония, отхвърля всички опити за промяна или налагане на всяко друго име на Македония и македонския народ, и същевременно призовава македонското правителство да прекрати продължаващите преговори в рамките на ООН и да представи пред Общото събрание на ООН резолюция за използването на името - Република Македония”, се казва в писмото до Гутериш.\r\n„Като генерален секретар на ООН, молим да използвате своя авторитет и да призовете международната организация да приложи на правото на самоопределение, което би дало на Македония равноправно членство в ООН под конституционното й име, и същевременно да се сложи край на несправедливостта, с която страната е изправена през последните 25 години\", се казва в писмото на ОМД до генералния секретар на ООН. \r\nПрез последните месеци протести за защита на името „Македония“ бяха проведени и в двете страни, след като правителствата им обявиха, че продължават преговорите за разрешаване на дългогодишния спор за името. Повече от 100 хиляди души присъстваха на емоционален митинг в Атина през февруари.Тереза Герова", "date": "2018.06.06", "title": "Гърците излизат на масови протести в защита на името „Македония“ (ОБЗОР)"}
{"url": "http://www.focus-news.net/news/2018/06/06/2530717/evrokomisaryat-po-okolnata-sreda-karmenu-vela-shte-uchastva-vav-forum-posveten-na-cherno-more.html", "text": "На 7 юни (четвъртък), от 09.1 5ч. в София Хотел Балкан еврокомисарят, отговарящ за околна среда, морско дело и рибарство, Кармену Вела ще участва в откриването на конференция на високо равнище за риболова и аквакултурите в Черно море, заедно с министъра на земеделието, храните и горите Румен Порожанов. Това съобщиха от пресцентъра на Представителството на Европейската комисия в България.В събитието ще се включат министри и заместник-министри на земеделието от страните в Черноморския регион, в това число и на страни извън ЕС. \r\nОрганизатори на конференцията са Министерството на земеделието, храните и горите на Република България и Генералната комисия по рибарство за Средиземно море в рамките на Световната организация по храни и земеделие ФАО към ООН, която има правомощия и по отношение на Черно море. \r\nОт 12:00ч. е предвидено подписване на съвместна декларация за нелегалния, недеклариран и нерегламентиран улов, с която страните от Черноморския регион ще потвърдят своята готовност за съвместни усилия за подобряване на контрола и по-надеждно запазване на неговите природни ресурси. \r\nПресконференция на събитието е предвидена за 12.45 ч.", "date": "2018.06.06", "title": "Еврокомисарят по околната среда Кармену Вела ще участва във форум посветен на Черно море"}
{"url": "http://www.focus-news.net/news/2018/06/06/2530719/pernik-vazstanoveno-e-dvizhenieto-po-am-struma-pri-km-20-v-posoka-kulata.html", "text": "Възстановено е движението по АМ \"Струма\" при км 20 в посока Кулата. Това съобщиха от пресцентъра на Агенция „Пътна инфраструктура“ (АПИ).", "date": "2018.06.06", "title": "Перник: Възстановено е движението по АМ \"Струма\" при км 20 в посока Кулата"}
{"url": "http://www.focus-news.net/news/2018/06/06/2530720/dobrich-kratkotraynata-burya-se-razrazi-nad-grada-nyama-postapili-signali-v-rd-pozharna-bezopasnost-i-zashtita-na-naselenieto-za-naneseni-shteti.html", "text": "Краткотрайната буря се разрази над Добрич, няма постъпили сигнали в РД „Пожарна безопасност и защита на населението“ (РДПБЗН) за нанесени щети. Това съобщи комисар Дарин Димитров, директор на РДПБЗН-Добрич, предаде кореспондентът на Радио „Фокус”. Малко след 15,00 часа проливен дъжд, придружен с гръмотевици, на места и с градушка, валя над града. За кратко улици в централната част бяха залети от дъждовна вода и придвижването по тях се осъществяваше трудно. Към момента обстановката е спокойна, дъждът е спрял, но са възможни нови превалявания. Няма данни за преливане на река Добричка. \r\nЖулиета НИКОЛОВА", "date": "2018.06.06", "title": "Добрич:  Краткотрайната буря се разрази над града, няма постъпили сигнали в РД „Пожарна безопасност и защита на населението“ за нанесени щети"}
{"url": "http://www.focus-news.net/news/2018/06/06/2530718/api-v-sledvashtite-dni-prodalzhava-obrushvaneto-na-skatovete-pri-9-ti-km-na-am-lyulin.html", "text": "В следващите дни продължава обрушването на скатовете при 9-ти км на АМ „Люлин“. До приключването му, за да се осигури безопасността при пътуване, всеки ден от 10.00 ч. до 18.00 ч. ще се спира движението на леките автомобили по автомагистралата в участъка от пътен възел „Даскалово“ до пътен възел „Мало Бучино“. Това съобщиха от пресцентъра на Агенция „Пътна инфраструктура“ (АПИ). За пътуващите за София обходният маршрут е по път I-1 през Владая, а в посока Перник е по път I-1 през Владая и път III-1801 през Мало Бучино. \r\nКамионите над 12 тона, преминаващи по АМ „Люлин“, ще бъдат спирани на интервали от два часа и ще изчакват на място. Първото спиране е от 10 ч. до 12.00 ч. Движението на тежкотоварния трафик ще бъде пуснато за един час от 12.00 ч. до 13.00 ч. След това преминаването на МПС над 12 т отново ще бъде спряно за два часа съответно от 13.00 ч. до 15.00 ч. и от 16.00 ч. до 18.00 ч. \r\nАгенция „Пътна инфраструктура“ благодари на шофьорите за търпението от причинените неудобства, които обаче са наложителни, за да се пътува удобно и безопасно.", "date": "2018.06.06", "title": "АПИ: В следващите дни продължава обрушването на скатовете при 9-ти км на АМ „Люлин“"}
{"url": "http://www.focus-news.net/news/2018/06/06/2530715/d-r-nikolay-sharkov-tazi-godina-shte-uchastvat-svetovno-izvestni-lektori-na-nauchniya-kongres-na-balgarskiya-zabolekarski-sayuz.html", "text": "Тази година съм изключително доволен, защото в научния конгрес на Българския зъболекарски съюз ще участват световно известни лектори. Това каза пред журналисти д-р Николай Шарков, председател на управителния съвет на Български зъболекарски съюз, по повод 18-я Научен конгрес,  част от програмата за продължаващо медицинско обучение на Световната дентална федерация, който ще се проведе от 7-9 юни, предаде репортер на Радио „Фокус“ – Бургас. \r\n„Ние достигнахме своето пълнолетие и то в град Бургас. През всичките тези години, благодарение на отношението на властите в град Бургас, в лицата на кметовете и зам.-кметовете на града, ние продължаваме да провеждаме нашия научен конгрес в  този прекрасен град“, каза още д-р Шарков. По думите му на първо място, лекторът, който ще участва е проф. Лиджиам Джим от Хонг Конг, световен лидер в парадонтологията. „Това е наука, която се занимава със заболяванията на венците“, добави д-р Шарков. Другият известен учен, който ще бъде на конгреса е проф. Дживаноли. Той ще говори за пери-импланти. „Импланти се слагат ежедневно в 80% от денталните практики. Само че усложнението при тях е ужасно.  И именно проф. Дживаноли, който е и ръководител на един проект на Световната дентална федерация, ще чете и такава лекция, която е изключително важна за имплантантологията“, допълни  Шарков. \r\nПо думите му ще присъства и президентът на Световната имплантологична асоциация, д-р Паулти. Той също ще чете лекция за навлизане в имплантантологията.  „Ще присъстват и прекрасни български лектори и  лектори в областта на лечението на усложненията на зъбния кариес“ каза още Шарков. Той посочи също, че другото интересно, което ще се случи на форума, е, че в петък и събота ще има три работилници или т.н. уъркшопи в залите на х-л България. Тези работилници ще бъдат в няколко насоки. Първата работилница ще е на тема - първи стъпки в имплантологията, втората – правилно взимане на отпечатъци в устата, ще се работи върху модели. Третият уъркшоп ще е посветен на изолацията, тъй като при направата на пломби трябва бъде идеално изолирана средата върху, която ще работят.\r\nВ Бургас в рамките на конгреса за първи път ще се проведе и политическа среща между ръководителите на германската, хърватската, македонската дентална камара и Българския зъболекарски съюз, който е и камара, тъй като функциите са едни и същи. Срещата ще се проведе в събота, от 09.00 до 13.00 часа, като се очаква участниците да стигнат до обща резолюция. Според д-р Шарков те му ще разгледат либералните професии в ЕС, тъй като европейските бюрократи не отчитат здравеопазването на като нещо различно от услугите. „Ние сме либерална професия, т.е. високоинтелектуална професия, като всеки един от нас взима високоотговорни решения и прилага последните постижения на съвременната наука и практика“, каза още д-р Шарков. „За срещата ще пристигнат президента и изпълнителният директор на Германската дентална камара, президента и член от управителния съвет на Хърватската дентална камара, новоизбрания президент на Македонската дентална камара и от наша страна аз и един от моите заместник председатели“, добави д-р Шарков.\r\nДеница ДИМИТРОВА", "date": "2018.06.06", "title": "Д-р Николай Шарков: Тази година ще участват световно известни лектори на научния конгрес на Българския зъболекарски съюз"}
{"url": "http://www.focus-news.net/news/2018/06/06/2530714/afp-targovskite-tarkaniya-mezhdu-sasht-i-es-se-prenasyat-i-na-sreshtata-na-voennite-ministri-ot-nato.html", "text": "Генералният секретар на НАТО Йенс Столтенберг заяви в сряда, че се бори да спре влошаването на отношенията между Европа и САЩ, които се прехвърлят и върху Алианса и предупреди, че сред страните членки има „сериозни неразбирателства“, предава AFP.\r\nЕвропейските страни се сблъскаха с Вашингтон заради наказателните, както ги определя френската агенция, нови американски мита върху вноса на стомана и алуминий, както и заради решението на Доналд Тръмп да извади САЩ от ядрената сделка с Иран и Парижкото споразумение за климата.\r\nМинистрите на отбраната на страните-членки на НАТО ще се срещнат в Брюксел в четвъртък, за да обсъдят мерки за повишаване на способността на организацията за бързо мобилизиране на сили в случай на възникване на криза, на фона на това, че руската заплаха не показва признаци на намаляване.\r\nНа нея също ще бъде одобрено създаването на два нови командни центъра – един за защита на морските пътища в Атлантическия океан – в Норфолк, Вирджиния и друг за координация на придвижването на войските в Европа – в южния германски град Улм.\r\nНо, срещата, която се провежда само пет седмици преди срещата на лидерите на страните от Алианса, ще се проведе в сянката на неразбирателствата между европейските страни и техните отдавнашни съюзници отвъд Атлантика.\r\n„В момента има сериозни неразбирателства между съюзниците в НАТО по сериозни въпроси“, заяви Столтенберг пред репортерите, като увери, че работи усилено за минимизиране на щетите върху Северноатлантическия алианс.\r\n„Докато те не бъдат разрешени, трябва да съм фокусиран върху това как да намаля и огранича негативните последствия за НАТО“.\r\nГенералният секретар настоя, че „трансатлантическата връзка“ продължава да е силна и припомни начинът, по който НАТО е оцелял след сериозните различия между страните-членки  относно войната в Ирак през 2003 година и Суецката криза през 1956 година. \r\n„Виждали сме много пъти как сме успявали да се обединим около основната задача на НАТО – да се защитаваме и закриляме един друг независимо от тези различия“, заяви той.\r\nЛидерите на 29-те страни-членки на НАТО ще се срещнат в Брюксел на срещата на върха през юли, когато всички очи ще са насочени към американския президент Доналд Тръмп, който постоянно критикува европейските страни за това, че не дават достатъчно средства за въоръжаване.\r\nГермания, най-голямата европейска икономика, страда най-много от гнева на Тръмп за това, че не изпълнява ангажимента си към всички страни-членки на НАТО да дава по най-малко 2% от БВП за отбрана.\r\nПревод и редакция:", "date": "2018.06.06", "title": "AFP: Търговските търкания между САЩ и ЕС се пренасят и на срещата на военните министри от НАТО"}
{"url": "http://www.focus-news.net/news/2018/06/06/2530722/prezidentat-rumen-radev-es-ne-mozhe-da-bade-silen-na-mezhdunarodnata-stsena-ako-dori-edna-ot-stranite-v-nego-e-slabo-zveno.html", "text": "Европейският съюз няма как да осъществи стратегическата си цел да бъде единен и силен на световната сцена, ако дори една от страните в него е слабо звено. Затова е необходимо да се водим от основополагащите ценности на съюза – единство и солидарност, които намират своето практическо изражение в кохезионната политика на ЕС. Това заяви президентът Румен Радев на среща с Карл-Хайнц Ламберц - председател на Европейския комитет на регионите, съобщиха от прессекретариата на държавния глава. \r\nДвамата бяха единодушни, че политиката на сближаване трябва да се развива и надгражда, защото идеята за единство е в същността на Европейския съюз. Карл-Хайнц Ламберц оцени високо проведената по инициатива на българския държавен глава през май т.г. в Русе тристранната среща между президентите на България, Австрия и Румъния, която акцентира на развитието на Дунавския регион. „Това е правилният подход, защото такива инициативи имат принос за сближаването“, посочи председателят на Европейския комитет на регионите. \r\nПо време на разговора Румен Радев изтъкна, че не гръмките политически декларации ще върнат доверието на хората към европейските институции, а реалното внимание към проблемите на европейците. Румен Радев и Карл-Хайнц Ламберц бяха единодушни, че политиката на сближаване не трябва да се изчерпва с реализирането на инфраструктурни проекти, а е необходимо да се инвестира и в развитието на човешкия капитал чрез програми, насочени към подобряване на образованието, здравеопазването, иновациите и икономиката, особено в по-малките градове. \r\nДържавният глава обърна внимание, че макар в новата Многогодишна финансова рамка на ЕС акцент да е поставен върху сигурността, стабилността и миграцията, е необходимо да се полагат и повече усилия за развитието на политиката за сближаване. Запазването на кохезионната политика в бюджета на съюза за периода след 2020 г. поставя нови предизвикателства пред нас, защото трябва да гарантираме, че отпуснатите финансови средства по нея ще бъдат разпределяни, харчени и контролирани ефективно, прозрачно и целесъобразно, заяви Румен Радев. Президентът подчерта, че най-лесният начин кохезионната политика да бъде компрометирана е, ако се допуснат корупционни схеми с тези средства. \r\nПо време на срещата държавният глава отбеляза възможността Комитетът на регионите да участва по-активно в процеса на  децентрализация в България.", "date": "2018.06.06", "title": "Президентът Румен Радев: ЕС не може да бъде силен на международната сцена, ако дори една от страните в него е слабо звено"}
{"url": "http://www.focus-news.net/news/2018/06/06/2530711/ramadan-atalay-dps-nyama-razlika-v-predlozheniyata-na-gerb-i-bsp-za-belene-no-dps-nyama-da-gi-podkrepi-zashtoto-proektat-nyama-da-vidi-byal-svyat.html", "text": "Няма разлика в предложенията на ГЕРБ и БСП за „Белене“, но ДПС няма да ги подкрепи, защото проектът няма да види бял свят. Това каза народният представител от ПГ на ДПС Рамадан Аталай по време на дебатите по внесените проекторешения от страна на ГЕРБ за възобновяване на действията по търсенето на възможности за изграждане на АЕЦ \"Белене\" и на БСП за отмяна на решението за прекратяване изграждането на АЕЦ „Белене“, предаде репортер на Агенция „Фокус“.  По думите му двете решения нямат никакво значение. Депутатът от ДПС заяви, че без яснота се започва нов проект със стари кърпежи. „Неяснота и затова ние казваме, че ДПС няма как да подкрепи това нещо, защото то няма да види бял свят. Няма да се осъществи този проект, защото не сме готови. Отделно е вече нашето изложение, че има нови енергии, иновативни. Нови системи“, каза Аталай и допълни, че енергетиката е в насипно състояние. Той обърна внимание и че се всички решения за големите енергийни проекти са спрени.  \r\nДеница КИТАНОВА", "date": "2018.06.06", "title": "Рамадан Аталай, ДПС: Няма разлика в предложенията на ГЕРБ и БСП за „Белене“, но ДПС няма да ги подкрепи, защото проектът няма да види бял свят"}
{"url": "http://www.focus-news.net/news/2018/06/06/2530712/energiynata-komisiya-odobri-vazobnovyavaneto-na-deystviyata-po-izgrazhdane-na-aets-belene.html", "text": "Енергийната комисия прие прокторешението на ГЕРБ, с което се възлага на енергийния министър Теменужка Петкова да възобнови действията по изграждане на  „Белене“, предаде репортер на Агенция „Фокус“. „За“ предложението на ГЕРБ гласуваха 14 народни представители, „против“ – 2, „въздържали се“ – 0, с което то бе прието. С приетото предложение на ГЕРБ се възлага на министъра на енергетиката да възобнови действията по търсенето на възможности за изграждане на АЕЦ „Белене“, съвместно със стратегически инвеститор на пазарен принцип и без предоставяне на държавна гаранция, чрез отделяне на активите и пасивите на проекта „Белене“ в отделно проектно дружество. С проекторешението се възлага още министърът на енергетиката да организира, координира и контролира провеждането на преговорите с потенциалните инвеститори и производители на оборудване, както и да предприеме действия за разработване на процедура за избор на стратегически инвеститор и да предложи възможности за структуриране на проекта в срок до 31 октомври 2018 г. и препоръчва на Министерски съвет да предприеме действия а отмяна на решението си за „Белене“ от 29 март 2012 г. с цел провеждане на преговори с потенциални инвеститори. \r\nПредстои проекторешението да бъде утвърдено от народните представители.  \r\nКомисията разгледа и предложението, внесено от ПГ на „БСП за България“ по темата. Предложението на БСП обаче бе отхвърлено с 8 гаса „за“ и с 13 „въздържали се“.  Предложението на БСП бе сходно. От опозицията предлагаха да бъде отменено решението на Народното събрание от 29 март 2012 г. за прекратяване на ядрената централа на площадка „Белене“ и да се възложи на министъра на енергетиката да предприеме действия за разработване на процедура за избор на стратегически инвеститор и да предложи възможности за структурирането на проекта в срок до 31 октомври 2018 г. От опозицията искаха още да министърът периодично да информира Народното събрание за предприетите действия и конкретните резултати от водените преговори. \r\nДеница КИТАНОВА", "date": "2018.06.06", "title": "Енергийната комисия одобри възобновяването на действията по изграждане на АЕЦ „Белене“"}
{"url": "http://www.focus-news.net/news/2018/06/06/2530726/aktsenti-v-sutreshniya-blok-dobro-utro-balgariya-na-7-yuni.html", "text": "В Университета за национално и световно стопанство ще се проведе публично събитие за начало на проекта „Дигитализация на икономиката в среда на Големи данни“. Повече за проекта ще научим в сутрешния блок „Добро утро, България“ на Радио „Фокус“ от проф. Валентин Кисимов.\r\nВ късните часове на 5 юни беше подаден сигнал за убийство в центъра на Ботевград - застрелян мъж и друг - ранен. По-късно стана ясно, че убитият е избягалият от Софийския затвор преди два месеца Владимир Пелов, а раненият - криминално проявеният Марио Панчев. По време на огледа са намерени 3 пистолета. От извънреден брифинг на полицията и прокуратурата разбрахме, че неуредени финансови взаимоотношения са вероятната причина за убийството на Пелов в Ботевград. Темата ще коментираме с Тихомир Безлов, главен експерт в програма „Сигурност“ в Центъра за изследване на демокрацията.\r\nВ Перник започна 5-ият Международен детско-юношески театрален фестивал „Арлекин”. Повече за фестивала, който радва малки и големи, ще ни разкаже кметът на града Вяра Церовска.\r\nВ края на месец юни ще се проведе Националния фолклорен фестивал „Столетово пее и танцува“. Как преминава подготовката за събитието и до кога е срокът за подаване на заявки за участие във фестивала, ще разберем от репортаж на Весела Кръстева от Радио „Фокус“ – Пловдив.\r\nТези и още теми - в „Добро утро, България“, от 6.00 до 10.00 часа на 7 юни, с водещ Йоланда Пелова.", "date": "2018.06.06", "title": "Акценти в сутрешния блок „Добро утро, България“ на 7 юни"}
{"url": "http://www.focus-news.net/news/2018/06/06/2530727/radio-svobodna-evropa-makedoniya-v-albaniya-shte-se-izgradi-tsentar-za-balkanski-vazvrashtentsi-ot-islyamska-darzhava.html", "text": "Няколко местни медии са съобщили, че в Албания ще бъде изграден център за завърнали се от „Ислямска държава“ в балканските страни, като се позоваха на информация, която, според тях,  е съобщил премиерът на България Бойко Борисов по време на конференция, посветена на насилието и екстремизма в Тирана, предава македонската редакция на Радио „Свободна Европа“.\r\n„В Албания ще бъде изграден център за координация на балкански възвръщенци от „Ислямска държава“. Затова предложих всяка държава да изпрати по един офицер за връзка, с цел съвместната борба да бъде по-организирана“, е заявил Борисов след срещата с албанския си колега Еди Рама, както е писал електронният портал „Албеу“.\r\nТой е уточнил, че това няма да бъде единственият център в Албания с „фокус върху тероризма“.\r\nПревод и редакция:", "date": "2018.06.06", "title": "Радио „Свободна Европа“ (Македония): В Албания ще се изгради център за балкански възвръщенци от „Ислямска държава“"}
{"url": "http://www.focus-news.net/news/2018/06/06/2530716/ministar-temenuzhka-petkova-udovletvorena-sam-che-narodnite-predstaviteli-ot-energiyna-komisiya-imat-edinodushie-po-vaprosa-za-oborudvaneto-za-proekta-belene.html", "text": "Удовлетворена съм, че народните представители от Енергийна комисия имат единодушие по въпроса за оборудването за проекта „Белене“. Това каза министърът на енергетиката Теменужка Петкова пред журналисти след заседанието на  Комисията по енергетиката и одобряването на възобновяването на действията по изграждане на АЕЦ „Белене“ , предаде репортер на Агенция „Фокус“. По думите й това е тема, която стои на дневен ред в българската енергетика близо 40 години. „Надявам се заедно с общи усилия на всички да намерим наистина едно разумно решение за България. Надявам се правилно да разбрахте посланието на това, което ПП ГЕРБ, колегите от „Обединени патриоти“ и колегите от БСП съответно подкрепиха. Важното и задължително условие, за да се стартират преговорите и процедурата за избор на стратегическия инвеститор е Министерски съвет да отмени решението от 2012 г.“, каза Петкова и визира решението на правителството за спиране на проекта \"Белене\". По думите й решенията, които българският парламент е приел 2012 и 2013 г. са в подкрепа на действията на правителството. „Това дали ще се изгражда нова мощност в енергетиката, е изцяло в правомощията и законовите компетентности на изпълнителнатата власт. Парламентът тогава е подкрепил тези действия. Това, което българският парламент надявам се ще направи утре е да подкрепи Министерски съвет в стремежа му да възобнови действията, свързани с търсене на възможност за реализация на проекта АЕЦ „Белене“ при определени параметри и при реализация на проекта на пазарен принцип“, допълни Петкова.\r\nДеница КИТАНОВА", "date": "2018.06.06", "title": "Министър Теменужка Петкова: Удовлетворена съм, че народните представители от Енергийна комисия имат единодушие по въпроса за оборудването за проекта „Белене“"}
{"url": "http://www.focus-news.net/news/2018/06/06/2530729/pregled-na-mezhdunarodnite-novini-do-18-chasa-agentsiya-fokus.html", "text": "Няколко местни медии са съобщили, че в Албания ще бъде изграден център за завърнали се от „Ислямска държава“ в балканските страни, като се позоваха на информация, която, според тях,  е съобщил премиерът на България Бойко Борисов по време на конференция, посветена на насилието и екстремизма в Тирана, предава македонската редакция на Радио „Свободна Европа“.\r\n„В Албания ще бъде изграден център за координация на балкански възвръщенци от „Ислямска държава“. Затова предложих всяка държава да изпрати по един офицер за връзка, с цел съвместната борба да бъде по-организирана“, е заявил Борисов след срещата с албанския си колега Еди Рама, както е писал електронният портал „Албеу“.\r\nТой е уточнил, че това няма да бъде единственият център в Албания с „фокус върху тероризма“.\r\n*** Германският канцлер Ангела Меркел в сряда предупреди, че лидерите са изправени пред трудни дискусии по време на предстоящата среща на Г-7 в Канада и призова всички страни да не смекчават вече обявените си позиции по въпроси като търговията, пише електронното издание Politico.\r\n„Очевидно е, че тук имаме сериозен проблем с многостранните споразумения, така че ще има много разгорещени дискусии“, заяви Меркел  в Бундестага, където отговаряше на въпросите на депутатите за първи, което бе предвидено в коалиционното споразумение между Съюза (ХДС/ХСС) и ГСДП, подписано през март.\r\nКанцлерът заяви, че отива на срещата на върха на 8 и 9 юни с „добра воля“ и на фона на увеличаващото се напрежение в международните отношения и решението на американския президент Доналд Тръмп да наложи високи мита върху вноса на стомана и алуминий в САЩ обеща да защити заключенията по търговията и климатичните промени, направени на миналогодишните срещи на Г-7 и Г-20.\r\nНо „не трябва да се прави компромис заради самия компромис“, заяви тя пред депутатите и добави, че „е безсмислено да се прикрива разделението“.\r\nЕвропа, добави Меркел, трябва да се научи да защитава „собствените си интереси“ във външната политика с постоянство.\r\nПопитана от членовете на крайно-дясната „Алтернатива за Германия“ дали не трябва да бъде съживен форматът Г-8, за да бъде включена и Русия в дискусиите, канцлерът заяви, че отстраняването на Москва от групата е било „неизбежно“ в светлината на анексирането на Крим от Украйна.\r\n„Формат, който е изрично основан на спазването на международното право в момента не е жизнеспособен с Русия“, посочи тя, като добави, че поддържа чести дипломатически контакти с Кремъл.\r\nМеркел избегна да отговори на въпроса дали ще говори с Доналд Тръмп относно спорните коментари, направени от посланика на САЩ в Берлин Ричард Гренел, когато се срещнат следващата седмица, като заяви, че германското външно министерство трябва да говори с дипломатическия представител на Вашингтон. Множество германски политици обвиниха Гренел, че се опитва да се бърка във вътрешната политика на страната и призоваха САЩ да го отзоват.\r\nТя добави, че „ще се опита да говори с президента на САЩ за текущите проблеми и конкретно за Иран и вносните мита“.\r\nСпоред новия формат, депутатите ще могат да задават въпроси на канцлера в рамките на един час по три пъти в годината.\r\n***Вашингтон култивира Гърция като „стълб на стабилността в Източното Средиземноморие и Западните Балкани“, заяви помощник-държавният секретар на САЩ за Европа и Евразия Уес Мичъл в хода на реч пред Heritage Foundation („Фонда наследство“) във Вашингтон, в която описа основните насоки на американската стратегия в Европа, пише електронното издание на гръцкия вестник Kathimerini.\r\nКакто пише изданието, Мичъл също е изразил незадоволството на Вашингтон от риториката на Турция и политиката й спрямо съседните страни, които са близки приятели и съюзници на САЩ.\r\nСпоред неговите думи, САЩ в момента работят, за да установят по-сериозно и дългосрочно стратегическо присъствие в района на Източното Средиземноморие и в този контекст Вашингтон гледа на Кипър като на „уязвима държава, която се нуждае от по-голямо внимание от Запада, докато продължава процеса към двузонова и двународна федерация“.\r\nСпоред цитата на „Катимерини“, Мичъл е подчертал важната роля на трансатлантическото партньорство за запазването на мира, реда и просперитета, който САЩ и Европа са създали след Втората световна война. Дипломатът смята, че разработването на енергийните ресурси в Източното Средиземноморие е „решаващо за енергийната диверсификация на Европа, в момент, в който традиционните северни европейски находища са почти изтощени“\r\nЩо се отнася до Турция, както пише гръцкият вестник, помощник-държавният секретар е отбелязал, че „САЩ не могат да си мълчат, когато турските лидер отнемат демократичните права на хората и отменят върховенството на закона, говорят срещу Израел и използват риторика или преследват политики, които изнервят съседите на Анкара и близки приятели и съюзници на САЩ“.\r\nВ тази връзка, той е обяснил, че Турция не се е отказала от придобиването на руски системи за ПВО/ПРО С-400 и това ще повлияе на участието й в програмите за военно сътрудничество със САЩ, включително производството и продажбата на изтребители F-35.\r\n***Наблюдатели на Организацията за сигурност и сътрудничество в Европа препоръчаха на руските власти да проведат реформа в избирателната система и да разгледат възможността за изменения в законодателството на страната, се казва във финалния доклад на наблюдателите за президентските избори  в Русия, предава РИА Новости.\r\n„Струва си да се разгледа провеждането на широкомащабни реформи в законодателството, за да се осигури ситуация, когато ограниченията на правата на човека да станат изключение и пропорционални със законовата цел и се използват само в случаи на необходимост за демократическото общество“, се казва в заключителния доклад.\r\nНаблюдателите отбелязват, че властите трябва да избягват интерпретация на законите в „ограничителен“ маниер.\r\n„Властите трябва да своевременно да проведат изборна реформа, за да опростят процеса и да пояснят двусмислените точки в Законите за изборите, особено тези, които се отнасят до регистрацията на кандидати, агитационната кампания и отразяването в медиите“, гласи част от отчета.\r\n„Властите трябва да предприемат решителни действия за предотвратяване на натиска над избирателите на изборите. Случаите на предполагаем натиск трябва да бъдат изучени внимателно, а виновните трябва да бъдат привлечени към отговорност“, смятат наблюдателите, като отбелязват, че Бюрото по демократическите институти и правата на човека (БДИПЧ) на ОССЕ е получило оплаквания за случаи на натиск над служители в държавните институции, студенти и военни по време на изборите.\r\nРИА припомня, че президентските избори се проведоха на 18 март. Избирателната активност беше 67,54%. Действащият президент Владимир Путин победи, получавайки 76,69% от гласовете, като за него са гласували повече от 56,4 милиона избиратели. На второ място е кандидатът на Комунистическата партия на Руската Федерация, директор на совхоза „Ленин“ Павел Грудинин (11,77%). Трети стана лидерът на Либерално-демократическата партия на Руската Федерация Владимир Жириновски (5,65%).\r\nТелевизионната водеща Ксения Собчак, издигната от партия „Гражданска инициатива“, остана на четвърто място, получавайки 1,69% от вота, а на пето – един от основателите на партия „Яблоко“ Григорий Явлински с 1,05%.\r\n***Президентът на Чешката република Милош Земан назначи Андрей Бабиш за министър-председател на страната за втори път, като с това му даде нов шанс да се опита да сформира правителство и да сложи край на дългия политически застой, предава Reuters.\r\nБабиш, чиято партия АНО спечели изборите миналия октомври, но няма мнозинство, управлява като служебен премиер от януари, когато еднопартийното му правителство на малцинството загуби вот на доверие в долната камара на местния парламент.\r\n*** Постоянният представител на САЩ при НАТО Кей Бейли Хътчинсън заяви, че Алиансът ще направи всички възможно, за да помогне за защитата на Македония от „агресия“ от страна на Русия, въпреки че процедурата по приемането на страната в организацията все още не е открита заради нерешения въпрос за името й, предава РИА Новости. \r\n„Ако спорът с името не бъде решен до срещата на върха (на страните от НАТО) и не бъде започната процедура за нейното приемане, ще продължим работата си за защита на страната от вредно влияние. Имаме тесни работни отношения с Македония и в НАТО ще направим всичко възможно, за да помогнем на страната да противостои на пагубното влияние от страна на Русия, било то хибридна война или каквато и да било друга дейност“, заяви Хътчинсън в рамките на телефонен брифинг за журналисти.\r\nСпорът за името, който хвърля сянка в двустранните отношения между Македония и Гърция, възпрепятства присъединяването на Скопие към клуба на Брюксел и към НАТО, припомня агенцията.\r\n*** Франция, Великобритания, Германия и ЕС изпратиха на САЩ съвместно официално искане за освобождаването на компаниите от наказателните мерки, произтичащи от новите американски санкции срещу Иран, предава AFP.\r\n„Като съюзници очакваме САЩ да не предприемат действия, за да навредят на европейските интереси в областта на сигурността\", се казва писмото до министъра на финансите на САЩ Стивън Мнучин и държавния секретар Майк Помпей.\r\n*** Опозиционната „Нова демокрация“ заяви, че гръцкото коалиционно правителство изглежда е готово да приеме тежък компромис в преговорите си с Македония (в източника - Бивша югославска република Македония) по въпроса за името, за да остане на власт, съобщава електронното издание Kathimerini.\r\nВ изявление основната опозиционна сила в Гърция обвини ръководената от СИРИЗА коалиция, че подкопава преговарящата сила на страната, като определя националната чувствителност на огромното мнозинство гърци като крайнодясна идеология.\r\nВсяко решение на спора за името, твърди партията, трябва да включва промяна в конституцията на Македония и отстраняването на всякакви препратки с иредентистки характер, включително към „македонска\" етническа принадлежност и език.\r\n„Нашето предупреждение към премиера Алексис Ципрас е ясно. Той няма политическа легитимност да ангажира страната ни с международно споразумение, което ще бъде в ущърб на националните интереси на Гърция\", се казва в разпространеното изявление.\r\nОбщо 23 митинги ще бъдат организирани в сряда в цяла Гърция, с които гражданите ще се противопоставят на компромис в преговорите за имена.", "date": "2018.06.06", "title": "Преглед на международните новини до 18 часа ( Агенция „Фокус“ )"}
{"url": "http://www.focus-news.net/news/2018/06/06/2530728/ombudsmanat-maya-manolova-shte-provede-priemna-v-kyustendil-na-7-yuni.html", "text": "Утре, 7 юни 2018 г., от 09.30 часа омбудсманът Мая Манолова и екип от експерти на институцията организират изнесена приемна в град Кюстендил. Това съобщиха от пресцентъра на Омбудсмана на Р България. Срещата с гражданите ще се състои в офиса на местния обществен посредник  Васил Иванов -  гр. Кюстендил, ул. „Демокрация“ № 40.\r\nВ рамките на приемната омбудсманът ще се срещне с черешопроизводители от региона, които протестират срещу ниската изкупна цена на черешата.", "date": "2018.06.06", "title": "Омбудсманът Мая Манолова ще проведе приемна в Кюстендил на 7 юни"}
{"url": "http://www.focus-news.net/news/2018/06/06/2530730/zam-ministar-atanas-dobrev-ochakvame-po-dobar-i-nadezhden-kontrol-ot-vsichki-strani-v-cherno-more.html", "text": "Разчитаме, че всички държави в района на Черно море ще съдействат за подобряване на контрола срещу нелегалния и нерегламентиран улов на риба. Това би спомогнало за запазване на ценния общ природен ресурс, който всички ние имаме. Това заяви заместник-министърът на земеделието, храните и горите Атанас Добрев по време на предварителна работна среща с Илья Шестаков, заместник-министър на селското стопанство на Руската Федерация и ръководител на Федералната агенция по риболов на Русия, съобщиоха от пресцентъра на министерството. Те посетиха рибовъдна ферма до град Самоков, където гостът беше запознат с условия и технологията за развъждане на сребърна сьомга у нас.\r\nЗаместник-министър Шестаков е в България във връзка с Конференцията на високо равнище за риболова и аквакултурите в Черно море. Съорганизатори на срещата са Генералната комисия по рибарство за Средиземно море в рамките на Световната организация по храни и земеделие ФАО към ООН с правомощия по отношение на Черно море и Министерство на земеделието, храните и горите на Република България.\r\nИзказвания по време на конференцията ще направят от 9:15 часа утре в хотел Балкан, бивш Шератон, министърът на земеделието, храните и горите Румен Порожанов и Еврокомисарят по околна среда, морско дело и рибарство Кармену Вела. Поканени за участие са и министри и заместник-министри на земеделието от страните в Черноморския район, в това число и на страни извън ЕС.\r\nВ 12:15 часа е предвидено подписване на съвместна декларация за нелегалния, недеклариран и нерегламентиран улов, след която ще бъде дадена пресконференция.", "date": "2018.06.06", "title": "Зам.-министър Атанас Добрев: Очакваме по-добър и надежден контрол от всички страни в Черно море"}
{"url": "http://www.focus-news.net/news/2018/06/06/2530723/politico-angela-merkel-predupredi-za-tezhki-diskusii-na-sreshtata-na-g-7-vapreki-dobrata-volya-i-prizova-stranite-da-zashtityat-obyavenite-ot-tyah-pozitsii.html", "text": "Германският канцлер Ангела Меркел в сряда предупреди, че лидерите са изправени пред трудни дискусии по време на предстоящата среща на Г-7 в Канада и призова всички страни да не смекчават вече обявените си позиции по въпроси като търговията, пише електронното издание Politico.\r\n„Очевидно е, че тук имаме сериозен проблем с многостранните споразумения, така че ще има много разгорещени дискусии“, заяви Меркел  в Бундестага, където отговаряше на въпросите на депутатите за първи, което бе предвидено в коалиционното споразумение между Съюза (ХДС/ХСС) и ГСДП, подписано през март.\r\nКанцлерът заяви, че отива на срещата на върха на 8 и 9 юни с „добра воля“ и на фона на увеличаващото се напрежение в международните отношения и решението на американския президент Доналд Тръмп да наложи високи мита върху вноса на стомана и алуминий в САЩ обеща да защити заключенията по търговията и климатичните промени, направени на миналогодишните срещи на Г-7 и Г-20.\r\nНо „не трябва да се прави компромис заради самия компромис“, заяви тя пред депутатите и добави, че „е безсмислено да се прикрива разделението“.\r\nЕвропа, добави Меркел, трябва да се научи да защитава „собствените си интереси“ във външната политика с постоянство.\r\nПопитана от членовете на крайно-дясната „Алтернатива за Германия“ дали не трябва да бъде съживен форматът Г-8, за да бъде включена и Русия в дискусиите, канцлерът заяви, че отстраняването на Москва от групата е било „неизбежно“ в светлината на анексирането на Крим от Украйна.\r\n„Формат, който е изрично основан на спазването на международното право в момента не е жизнеспособен с Русия“, посочи тя, като добави, че поддържа чести дипломатически контакти с Кремъл.\r\nМеркел избегна да отговори на въпроса дали ще говори с Доналд Тръмп относно спорните коментари, направени от посланика на САЩ в Берлин Ричард Гренел, когато се срещнат следващата седмица, като заяви, че германското външно министерство трябва да говори с дипломатическия представител на Вашингтон. Множество германски политици обвиниха Гренел, че се опитва да се бърка във вътрешната политика на страната и призоваха САЩ да го отзоват.\r\nТя добави, че „ще се опита да говори с президента на САЩ за текущите проблеми и конкретно за Иран и вносните мита“.\r\nСпоред новия формат, депутатите ще могат да задават въпроси на канцлера в рамките на един час по три пъти в годината. \r\nПревод и редакция:", "date": "2018.06.06", "title": "Politico: Ангела Меркел предупреди за тежки дискусии на срещата на Г-7, въпреки „добрата воля“ и призова страните да защитят обявените от тях позиции"}
{"url": "http://www.focus-news.net/news/2018/06/06/2530721/ministar-temenuzhka-petkova-lesno-e-da-kazhem-che-nyama-da-pravim-nishto-s-belene-no-vaprosat-e-mnogo-li-sme-bogati-za-da-ostavim-3-mlrd-lv-ey-taka-da-potanat.html", "text": "Лесно е да кажем, че няма да правим нищо с „Белене“, но въпросът е много ли сме богати, за да оставим 3 млрд. лв. ей така да потънат. Това каза министърът на енергетиката Теменужка Петкова пред журналисти след заседанието на Комисията по енергетиката и одобряването на възобновяването на действията по изграждане на АЕЦ „Белене“, предаде репортер на Агенция „Фокус“.  „Много е лесно да не правим нищо. Бих задала въпроса към тези граждани, но какво предлага те. Какво да направим с това, което имаме. Какво да направим с това и което политиката на ЕС показва като тенденция. Какъв да бъде изходът от тази ситуация?“, попита Петкова. Тя попита още не се ли интересува каква ще бъде енергийната сигурност на България през следващите години. По думите ѝ трябва да сме внимателни, когато поемаме ангажименти. „Трябва да има много ясно определени параметри и правила, по които да се работи“, допълни Петкова. Министърът на енергетиката заяви, че това е гаранцията за успех, на който и да е проект.\r\nДеница КИТАНОВА", "date": "2018.06.06", "title": "Министър Теменужка Петкова: Лесно е да кажем, че няма да правим нищо с „Белене“, но въпросът е много ли сме богати, за да оставим 3 млрд. лв. ей така да потънат"}
{"url": "http://www.focus-news.net/news/2018/06/06/2530725/prodalzhava-izdirvaneto-na-radoslav-kolev-izbyagal-ot-tsentralniya-sofiyski-zatvor-na-3-april.html", "text": "Продължава издирването на Радослав Колев, рецидивист, осъден с лишаване от свобода в размер на 26 години, за убийство е напуснал Централния софийски затвор на 3 април т.г. Това съобщиха от пресцентъра на МВР.\r\nХората, които разполагат с информация, могат да сигнализират на тел. 112 или в най-близкото поделение на МВР при гарантирана анонимност.", "date": "2018.06.06", "title": "Продължава издирването на Радослав Колев, избягал от Централния софийски затвор на 3 април"}
{"url": "http://www.focus-news.net/news/2018/06/06/2530733/kyustendil-v-uchastaka-bobov-dol-zhedna-se-izgrazhda-nov-pat-zaradi-svlachishte.html", "text": "В участъка Бобов дол – Жедна се изгражда нов път заради свлачище. Това съобщи за Радио „Фокус” – Кюстендил дежурният в Областно пътно управление – Кюстендил. Водачите на моторни превозни средства трябва да се движат с повишено внимание, мястото е сигнализирано съгласно проект за временна организация и безопасност на движението със срок до 8 септември. С нормална интензивност е трафикът по автомагистрала „Струма”, по път Е-79, както и по направлението София – Кюстендил. Слабо натоварен е трафикът по посока ГКПП „Гюешево”.\r\nВенцеслав ИЛЧЕВ", "date": "2018.06.06", "title": "Кюстендил: В участъка Бобов дол – Жедна се изгражда нов път заради свлачище"}
{"url": "http://www.focus-news.net/news/2018/06/06/2530735/tass-ot-belgrad-zayaviha-che-ne-izklyuchvat-prenasyaneto-na-kosovskiya-vapros-na-nivo-oon.html", "text": "Сърбия не изключва разширяване на диалога за Косово, включително и пренасянето му на ниво Съвет за сигурност на ООН. Това заяви в интервю пред ТАСС началникът на канцеларията на сръбското президентство Никола Селакович.\r\n„Важното е, че Сърбия води сериозна политика, политика на защита на мира и стабилността в тази част на Европа и ще продължи този курс. Дали това предполага разширяване на формата на диалога, включването на други световни сили, членове на Съвета за сигурност на ООН в него – ще видим. Ако се създаде възможност диалогът да бъде издигнат на това ниво, то не е изключено това да се случи, в политиката не бива да се изключва нито една възможност. Същото е и тук, ситуацията се променя, но нашите интереси остават същите и ако им служим вярно, то ще получим възможност да ги осъществим“, обясни Селакович.\r\nПревод и редакция:", "date": "2018.06.06", "title": "ТАСС: От Белград заявиха, че не изключват пренасянето на косовския въпрос на ниво ООН"}
{"url": "http://www.focus-news.net/news/2018/06/06/2530724/ministar-temenuzhka-petkova-proektat-belene-shte-bade-v-nay-naprednala-faza-v-sravnenie-s-drugi-podobni-proekti-v-regiona-ako-se-startira-do-edna-godina.html", "text": "Проектът \"Белене\" ще бъде в най-напреднала фаза в сравнение с други подобни проекти в региона, ако се стартира до една година. Това каза министърът на енергетиката Теменужка Петкова пред журналисти след заседанието на  Комисията по енергетиката и одобряването на възобновяването на действията по изграждане на АЕЦ „Белене“, предаде репортер на Агенция „Фокус“. \"Ние разполагаме с лицензирана площадка, с оборудване и с необходимите документи и изключително важния документ - нотификацията от страна на ЕК. Разбира се, може би ще се наложи пренотификация\", каза Петкова. По думите й обаче това няма да отнеме време. \"На всички потенциални инвеститори за АЕЦ „Белене“ сме заявявали позицията си, че проектът ще е на пазарен принцип без държавни гаранции и дългосрочни договори за изкупуване на енергия\", коментира Петкова. Тя поясни, че за този проект никога не са обещавани държавни гаранции и дългосрочни договори дори и в неговия първи вариант. Енергийният министър уточни, че ако утре се приеме проекторешението на ГЕРБ до 31 октомври тази година ще трябва да бъде разработена процедурата за избор на стратегически инвеститор и да бъде структуриран проектът. „Смятам, че това е разумен срок, тъй като и подготовката на такъв тип процедура е сложен и отговорен процес. За да се подготви такава процедура, трябва много добре от всички аспекти да се огледа, така че тя да съдържа критерии, които да бъдат максимално обективни и да гарантират прозрачност и публичност,т.е. да имаме възможност да направим своя избор и да изберем най-доброто за България“, заяви министърът на енергетиката. \r\nДеница КИТАНОВА", "date": "2018.06.06", "title": "Министър Теменужка Петкова: Проектът \"Белене\" ще бъде в най-напреднала фаза в сравнение с други подобни проекти в региона, ако се стартира до една година"}
{"url": "http://www.focus-news.net/news/2018/06/06/2530732/konferentsiya-na-potrebitelite-na-evropeyska-statisticheska-informatsiya-v-balgariya-pod-naslov-po-dobro-satrudnichestvo-po-dobri-danni-shte-se-provede-na-25-yuni.html", "text": "Конференция на потребителите на европейска статистическа информация в България под наслов „По-добро сътрудничество, по-добри данни“ ще се проведе на 25 юни 2018 г. в хотел Хилтън в София. Това съобщиха от пресцентъра на Националния статистически институт (НСИ). Ще присъстват генералният директор на Евростат Мариана Коцева и председателят на НСИ Сергей Цветарски. \r\nКонференцията се провежда в рамките на Българското председателство на Съвета на Европейския съюз и по повод 138-ата годишнина от създаването на официалната статистическа институция в България.\r\nНа форума ще се срещнат производителите и потребителите на статистическа информация и ще имат възможност да обсъдят идеи и да представят добри практики, както и да споделят своите изисквания и очаквания за предоставяните статистически данни. Ще бъдат представени статистическите продукти и услуги, до които потребителите имат безплатен, неограничен достъп чрез сайта на Евростат, дейността на българския център за подпомагане на потребителите на европейска статистическа информация, както и постигнатите резултати в областта на сътрудничеството между двете институции при подготовката на потребителски ориентирани продукти и услуги.", "date": "2018.06.06", "title": "Конференция на потребителите на европейска статистическа информация в България под наслов „По-добро сътрудничество, по-добри данни“ ще се проведе на 25 юни"}
{"url": "http://www.focus-news.net/news/2018/06/06/2530738/pazardzhik-svetofarat-na-krastovishteto-na-ul-plovdivska-s-ul-mariya-shutich-ne-raboti.html", "text": "Светофарът на кръстовището на  ул. „Пловдивска“ с ул. “Мария Шутич“ в Пазарджик не работи, предаде репортер на Радио „Фокус“ – Пазарджик. Трафикът там е натоварен и се налага дълго изчакване на автомобилите, идващи от ул. „Мария Шутич“ или излизащите от големия супермаркет в района.\r\nАлбена ЖИЛЕКОВА", "date": "2018.06.06", "title": "Пазарджик: Светофарът на кръстовището на ул. „Пловдивска“ с ул. “Мария Шутич“ не работи"}
{"url": "http://www.focus-news.net/news/2018/06/06/2530736/veliko-tarnovo-okolo-180-detsa-tryabva-da-badat-zapisani-v-parvi-klas-v-uchilishtata-v-svishtov-za-uchebnata-20182019-godina.html", "text": "Около 180 деца трябва да бъдат записани в първи клас в училищата в Свищов за учебната 2018/2019 година. Обявените свободни места са 192, съобщи за Радио „Фокус“ – Велико Търново Румяна Кузева, началник отдел „Образование“ в Община Свищов. Местата са разпределени, както следва, по три паралелки в четирите училища – СУ „Николай Катранов“, СУ „Димитър Благоев“, СУ „Цветан Радославов“ и ОУ „Филип Сакелариевич“. Началната дата за записване на децата е днес, като подаването на документите се прави на място в учебното заведение.  „Крайната дата за записване е 8 юни, до 17.00 часа. Начална дата за отваряне на системата за второ класиране е 12 юни, в 10.00 часа. Крайната дата е 14 юни. \r\nЗа второ класиране родителите могат да пренаредят желанията си, ако са повече от едно, тоест могат да направят своята редакцията. Датата на второ класиране е 15 юни, до 17.00 часа. Началната дата за записване след второ класиране е 18 юни, а крайната – 19-ти, от 09.00 до 17.00 часа. Следва записване и тези, които не са записани имат възможност да участват в трето класиране. В него могат да се включат и деца, чиито родители до момента не са подали заявления поради промяна на местоживеене“, посочи още Румяна Кузева и уточни, че последните ще трябва да попълнят документите си на място – в общинския отдел „Образование“. Местата за трето класиране ще са обявени на 20 юни, записването ще е на 26 и 27 юни. От началото на юли до септември ще се извърши пренасочване на неприетите към училищата, където все още има свободни места.\r\nТя заяви също, че са петима първокласниците от Свищов, които не са приети на първо класиране. Резултатите излязоха вчера, а днес стартира записването в съответните паралелки. Подадените заявления са 171, като с тях са кандидатствали 176 деца. Разликата идва от това, че близнаците се класират с един комплект документи. „Всеки може да види в профила си в онлайн системата къде е класирано неговото дете и след това да направи правилен избор – дали да пристъпи към записване или ще изчака второ класиране, ако детето не е прието по първо желание или не е прието въобще, защото родителят е имал само едно желание. Това не трябва да буди никакви притеснения, защото ще има второ класиране и там детето може да участва. Но родителите трябва внимателно да следват подадените указания, за всички стъпки“, коментира още Румяна Кузева. Тя уточни, че предстои подаването на заявления за второ класиране, като докато системата е отворена могат да се правят промени по оформлението на заявленията, тоест да се преместват желания.„Фокус“ припомня, че от настоящата година приемът в първи клас в свищовските училища се извършва изцяло по електронен път. Това, по думите на кметът на града Генчо Генчев. улеснява изключително много процедурата.\r\nЛуиза ТРАНЧЕВА", "date": "2018.06.06", "title": "Велико Търново: Около 180 деца трябва да бъдат записани в първи клас в училищата в Свищов за учебната 2018/2019 година"}
{"url": "http://www.focus-news.net/news/2018/06/06/2530734/burgas-prostrelyanata-v-slanchev-bryag-simona-e-s-minimalno-podobrenie-no-sastoyanieto-y-ostava-tezhko.html", "text": "Простреляната преди дни в Слънчев бряг Симона е с минимално подобрение, но състоянието й остава тежко. Това каза за Радио „Фокус“ – Бургас Юлия Андреева, говорител на УМБАЛ-Бургас. По думите й простреляното момиче е било със стабилни жизнени показатели още след операцията. „Това не означава, че има подобрение в състоянието й, тъй като все още е в кома и е прекалено рано да се дават прогнози“, посочи още Андреева.\r\nВеселина НИКОЛОВА", "date": "2018.06.06", "title": "Бургас: Простреляната в Слънчев бряг Симона е с минимално подобрение, но състоянието й остава тежко"}
{"url": "http://www.focus-news.net/news/2018/06/06/2530740/prokurorskata-kolegiya-na-visshiya-sadeben-savet-opredeli-treta-shtatna-dlazhnost-zamestnik-na-glavniya-prokuror-pri-varhovna-kasatsionna-prokuratura.html", "text": "Прокурорската колегия на Висшия съдебен съвет (ВСС) определи, на основание чл. 30, ал. 5, т. 4 от ЗСВ, трета щатна длъжност „заместник на главния прокурор“ при Върховна касационна прокуратура (ВКП) чрез трансформиране на една свободна длъжност „прокурор“ от щата на Върховна касационна прокуратура в една щатна длъжност „заместник на главния прокурор“ при ВКП, считано от датата на вземане на решението. Това съобщиха от ВСС. С разкриването на трета щатна длъжност ще се осигури равномерно разпределение на работата между главния прокурор и заместниците му, за ефективно осъществяване на нови правомощия, резултат от настъпили нормативни изменения на НПК и ЗПКОНПИ.", "date": "2018.06.06", "title": "Прокурорската колегия на Висшия съдебен съвет определи трета щатна длъжност „заместник на главния прокурор“ при Върховна касационна прокуратура"}
{"url": "http://www.focus-news.net/news/2018/06/06/2530739/pazardzhik-srebarnoto-sakrovishte-ot-panagyurishte-se-zavarna-v-grada-s-podkrepata-na-asarel-medet-ad.html", "text": "Панагюрското сребърно съкровище от могилата „Мрамор“ се завърна в Панагюрище за пръв път след 115 години. Това стана възможно благодарение на финансовата подкрепа на „Асарел-Медет“ АД, съобщиха от отдел „Комуникации“ на Асарел-Медет АД. С осигурените от компанията дарителски средства бе извършена консервация и реставрация на експонатите, които до момента не бяха показвани пред публика в цялост. Благодарение на дарителя Националният археологически институт с музей към Българската академия на науките издаде и луксозен каталог, в който са представени находките.  \r\nИзложбата със Сребърното съкровище е подредена в трезора със Златното съкровище в Исторически музей-Панагюрище и беше официално открита на 5 юни. Директорът на музея доц. д-р Атанас Шопов разказа накратко за историята на съкровището и благодари на „Асарел-Медет“ АД за подкрепата. Благодарности към колегите си от музея, общината и спонсора поднесе и заместник-директорът на НАИМ-БАН доц. д-р Христо Попов, който заяви желанието си партньорството между тези институции да продължи. Кметът на община Панагюрище Никола Белишки изрази удовлетворението си, че панагюрци и гостите на музея ще имат възможност да се насладят на изделията на тракийските майстори. Той също отправи благодарност към целия екип, реализирал изложбата. „В днешното напрегнато време истинска рядкост  са миговете, в които се докосваме до нещо красиво и неповторимо“, каза в приветствието си Галя Костова – прокурист на „Асарел-Медет“ АД и председател на фондация „Асарел“. „Този миг е такъв и се радвам, че изяществото на древните майстори, мистиката и загадките на онези антични времена, на богове и герои, достига днес до нас, панагюрци. Само едно стъкло ни дели от нещо наистина приказно, нещо което вълнува и изпълва сърцата ни с радост. Второ панагюрско съкровище се завръща у дома, този път Сребърното. Това е поредното доказателство, че нашият роден край е не само целунат от Господ, но и любимец на Историята. В България няма друго такова място, което е събрало талантът, драмата и величието на всички исторически епохи. По тази причина за нас, като ръководство на „Асарел-Медет“ АД нямаше никакво колебание дали да подкрепим реставрацията на експонатите от това съкровище, за да станат и те достояние на широката публика“, каза Галя Костова. \r\nПанагюрското сребърно съкровище е открито през месец май 1903 година в могилата „Мрамор“. От София е командирован тогавашният директор на Народния музей Вацлав Добруски, който описва в протокол, че освен погребания владетел, в могилата е открит и неговият кон. Вероятно покойникът е бил богат и могъщ владетел, представител на една от водещите династии, живял през първата половина на IV в. пр. Хр. по времето на разцвета на Одриската държава. Панагюрското сребърно съкровище от могилата „Мрамор“ включва над 70 експоната с висока художествена стойност, изработени от злато, сребро, бронз, желязо и глина. То ще бъде изложено в Исторически музей-Панагюрище до края на годината.", "date": "2018.06.06", "title": "Пазарджик: Сребърното съкровище от Панагюрище се завърна в града с подкрепата на „Асарел-Медет“ АД"}
{"url": "http://www.focus-news.net/news/2018/06/06/2530741/okonchatelnoto-reshenie-po-kazusa-s-kravata-prebivavala-v-sarbiya-shte-bade-vzeto-ot-izpalnitelniya-direktor-na-babh-damyan-iliev.html", "text": "Изпълнителният директор на Българската агенция по безопасността на храните (БАБХ) Дамян Илиев ще вземе окончателното решение по казуса с кравата, пребивавала 15 дни в съседна Сърбия. Това съобщиха от пресцентъра на БАБХ.\r\nПо европейското и българско законодателство всяко живо животно, влязло в Европейския съюз от трета страна без документи, трябва да се конфискува и унищожи, за да се предотврати евентуална зараза и да се защити индустриалното производство на страната. Окончателното становище по казуса се очаква до няколко дни.", "date": "2018.06.06", "title": "Окончателното решение по казуса с кравата, пребивавала в Сърбия, ще бъде взето от изпълнителния директор на БАБХ Дамян Илиев"}
{"url": "http://www.focus-news.net/news/2018/06/06/2530742/plovdiv-vremenno-e-ogranicheno-dvizhenieto-po-pat-ii-64-karlovo-plovdiv-pri-s-dolna-mahala-poradi-katastrofa.html", "text": "Временно е ограничено движението по път II-64 Карлово – Пловдив при с. Долна махала, поради катастрофа. Това съобщиха от пресцентъра на Агенция \"Пътна инфраструктура\".", "date": "2018.06.06", "title": "Пловдив: Временно е ограничено движението по път II-64 Карлово – Пловдив при с. Долна махала, поради катастрофа"}
{"url": "http://www.focus-news.net/news/2018/06/06/2530744/plovdiv-dvama-dushi-sa-postradali-pri-katastrofata-na-patya-karlovo-plovdiv-pri-s-dolna-mahala.html", "text": "Двама души са пострадали при катастрофата на пътя Карлово – Пловдив при с. Долна махала. Това съобщиха за Агенция „Фокус“ от ОДМВР-Пловдив. Сигналът за челно ударили ли се камион и микробус е подаден в 17.30 часа. Двамата водачи на превозните средства с откарани за преглед в лечебно заведение. На място има полицейски екипи, които насочват към обходен маршрут.", "date": "2018.06.06", "title": "Пловдив: Двама души са пострадали при катастрофата на пътя Карлово – Пловдив при с. Долна махала"}
{"url": "http://www.focus-news.net/news/2018/06/06/2530743/kathimerini-gratskata-opozitsiya-napadna-siriza-che-ne-pravi-nishto-sreshtu-anarhistite-koito-se-opitaha-da-zapalyat-avtobus-s-20-politsai-s-kokteyli-molotov.html", "text": "Няколко часа, след като анархисти поеха отговорност за нападението над автобус на спецчасти на гръцката полиция с коктейли „Молотов“ в Солун, основната опозиционна партия в Гърция Нова Демокрация обвини правителството на СИРИЗА (Съюза на радикалното ляво), че не успява да се справи с излязлото извън контрол насилие и беззаконие в страната, пише електронното издание на гръцкия вестник Kathimerini.\r\nВ сряда консервативната опозиционна партия излезе с изявление, в което атакува правителството за това, че „омаловажава и дори по-лошо – подклажда дейността на анархистките групировки в университетите и другите райони с ограничен достъп“.\r\nПартията на Кириакос Мицотакис заяви, че премиерът на страната Алексис Ципрас лично носи отговорността за ситуацията.\r\nПо-рано в сряда антисистемна групировка пое отговорността за нападението с коктейли „Молотов“ над автобус на специалните части , пътуващ към мястото си на назначение пред консулството на Турция в събота в Солун, когато живота на около 20 полицаи бе поставен в опасност.\r\nВ изявление, публикувано на анархистки уебсайт, подписано само с „бунтовниците“, се казва: „Ние избрахме да гледаме истинския враг в очите, да гледаме неговите въоръжени охранители в очите и да ги изгорим“.\r\n„Ченгетата са първото препятствие, те са въоръжената охрана на статуквото. И те не са непобедими“, се казва още в съобщението.\r\n„Те са мишени заради ролята, която са решили да изпълняват в обществения живот. Те са защитници на държавата и на своите господари; те са винаги готови да смажат всеки опит за бунт или революция“.\r\nВъв вторник полицаи излязоха на протести срещу, както те го определиха, „смъртоносните атаки“ над техните колеги и обвиниха държавата в „безразличие“. Според служителите на правозащитните органи, от 2010 година полицейските части, охраняващи консулството на Турция в Солун са били атакувани най-малко 17 пъти без някой да бъде арестуван за това.\r\nРъководителят на местния полицейски съюз Теодорос Царидис заяви, че частите за борба с безредиците са се превърнали в мишени на анархистите.\r\nПревод и редакция:", "date": "2018.06.06", "title": "Kathimerini: Гръцката опозиция нападна СИРИЗА, че не прави нищо срещу анархистите, които се опитаха да запалят автобус с 20 полицаи с коктейли „Молотов“"}
{"url": "http://www.focus-news.net/news/2018/06/06/2530746/blagoevgrad-mokri-i-hlazgavi-sa-patnite-nastilki-v-uchastatsi-ot-oblastta.html", "text": "Мокри и хлъзгави са пътните настилки в участъци от област Благоевград. Това каза за Радио „Фокус“-Пирин дежурният служител в Областно пътно управление-Благоевград.  Няма ремонтни дейности по първокласните и второкласните пътища в региона. Нормално интензивно е движението по АМ „Струма“ и главен път Е-79 в участъка от областта. Шофьорите да се движат с повишено внимание в района на Кресненското дефиле и прохода Предел, поради повишена опасност от падащи камъни.\r\nОт Областно пътно управление-Благоевград отправят апел към водачите на моторни превозни средства да шофират внимателно, съобразявайки се с пътната обстановка.\r\nНатоварено е движението в областния център. Всички светофарни уредби в града са изправни. Ремонтни дейности се извършват на улица „Марица“. Колони от автомобили се образуват на кръстовището между бул. „Св. св. Кирил и Методий“ и бул. „Св. Димитър Солунски“. Задръстване се е образувало на кръговото кръстовище между улица „14-ти полк“, булевард „Джеймс Баучер“ и улица „Александър Стамболийски“. Частични задръствания се образуват на кръговото кръстовище на булевард „Св. св. Кирил и Методий“, на кръстовището на булевард „Васил Левски“ и булевард „Свети Димитър Солунски“, на кръстовището под Първи корпус на Югозападен университет „Неофит Рилски“ между улиците „Славянска“, „Иван Михайлов“ и булевард „Св. Димитър Солунски“, на кръстовището на улица „Славянска“ под МБАЛ-Благоевград, на улица „Яне Сандански“ на влизане в квартал „Струмско“ и на улица „Стефан Стамболов“.\r\nНатали СТЕФАНОВА", "date": "2018.06.06", "title": "Благоевград: Мокри и хлъзгави са пътните настилки в участъци от областта"}
{"url": "http://www.focus-news.net/news/2018/06/06/2530748/veliko-tarnovo-ogranicheno-e-dvizhenieto-po-patya-mezhdu-gorna-oryahovitsa-i-selo-arbanasi.html", "text": "Ограничено е движението по пътя между Горна Оряховица и село Арбанаси. В отсечката от  км 44+090 до км 46+474 текат ремонтни дейности, съобщиха за Радио „Фокус“-Велико Търново от Областно пътно управление-Велико Търново. Срокът за приключване на преасфалтирането е края на юни. Обходният маршрут е през село Шереметя. Условията за пътуване в региона са нормални. Времето е слънчево и топло, настилките – сухи. Движението е натоварено. Допълнително въведени ограничения в областта няма. За изминалото денонощие не са регистрирани и тежки инциденти.  Изграждането на пътна връзка затруднява движението в участък от пътя между село Поликраище и Елена. Нека водачите се движат с повишено внимание от км 16+800 до км 17+570. Срокът за приключване на дейностите е 12 юни. До тогава трафикът се пренасочва в една лента. Отворен за движение е Прохода на Републиката, но там все още е в сила предупреждението за опасност от падащи камъни. Нека шофьорите карат внимателно и със съобразена скорост. Ограничено е движението в участък от пътя между селата Стефан Стамболово и Обединение. Забраната е въведена за отсечката от км 16+700 до км 26+113, а причината е извършване на ремонтни дейности. Обходният маршрут е през село Полски Сеновец и град Полски Тръмбеш. Ремонтите трябва да приключат до края на юни.\r\nЛуиза ТРАНЧЕВА", "date": "2018.06.06", "title": "Велико Търново: Ограничено е движението по пътя между Горна Оряховица и село Арбанаси"}
{"url": "http://www.focus-news.net/news/2018/06/06/2530745/plovdiv-na-2-godini-i-6-mesetsa-lishavane-ot-svoboda-s-4-godini-izpitatelen-srok-e-osaden-bivshiyat-politsay-ventseslav-karadzhov-za-predostavyane-orazhie-na-sina-si.html", "text": "Районният съд в Пловдив постанови наказание от 2 години и 6 месеца лишаване от свобода бившият полицай Венцеслав Караджов, по обвинение затова, че е предоставил законно притежавано огнестрелно оръжие на сина си, който е на възраст под 18 години, предаде репортер на Радио „Фокус”-Пловдив. Той трябва да заплати и глоба от 1000 лева. Караджов е обвинен и в убийството на двамата си родители. Заради престоя си в ареста настоящата му присъда се редуцира на лишаване от свобода с 4 години изпитателен срок.\r\nВенцеслав Караджов заяви, че ще обжалва присъдата.\r\nДелото за убийството на родителите му все още не е приключило. Караджов не признава, че е извършил това престъпление.\r\nЦветана ТОНЧЕВА", "date": "2018.06.06", "title": "Пловдив: На 2 години и 6 месеца лишаване от свобода, с 4 години изпитателен срок, е осъден бившият полицай Венцеслав Караджов за предоставяне оръжие на сина си"}
{"url": "http://www.focus-news.net/news/2018/06/06/2530737/predstoyashti-sabitiya-v-stranata-za-7-yuni-agentsiya-fokus.html", "text": "***\r\nПрезидентът Румен Радев ще бъде в Трявна по случай откриването на Славейковите празници, които тази година се състоят под патронажа на държавния глава. В 17.30 часа президентът Радев ще посети Националната гимназия за приложни изкуства „Тревненска школа“. От 17.45 часа държавният глава ще поднесе цветя пред паметниците на Пенчо Славейков и на Петков Славейков. Пред сградата на община Трявна в 18.00 часа президентът Радев ще участва в откриването на националните Славейкови празници.\r\n***\r\nОт 09.15 часа в „София Хотел Балкан“ еврокомисарят, отговарящ за околна среда, морско дело и рибарство, Кармену Вела ще участва в откриването на конференция на високо равнище за риболова и аквакултурите в Черно море, заедно с министъра на земеделието, храните и горите Румен Порожанов. От 12.00 часа е предвидено подписване на съвместна декларация за нелегалния, недеклариран и нерегламентиран улов, с която страните от Черноморския регион ще потвърдят своята готовност за съвместни усилия за подобряване на контрола и по-надеждно запазване на неговите природни ресурси.  Пресконференция на събитието е предвидена за 12.45 часа. \r\n***\r\nОт 10.15 часа в зала 3 на НДК ще се състои конференция на тема „Последиците от дългосрочния бюджет на ЕС за периода след 2020 г. за местните и регионалните власти“, която ще се проведе на 7 юни 2018 г.  Министърът на регионалното развитие и благоустройството Николай Нанков ще се включи във втората сесия на форума от 11.35 часа, в която ще се дискутира въздействието на многогодишната финансова рамка като инвестиционен бюджет върху ключови европейски политики.\r\n***\r\nОт 14.00 часа в CITY MARK ART CENTER регионалният министър Николай Нанков ще участва в церемонията по връчването на наградите „Най-добър град за живеене в България“. \r\n***\r\nОт 09.00 часа ще се проведе заседание на Народното събрание.\r\n***\r\nОт 08.30 часа пред сградата на Народното събрание, „Демократична България“ организира протест срещу рестарта на АЕЦ „Белене“. \r\n***\r\nОт 09.30 часа ще се проведе заседание на Пленума на ВСС.\r\n***\r\nОт 09.30 часа в Националния център по обществено здраве и анализи заместник-министърът на регионалното развитие и благоустройството Малина Крумова ще участва в работна среща на тема „Подкрепа за постигане на равноправен достъп до вода и санитария в България“.\r\n***\r\nОт 09.30 часа 9 състав на Специализирания наказателен съд ще гледа делото срещу Радослав Б., Денис Б., Мариян К., Павел В. и Иван И. за образуване и ръководене на организирана престъпна група. \r\n***\r\nОт 09.30 часа 3 състав на Специализирания наказателен съд ще гледа делото срещу Ралица Л., Росен Ч., Пламен К. и Дияна П. за организиране и ръководене на организирана престъпна група. \r\n***\r\nОт 09.30 часа IV състав на Специализирания наказателен съд ще гледа делото срещу Бехчет А., Емил Б., Събин З. и др. за образуване и ръководене на организирана престъпна група. \r\n***\r\nОт 09.30 часа 15 състав на Специализирания наказателен съд ще гледа делото срещу Христон М., Филип Ч., Мехмед М. и др. за образуване и ръководене на организирана престъпна група. \r\n***\r\nОт 10.00 часа 8 състав на Специализирания наказателен съд ще гледа делото срещу Цветан В., Александър П., Илиан З. и др. за организиране и ръководене на организирана престъпна група. \r\n***\r\nОт 10.00 часа 2 състав на Специализирания наказателен съд ще гледа делото срещу Божидар К., Иван Т., Георги И., Тодор С. и др. за организиране и ръководене на организирана престъпна група. \r\n***\r\nОт 10.00 часа 4 състав на Софийски градски съд ще гледа делото срещу В. Д. (чл. 253 от НК) подсъдим за нарушаване разпоредбите на Закона за мерките срещу изпирането на пари от длъжностно лице, присвоени от Топлофикация. \r\n***\r\nОт 11.00 часа в БТПП ще се състои финансов форум на тема „Иновативни технологии и бъдещето на финансовата система. Финтех“.\r\n***\r\nОт 13.00 часа 16 състав на Специализирания наказателен съд ще гледа делото срещу Крум К., Мирослав Е. и Свилен Г. за организиране и ръководене на организирана престъпна група. \r\n***\r\nОт 13.00 часа на УНСС в Малката конферентна зала ще се проведе публично събитие за стартиране на проект № BG05M2OP001-1.002-0002 – „Дигитализация на икономиката в среда на Големи данни“ (ДИГД).\r\n***\r\nОт 13.30 часа 17 състав на Специализирания наказателен съд ще гледат делото срещу Ангел П., Анатоли А., Цветомир Ц., Нина М. и др. за организиране и ръководене на организирана престъпна група. \r\n***\r\nОт 15.00 до 18.00 часа в постоянната приемна на БСП – София (ул. \"Леге\" 10, ет. 1) гражданите могат да получат безплатни юридически консултации\r\n***\r\nОт 18.00 часа в Институт „Сервантес“ ще бъде открита юбилейната изложба на фотокниги „25х25“. Чрез нея се отбелязват 25 години от създаването на специалност „Фотография“ в  НАТФИЗ „Кр. Сарафов“.\r\n***\r\nОт 18.00 часа в енорийския център на храм „Св. св. Кирил и Методий\", Негово преосвещенство Белоградчишкият епископ Поликарп ще изнесе беседа на тема „На какво ни учат всички български светии?“.\r\n***\r\nОт 20.00 часа в Телефонната палата ще се състои церемония по връчване на първите български архитектурни награди. \r\n***\r\nОт 17.30 часа в залата на Куклен театър, Център за личностно и творческо развитие на децата на Благоевград ще закрие учебната година с различни концерт.\r\n***\r\nОт 19.00 часа в зала „Яворов“ с тържествен концерт Биг Бенд Благоевград ще отбележат 25 години от създаването си в областния град.\r\n***\r\nОт 11.00 часа в залата на Апелативна прокуратура – Бургас ще бъде направено дарение на литературните произведения са предоставени от прокурори и ще бъдат дарени на директорите на местата за лишаване от свобода.  \r\n***\r\nОт 13.30 до 16.30 часа в централата на ДБГ – Бургас, председателят на Постоянната комисия по туризъм към ОбС – Бургас Живко Табаков.\r\n***\r\nОт 17.30 до 18.30 часа в централата на ПП ГЕРБ ул. „Конт Андрованти” 5), общинският съветник Николай Иванов ще има приемен ден с граждани.\r\n***\r\nОт 19.00 часа на открита сцена „Охлюва\" срещу централния вход на Морската градина ще бъде открит 18-ият Научен конгрес на Български зъболекарски съюз. \r\n***\r\nОт 19.00 часа пред Етнографския музей ще се проведе концерт на трио JP3 – Живко Петров (пиано), Веселин Веселинов – Еко (бас) и Димитър Семов (ударни).\r\n***\r\nОт 09.30 часа в Зала 1 на Икономически университет – Варна ще се проведе изнесено заседание на Комитета по образование към Съвета на ЕС в рамките на Българското председателство. В откриването ще участват заместник-министърът на образованието и науката Деница Сачева, кметът на Община Варна Иван Портних, зам.-ректорът на Икономическия университет – Варна проф. д-р Евгени Станимиров. \r\nРаботният език на форума е английски.\r\n***\r\nОт 11.00 часа в заседателната зала на Областна администрация – Варна Комисията за защита от дискриминация (КЗД)  ще запознае местната общественост и медиите с целите и критериите на Националната кампания „Достъпна България“, така и с функциите и правомощията на КЗД.\r\n***\r\nОт 11.00 часа в Юнашкия салон ще се състои пресконференция на организаторите на Европейската купа по ветроходство в клас „Лазер“.\r\n***\r\nОт 10.00 часа в Регионалния преслуб на БТА ще се състои пресконференция по проект „Добри и безопасни условия на труд“ на „Захарни заводи” АД.\r\n*** \r\nОт 10.00 часа в Хуманитарна гимназия „Св. св. Кирил и Методий“ ще се проведе \r\nсреща с етнолога Илия Вълев от РИМ-Велико Търново на  тема „Еньовден” . \r\n*** \r\nОт 11.00 часа в пресклуба на БТА ще се състои пресконференция на център \"Амалипе\" по повод предстоящия Международен детски фестивал \"Отворено сърце\". \r\n*** \r\nОт 11.00 часа на кръгово кръстовище на бул. „Никола Габровски“ с улиците „Козлуджа“ и „Сан Стефанов“ ще се проведе церемония по първа копка по проект „Подобряване на бизнес-средата в Западна индустриална зона“. \r\n*** \r\nОт 13.00 часа в Ритуална зала на Общината ще се проведе презентация на Девета конкурсна сесия на Националния иновационен фонд по схемата „Подпомагане на научноизследователска и развойна дейност на предприятията и организациите за научни изследвания и разпространяване на знания“ . \r\n*** \r\nОт 18.00 часа в МДТ „Константин Кисимов“ ще бъде представен Четиримата близнаци – мюзикъл. \r\n***\r\nОт 11.00 часа на кръстовището на ул. „Редута\" и ул. „Патриарх Евтимий\" ще бъдат открити детска площадка и футболно игрище.\r\n***\r\nОт 15.00 часа в малката зала на Дома на културата ще се проведе заключителна среща по проект „Община Гоце Делчев – измеренията на българското европейско членство”. \r\n***\r\nОт 10.30 часа в Държавен куклен театър „Дора Габе“ ще се играе кукления спектакъл „Синият таралеж“.  \r\n***\r\nОт 18.00 часа в Художествена галерия ще се проведе VI национален конкурс Алианц България за живопис, скулптура, графика.\r\n***\r\nОт 09.30 часа в офиса на местния обществен посредник Васил Иванов (ул. „Демокрация“ № 40), омбудсманът Мая Манолова и екип от експерти на институцията организират изнесена приемна.\r\n***\r\nОт 19.00 часа в Театрален салон „Георги Русев“ ще се играе постановката „Тридесет и деветте стъпала“. \r\n***\r\nОт 10.00 часа в Регионалния пресклуб на БТА ще се състои пресконференция на ДБГ и „Демократична България\" в Плевен - темата „АЕЦ-Белене\".\r\n***\r\nВ 11.00 часа във  „Vintage House“ в Дом на културата „Борис Христов“ ще се проведе пресконференция по повод предстоящото  54-то издание на най-стария фестивал в Пловдив - Международния фестивал на камерната музика.\r\n***\r\nВ 13.30 часа в 122 зала на Нова сграда на Пловдивския университет „Паисий Хилендарски“ ще се проведе кръгла маса на тема „Проблеми и перспективи на социалната работа в България“.\r\n***\r\nВ 14.00 часа в  Пресцентър на Международен панаир Пловдив ще се проведе кръгла маса  на тема „Карл Маркс- 200 години по-късно”, организирана от Областния съвет на БСП. \r\n***\r\nОбщинските съветници от ГЕРБ в град Пловдив ще проведат приемни с гражданите, както следва: Петър Попов, Ясен Михайлов, Дамян Петров от 17:30 до 19:00 часа в офиса на ГЕРБ в район „Западен” на ул.  „Царевец” № 9; Гошо Къчков, от 17:30 до 19:00 часа в офиса на ГЕРБ в район „Северен” на бул. „Марица” №91; Пенчо Малинов, от 17:00 до 18:30 часа в офиса на ГЕРБ в район „Източен” на ул. „Коста Паница” №5; Веселин Маневски, от 16:00 до 18:00 часа в офиса на ГЕРБ в район „Южен” на ул.  „Академик Петър Динеков” № 1А.\r\n***\r\nВ 19.00 часа в Регионалния етнографски музей ще се състои откриването на юбилейна изложба „Приемственост“ на Кирил Коликов, представяща кортици. \r\n***\r\nВ 13.00 часа в хотел „Бистра и Галина“, пресконференция ще даде аржентинтският  философ и спиритуалист Даниел Гаглиардо. На събитието ще бъде представена програмата за посещение на Гаглиардо в България, както и основните му тезиси за света и човечеството.\r\n***\r\nОт 10.00 часа ще се проведе заседание на Общинския съвет. \r\n***\r\nВ 16.00 часа в конферентната зала на Планетариума ще бъде дадено началото на Национална кампания в българските градове за повишаване на информираността на пациентите относно техните права и запазване на здравето с профилактични прегледи. Кампанията е организирана от пациентски организации „Заедно с теб\".\r\n***\r\nОт 19.00 часа на основната сцена сред античния комплекс „Августа Траяна“ ще бъде открито Седмото издание на международния Джаз форум Стара Загора.", "date": "2018.06.06", "title": "Предстоящи събития в страната за 7 юни (Агенция „Фокус“)"}
{"url": "http://www.focus-news.net/news/2018/06/06/2530751/v-ministerstvoto-na-kulturata-beshe-sklyuchen-nov-branshov-kolektiven-trudov-dogovor-za-muzikalno-stsenichnite-izkustva.html", "text": "Днес в Министерството на културата беше сключен нов Браншов колективен трудов договор за музикално-сценичните изкуства между Министерство на културата, Българската асоциация на работодателите в областта на културата (БАРОК) и синдикатите. Това съобщиха от пресцентъра на Министерство на културата. Подписи под новия документ, който ще бъде валиден в следващите две години, положиха министър Боил Банов, председателят на БАРОК Анастас Попдимитров и председателите на национално представените синдикати: Иван Иванов, председател на Независима синдикална федерация „Култура” към КНСБ, Станислав Почекански, председател на Съюза на българските музикални и танцови дейци, Кирил Бинев, председател на Национална федерация „Култура” към КТ „Подкрепа” и Нина Кръстева, председател на Синдикат „Театър, музика и танц”, НФ „Култура” – КТ „Подкрепа”.  \r\nНа подписването от страна на Министерството на културата (МК) присъстваха и зам.-министърът на културата Румен Димитров, началникът на кабинета на министъра Иванка Бедрова, директорите на дирекции „Сценични изкуства и художествено образование” и „Правнонормативна дейност и обществени поръчки” в МК Елиянка Михайлова и Татяна Цветанова.\r\nСлед края на официалната церемония министър Банов изказа задоволство от традиционно добрия диалог и отлично партньорство на Министерството на културата със синдикатите и работодателите. \r\nС настоящия договор работодателите отново се ангажират да отчитат спецификата на труда на работещите в художествено-творческите, техническите и административните колективи. Договорът предвижда възможности за получаване на допълнително възнаграждение за постигнати резултати чрез прилагане на система от критерии и показатели, обезщетения при прекратяване на трудовия договор поради придобито право на пенсия, по-голям платен годишен отпуск, съобразен със спецификата на труда. \r\nВсички страни се обединиха около мнението, че с този нов Браншов договор са гарантирани още по-добри условия от заложените в Кодекса на труда по въпросите на трудовите, осигурителните и социалните отношения в музикално-сценичните институти в страната.", "date": "2018.06.06", "title": "В Министерството на културата беше сключен нов браншов колективен трудов договор за музикално-сценичните изкуства"}
{"url": "http://www.focus-news.net/news/2018/06/06/2530752/ministar-boil-banov-rabotya-ezhednevno-za-poveche-pari-za-kulturata-i-izkustvata.html", "text": "Работя ежедневно да се ориентират повече пари в рамките на културата и изкуствата като проекти. Ще продължа да работя и за повдигане нивото на държавните културни институти и за създаване на среда за развитие и на всякакви форми на изкуство, извън държаните. Това заяви министърът на културата Боил Банов в предаването „Лице в лице“ по БТВ. Той коментира новото движение за реформи в културата, което поиска радикални промени в сферата. На 29 май в предаването един от членовете му – проф. Калин Янакиев, каза, че откакто е паднал комунизмът, има свръхинституционализация и систематично е недофинансиране на културата, като управляващите са обещали 1% от БВП за култура, а е дала едва 0,5%. „Гледам позитивно на това движение, има смисъл от такива движения, има смисъл от това да обменяме мисли и позиции. За мен е добре да има такова движение, то, в крайна сметка, ни дава възможност да анализираме по-често докъде сме, как вървим, как това рефлектира в обществото. Далеч не съм съгласен с всички констатации –  те имат своята гледна точка, аз имам моята, има и много други гледни точки – такава е спецификата на самата култура и изкуствата, те винаги са многопластови“, каза министърът.\r\nВ отговор на въпрос какво решение би взел за музикантите от БНР, ако зависеше от него, Банов посочи, че би искал задължително да повиши заплащането им. „Ако сега съм директор на националното радио, ще направя много ясен анализ на тези 35 или 40 млн., които получавам, ще приоритизирам определени дейности и ако има механизъм, ще дам необходимото възнаграждение отвътре. Ако нямам механизъм, на база на този анализ, ще запозная компетентните хора над мен, за да изискам необходимите финанси, каза той. За Ларгото Банов отчете, че проектът е бил голям, необичаен и различен, реализиран при тежки условия и винаги в такива случаи е възможно да има пробиви. В рамките на гаранцията на изпълнителя проблемите са оправени, отчете той. „Всички ние, като общество, трябва да разберем, че както в собствените си домове не сме перфектни, за съжаление, така и като правим нещо в такъв обем, винаги е възможно да има пропуски. Въпросът е да са направени механизми това да се поправя“, каза Банов и подчерта, че ремонтът е за сметка на изпълнителя, а гаранцията е дългосрочна. Оценката, която министърът даде за събитията от европредседателството, проведени в НДК, е „повече от отлична. Не съм и чул друга“. Помолен да коментира килима от цветя пред НДК за близо 40 хил. лв., той каза: „Не можем, когато правим нещо в изкуството и в културата, да дадем предварителния резултат“. „Аз съм български режисьор, театрален. Когато правя един спектакъл, давам всичко от себе си и залагам той да стане прекрасен. Е, някой път са ми ставали много зле“, каза още министърът. „Килимът много хора са го харесали. Аз не мога да анализирам килима, във всеки случай, ако има нещо в проектното предложение, което е било финансирано, но не е изпълнено добре или са подменени дейности, те ще понесат съответните финансови санкции, както всеки проект“, увери Банов.", "date": "2018.06.06", "title": "Министър Боил Банов: Работя ежедневно за повече пари за културата и изкуствата"}
{"url": "http://www.focus-news.net/news/2018/06/06/2530749/gabrovo-propadnal-uchastak-ot-asfaltovata-nastilka-zatrudnyava-dvizhenieto-v-uchastak-ot-patya-mezhdu-gabrovo-i-selo-stomanetsite.html", "text": "Пропаднал участък от асфалтовата настилка затруднява движението в участък от пътя между областния център и село Стоманеците. Нека водачите карат с повишено внимание в отсечката при км 7+060. Там една от лентите за движение е стеснена, поставена е необходимата сигнализация, а срокът за приключване на дейностите е 30 юни. Това съобщиха за Радио „Фокус“ – Велико Търново от Областно пътно управление – Габрово. Условията за пътуване в областта са нормални. Настилките са предимно сухи. Движението  е натоварено. Времето е ясно и слънчево, без мъгли и намален видимост. Ограничено е преминаването в участък от път Велико Търново – Дряново – Габрово – Стара Загора, в района на град Габрово. По улица „Малина“ в областния център се извършват строителни дейности, които трябва да приключат до 31 август. На място  е поставена необходимата сигнализация, а обходният маршрут за квартал Чехлевци е по път III – 5004 – път II – 44 – път III – 4404. В едната лента се извършва движението между селата Чехлевци и Въглевци. В отсечката от  км 11+770 до км 11+829 текат ремонти дейности на асфалтовата настилка, които трябва да приключат до 31 август. Отворен за движение е прохода Шипка, но там е в сила забраната за товарни автомобили над 12 тона.\r\nЛуиза ТРАНЧЕВА", "date": "2018.06.06", "title": "Габрово: Пропаднал участък от асфалтовата настилка затруднява движението в участък от пътя между Габрово и село Стоманеците"}
{"url": "http://www.focus-news.net/news/2018/06/06/2530754/nimh-utre-okolo-i-sled-obyad-na-mnogo-mesta-shte-ima-kratkotrayni-valezhi-ot-dazhd-i-gramotevichni-buri.html", "text": "През нощта в по-голямата част от страната облачността ще е разкъсана, значителна в Горнотракийската низина и на места в Източна България. Там ще има краткотрайни валежи от дъжд и гръмотевици. Това съобщи за Агенция \"Фокус\" Боряна Маркова, дежурен синоптик в Националния институт по метеорология и хидрология (НИМХ) към Българската академия на науките (БАН). Утре преди обяд в повечето райони ще преобладава слънчево време. Около обяд отново ще се развива купеста и купесто-дъждовна облачност и на много места ще има краткотрайни валежи от дъжд и гръмотевични бури, главно в Централна България ще са интензивни и значителни по количество. Има условия за градушки. През нощта срещу петък явленията ще затихват. Максималните температури ще са между 27° и 32°.\r\nПо Черноморието облачността ще е значителна. На много места ще има валежи от дъжд, главно по северното крайбрежие ще прегърми. Ще духа слаб до умерен вятър от изток-североизток. Максимални температури на въздуха: 23-26°. Температурата на морската вода е 21-23°. Вълнението на морето ще бъде 1-2 бала.\r\nНад планините преди обяд облачността ще е незначителна, но около обяд бързо ще се развие купесто-дъждовна облачност. На много места ще има краткотрайни, временно интензивни валежи и гръмотевични бури. Ще духа слаб до умерен югоизточен вятър. Максимална температура на височина 1200 метра около 20°, на 2000 метра – около 13°.\r\nВ петък валежи са малко вероятни. Ще преобладава слънчево време. Вятърът ще бъде с южна компонента, слаб, в Източна България - до умерен. Температурите ще се повишат и в по-голямата част от страната ще достигнат 30°-35°. По-късно през деня в събота и в неделя от северозапад ще нахлува сравнително по-хладен въздух. На много места, главно в Западна България, ще има краткотрайни валежи и гръмотевични бури, интензивни и локално със значителни количества, възможни са и градушки. В събота в източните райони дневните температури ще са все още високи, но в неделя в страната максималните ще бъдат между 26° и 31°.", "date": "2018.06.06", "title": "НИМХ: Утре около и след обяд на много места ще има краткотрайни валежи от дъжд и гръмотевични бури"}
{"url": "http://www.focus-news.net/news/2018/06/06/2530755/afp-premierat-na-kanada-othvarli-predlozhenieto-na-sasht-za-dvustranen-targovski-dogovor.html", "text": "Министър-председателят на Канада Джъстин Трюдо в сряда отхвърли предложението на САЩ за отмяна на Северноамериканското споразумение за свободна търговия (НАФТА) и сключване на двустранен договор между страните, предава AFP.\r\n„Ние в няколко различни случая чухме президента (на САЩ Доналд Тръмп) да говори за интереса си и разсъжденията си към двустранен договор, вместо тристранната НАФТА, която имаме в момента“, заяви Трюдо. „Позицията на Канада е и винаги е била, че тристранния подход е всъщност по-добър и за Канада, и за Мексико, и за САЩ“.\r\nПревод и редакция:", "date": "2018.06.06", "title": "AFP: Премиерът на Канада отхвърли предложението на САЩ за двустранен търговски договор"}
{"url": "http://www.focus-news.net/news/2018/06/06/2530731/poslanikat-na-sasht-v-nato-makedoniya-izpalnyava-vsichki-usloviya-ostava-samo-poslednata-krachka.html", "text": "Изходът от преговорите за името се очаква и в седалището на НАТО в Брюксел. Македония изпълнява всички условия и остава да се направи само последната крачка и да се затворят преговорите за името и страната ще стане член на НАТО още на следващата среща на върха през юли, заяви посланикът на САЩ в НАТО Кей Бейли Хътчисън, предава скопският телевизионен канал „Телма“.\r\n„От предишните срещи на върха е ясно, че НАТО е готова за започне разговорите за приемане на Македония щом се реши въпросът за името. Вярвам, че министрите в двете страни работят много упорито, за да се стигне до взаимноприемливо решене за името. Щом се сключи този договор и ключовото изискване бъде изпълнено, смятам че Македония ще започне процеса на присъединяване към НАТО. Алианса беше ясен, че страната изпълнява изискванията, освен името и щом това се реши не я искаме за равноправен партньор. САЩ твърдо подкрепят приемането на Македония и се надяваме, че това може да се случи и на предстоящата среща на върха, но това, което се иска сега е двете страни да завършат преговорите и да отворят пътя за влизане на Македония“, заяви Хътчисън.\r\nВ телефонен брифинг в навечерието на министерската среща на НАТО в Брюксел, посланикът на САЩ в Алианса не пожела да коментира дали има някакъв план „Б“ за македонския път към членство. Тя повтори, че решението за името е ключово, за да се отворят вратите за членство, а ако няма решение до срещата през юли, САЩ, както заяви Хътчисън, ще продължат да подкрепят твърдо Македония във всички области, включително за отразяването на, както тя се изрази, възможни неприятелски руски влияния, каквито е имало в някои страни от региона, аспиранти за членство в НАТО.\r\nПревод и редакция:", "date": "2018.06.06", "title": "Посланикът на САЩ в НАТО: Македония изпълнява всички условия, остава само последната крачка"}
{"url": "http://www.focus-news.net/news/2018/06/06/2530750/kyustendil-normalno-se-osashtestvyava-preminavaneto-na-motorni-prevozni-sredstva-prez-gkpp-gyueshevo.html", "text": "Нормално се осъществява преминаването на моторни превозни средства през ГКПП „Гюешево”. Това съобщи за Радио „Фокус” – Кюстендил дежурният на българо-македонския пункт. Трафикът е слабо натоварен. Няма образували се колони от чакащи автомобили. Пътят в посока граничния пункт е сух няма наложени ограничения за движението на моторни превозни средства.\r\nВенцеслав ИЛЧЕВ", "date": "2018.06.06", "title": "Кюстендил: Нормално се осъществява преминаването на моторни превозни средства през ГКПП „Гюешево”"}
{"url": "http://www.focus-news.net/news/2018/06/06/2530756/burgas-dvizhenieto-v-oblastta-e-s-normalna-intenzivnost.html", "text": "Движението в област Бургас е с нормална интензивност. Това каза  за Радио ‘‘Фокус’’ – Бургас дежурният в Областно пътно управление-Бургас. По интензивно е движението  по централните улици и булеварди. Няма образували се задръствания. Пътищата са сухи и нормално проходими.\r\nДвижението по централните улици в град Бургас “Булаир”, “Христо Ботев”, “Цар Петър”, “Генерал Гурко” се осъществява нормално, както и по бул. „Стефан Стамболов“ в района на Новата поща. По-интензивен е автомобилният трафик в района на кръговото кръстовище “Трапезица” и пред Окръжна болница, а също и в района на кръстовището между улиците „Спортна“ и „Индустриална“, както и по бул. „Сан Стефано“ и в участъци от бул. “Демокрация”. Извършват се кърпежи в някои участъци, които не възпрепятстват движението на превозните средства.\r\nЯнислава КРЪСТЕВА", "date": "2018.06.06", "title": "Бургас: Движението в областта е с нормална интензивност"}
{"url": "http://www.focus-news.net/news/2018/06/06/2530747/sliven-bez-problemi-se-osashtestvyava-dvizhenieto-po-patishtata-v-oblastta.html", "text": "Без проблеми се осъществява движението по пътищата в област Сливен, съобщиха от Областно пътно управление-Сливен. Трафикът по основните пътни артерии и по участъка на АМ „Тракия“ в областта е интензивен, но без задръствания. Пътищата са сухи и нормално проходими. Затворени за тежкотоварни автомобили над 10 т целогодишно са проходите Твърдишки и Вратник. Ням други въведени ограничения за пътуващите. Опасност от падащи камъни има по пътя Сливен – Ичера – Градец.", "date": "2018.06.06", "title": "Сливен: Без проблеми се осъществява движението по пътищата в областта"}
{"url": "http://www.focus-news.net/news/2018/06/06/2530753/plovdiv-bivshiyat-politsay-ventseslav-karadzhov-shte-obzhalva-prisadata-nalozhena-mu-ot-rayonniya-sad.html", "text": "Бившият полицай Венцеслав Караджов ще обжалва присъдата, наложена му от Районния съд в Пловдив за това, че е предоставил законно притежавано огнестрелно оръжие на сина си, който е на възраст под 18 години. Това съобщи за Радио „Фокус”-Пловдив защитникът му адвокат Зоя Тошкова. По думите и свидетелите, които първоначално, в досъдебната фаза, са били съвсем лаконично разпитани, сега са отрекли, че са видели Алекс Караджов да стреля. „Те дори казаха, че са били манипулирани от полицаите по време на разпитите”, каза още адвокат Тошкова.\r\nТя съобщи, че делото за убийството на родителите му ще се гледа на 18, 19 и 20 юни. На това заседание се очаква да се правят очни ставки между тъщата и самият Караджов и ще се изслушват доказателствените материали от СРС. След това има насрочени и други дати за заседания за месец юли и даже - за септември.\r\nЦветана ТОНЧЕВА", "date": "2018.06.06", "title": "Пловдив: Бившият полицай Венцеслав Караджов ще обжалва присъдата, наложена му от Районния съд"}
{"url": "http://www.focus-news.net/news/2018/06/06/2530760/fond-za-strategicheska-kultura-rusiya-evropeyski-urotsi-za-balgarskata-energetika.html", "text": "Визитата на българския премиер Бойко Борисов на 30 май и неговите преговори с руския президент Владимир Путин и премиера Дмитрий Медведев за продължаване на разклонение от газопровода „Турски поток“ до територията на България стана свидетелство за готовността на двете страни да развиват пълноформатни отношения в енергийната сфера, пише Владислав Гулевич в материал за електронното издание на руското списание „Фонд за стратегическа култура“, представен без редакторска намеса.\r\nБорисов пристигна в Москва една седмица след президента на България Румен Радев. В преговорите с Путин и Медведев българският държавен глава говори за заинтересоваността на своята страна от директни доставки на руски газ през Черно море и даже предложи хипотетичния газопровод да се нарича „Български поток“.\r\nРадев бе издигнат от социалистическата партия, която в България смятат за проруска, а Борисов е лидер на прозападната партия „Граждани за европейско развитие на България“ (ГЕРБ), но сега и президентът, и българските западници солидарно изразяват желание за сътрудничество с Русия в сферата на енергетиката.\r\nПрез 2014 година, под силния натиск на Брюксел и Вашингтон, България замрази изключително изгодния за страната „Южен поток“, който трябваше да мине по дъното на Черно море от Русия до българския град Варна и щеше да има мощност от 63 млрд. куб. м. и София щеше да получава  ежегодно по $3 млрд. за транзит.\r\nВместо да стане газотранспортен възел, през който руското синьо гориво да се доставя в Сърбия, Унгария, Словения, Гърция, Италия и Австрия, България бе заменена от Турция, която е с развързани ръце в отношенията с Европейския съюз.\r\nВместо „Южен поток“ сега има „Турски поток“ – от руското крайбрежие по дъното на Черно море до турския Киикия. Отказвайки се от „Южен поток“ България се прости с възможността да бъде транзитьор на руския газ за Европа, предавайки тази роля на Турция. В самата България Бойко Борисов беше основен противник на проекта.\r\nНо в Москва българският премиер изрази благодарност от името на всички българи към руското ръководство за възможността страната да си върне предишния статут на транзитьор на газ за Балканите и заяви: „Ние сме най-лоялната и дисциплинирана страна в ЕС и затова ни заобиколиха всички „потоци“. Поучихме се от този урок. Нося вина за създаване на определено напрежение. Много се радвам, че не ни се сърдят за това“.\r\nОбщият обем на доставките на газ в България по „Турски поток“, съхранявайки предишния транзит през Украйна, ще достигне до 35 млрд. куб. м. Присъединявайки се към „Турски поток“ София ще реши два проблема: получава резервна газова артерия, заобикаляща хронически нестабилната Украйна и става едно от звената на газовите доставки от Русия към Европа.\r\nСофия се безпокои от Трансанадолския газопровод (TANAP) с мощност до 60 млрд. куб. м. от Азербайджан, който заобикаля България. Той минава през Грузия, Турция и по-нататък по Трансадриатическия газопровод (TAP)– в Гърция, Албания и Италия.\r\nКато „най-лоялната и дисциплинирана страна в Европейския съюз“, България се надяваше, че ще се съедини с TANAP чрез европейския тръбопровод „Набуко“ с мощност до 32 млрд. куб. м., който трябваше да свърже каспийския газ с Австрия и Германия през България, едновременно повишавайки значението на София като транзитьор за Унгария, Румъния и Чехия.\r\nБрюксел се отплати на България за лоялността и дисциплинираността: отказа се от „Набуко“ и се насочи към TAP, заобикаляйки страната.\r\nГотовността на София за участие в съвместни енергийни проекти с Русия води до задълбочаване на целия спектър от икономически отношения между двете страни.\r\nПрез 2017 година министърът на енергетиката на България Теменужка Петкова засвидетелства намерението на своята страна да възобнови и продължи замразеното по-рано строителство на АЕЦ „Белене“ съвместно с руски специалисти. България вложи в този проект 1,5 милиарда евро и новата централа трябва да замени остаряващите мощности на АЕЦ „Козлодуй“.\r\nОтново под натиска на Запада българите се отказаха от проекта „Белене“. През 2011 година американските компании AES и ContourGlobal вложиха близо 1,5 милиарда евро в ТЕЦ „Марица-Изток“. Сега американците искат печалби и конкурентноспособния руски атом изобщо не им трябва.\r\nНо българите молят Москва да помогне за въвеждането в експлоатация на Белене до 2028 година. Съгласно доклада на Българската академия на науките (БАН), 4-и и 5-и блокове на АЕЦ „Козлодуй“ ще изхабят своите мощности до 2050 година. Строителството на „Белене“ ще струва около 10,5  млрд. евро, от които България има възможност да покрие само 30%.\r\nПрезидентът на Турция Реджеп Таийп Ердоган вече изрази съгласие България да бъде включена в „Турски поток“. Европейските съюз се държи по съвсем друг начин. „Отношението на колегите в Брюксел към визитата на Борисов в Москва е крайно негативно“, съобщи евродепутатът Светослав Малинов.\r\nА министърът на отбраната на България Красимир Каракачанов, в коментар за тези събития, заяви: „България трябва да заеме по-твърда позиция в ЕС. Достатъчно слушахме песента за това, че Европа не ни смята за равни... България трябва да развива отношения с Русия, ние сме съседи с нея в Черно море. Трябва да оживим отношенията си с нея в сферата на енергетиката“.\r\nПревод и редакция:", "date": "2018.06.06", "title": "„Фонд за стратегическа култура“ (Русия): Европейски уроци за българската енергетика"}
{"url": "http://www.focus-news.net/news/2018/06/06/2530759/ministerstvoto-na-mladezhta-i-sporta-prodalzhava-da-bade-aktiven-partnyor-na-da-izchistim-balgariya-zaedno-ministar-krasen-kralev-nagradi-rekordnite-postizheniya-v-kampaniyata-prez-2017-g.html", "text": "Министърът на младежта и спорта Красен Кралев участва в Националната среща на партньорите на кампанията на БТВ „Да изчистим България заедно“. Това съобщиха от пресцентъра на министерството. По време на събитието спортният министър връчи три награди  в категория  “Рекордни постижения” за 2017 г. Наградени бяха ПП „Витоша“, НСА, „Мачирски спорт“ и ПСС „Алеко“, които  миналата година бяха на 2290 метра над морското равнище, за да почистят Черни Връх. Отличени бяха и „Девня Цимент“, които организираха първото подводно почистване на Траката и крайбрежието на Варна на 20 метра под морското равнище. Награди от министъра получиха също Община Ботевград и Община Горна Малина, които организираха почистване на трасе от 16 км.\r\nПрез 2018 г. „Да изчистим България заедно” ще бъде част от най-мащабната гражданска инициатива в света, която ще се проведе едновременно в 150 държави под надслова “World Clean Up Day”. Тази година за първи път заедно с Министерството на младежта и спорта (ММС), Министерството на образованието и науката (МОН) и Националното представителство на студентските съвети (НПСС)  ще се създадат регионални информационни кампании. Ще се осигури възможност и на 15 студенти и представители на активни младежки организации да работят за кампанията. Те ще бъдат избрани от регионите, в които са родени, живеят, учат и работят. Ще им бъде осигурен стаж и обучение за организиране на доброволчески акции.\r\nМинистър Кралев изтъкна активното участие на ММС в кампанията „Да изчистим България заедно“ на БТВ за четвърта поредна година. Той напомни, че миналата година в инициативата се включиха както екипът на Министерството, така и младежките информационно-консултантски центрове  в България, много младежки и спортни организации и техните доброволци. ММС използва и Международния ден на младежта като възможност за популяризиране на кампанията по почистване. \r\n„Благодаря на БТВ за реализирането на тази кампания и е радващо, че нейният мащаб се увеличава. Стигнахме на 20 м под водата. Стигнахме и на 2290 м над морското равнище, което показва, че тази кампания няма предел. Много млади хора се включват в нея, а за нас развитието на гражданската активност на младежите е много важно, така че очаквам с нетърпение акциите през есента“, подчерта Красен Кралев.", "date": "2018.06.06", "title": "Министерството на младежта и спорта продължава да бъде активен партньор на “Да изчистим България заедно”, министър Красен Кралев награди рекордните постижения в кампанията през 2017 г."}
{"url": "http://www.focus-news.net/news/2018/06/06/2530758/istorikat-dots-d-r-petar-nenkov-pametnikat-na-hristo-botev-i-negovata-cheta-na-vrah-okolchitsa-vav-vrachanskiya-balkan-e-postaven-prez-1926-g.html", "text": "Паметникът на Христо Ботев и неговата чета на връх Околчица във Врачанския Балкан е поставен през 1926 г. и представлява железобетонен опълченски кръст. Това каза за Радио „Фокус”-Пловдив военният историк доц. д-р Петър Ненков. Мястото за издигане на паметника е избрано през 1901 г. от специална комисия, в която участват и 9 от Ботевите четници. Избрано е място, което е достъпно и най-близко до последния бой на четата през 1876 г. Паметникът е поставен  на „Колова поляна“, сега известна като Ботева поляна и е с височина 26,60 м, като в основата му се намира параклисът „Св. Георги“.\r\n„През 1947 г. е решено кръстът да се преустрои в петолъчна звезда, но след демократичните промени у нас, през 1991 г. той отново възвръща първоначалния си вид”, каза още Петър Ненков.\r\nЦветана ТОНЧЕВА", "date": "2018.06.06", "title": "Историкът доц. д-р Петър Ненков: Паметникът на Христо Ботев и неговата чета на връх Околчица във Врачанския Балкан е поставен през 1926 г."}
{"url": "http://www.focus-news.net/news/2018/06/06/2530763/stara-zagora-60-godini-praznuva-detska-gradina-balgarche-v-grada.html", "text": "С пищен спектакъл в Кукления театър в Стара Загора Детска градина №8 „Българче“ отпразнува 60 години от създаването на забавачката. Това съобщиха от пресцентъра на Община Стара Загора. С емоционално и завладяващо изпълнение на децата като на филмова лента, преминаха любимите герои на поколения възпитаници на детската градина. За радост на родители и гости празникът премина с весели усмивки и щастливи лица. \r\n„Празникът е чудесен повод за гордост и удовлетворение от постигнатите резултати в образователно-възпитателният процес. Богати са традициите на детското заведение, създавани, съхранявани и развивани от поколения педагози.  Детската градина е традиционен  участник във фестивала на Маскардните игри повече от 10 години.  Съвместната  работа с фолклориста акад. Крум Георгиев  обогатява  уменията  на родители и деца  и интересът им към фолклора не  стихва“, коментира Даниела Михова, директор на детското заведение.\r\nЧаст от тържеството по повод годишнината бе и празникът „Хайде на хорото“, който се проведе в двора на детската градина. Под ръководството на професионалния хореограф Росица Христова децата представиха танци от пет фолклорни области. Голям интерес предизвика танца „ Хоротропчета“ , лауреат на Националният фолклорен фестивал „Орфеево изворче 2018“. Празникът продължи с  флашмоб, в който се включиха всички деца, родители и гости, облечени във фолклорни носии .\r\n„През годините малките \"българчета\" са получили и много отличия - грамоти за вярност към традициите. Работим в тази насоката - да пазим българските традиции и да съхраняваме народните обичаи, изисква го и името ни“, допълни директорката. \r\nВ момента в ДГ №8“Българче се отглеждат и възпитават  211 деца , разпределени в 7 групи . Провеждат се и допълнителни форми на обучение – английски език, народни танци, религия,  футбол. Работи се по съвместен  проект с фондация „4 лапи“. Съвместно с Регионална здравна инспекция Стара Загора се провежда обучение и превенция на денталната хигиена.", "date": "2018.06.06", "title": "Стара Загора: 60 години празнува детска градина „Българче“ в града"}
{"url": "http://www.focus-news.net/news/2018/06/06/2530764/nimh-zhalt-kod-za-obilni-valezhi-i-gramotevichna-aktivnost-e-v-sila-v-11-oblasti-na-stranata-za-7-yuni.html", "text": "Жълт код за обилни валежи и гръмотевична активност е в сила в 11 области на страната. Това сочи справка на сайта на Националния институт по метеорология и хидрология (НИМХ) към Българската академия на науките (БАН). Кодовете са в сила в областите: Ловеч, Габрово, Велико Търново, Сливен, Стара Загора, Пловдив, Пазарджик, Смолян, Кърджали, Хасково и Ямбол. В тези области на страната ще има краткотрайни и интензивни валежи, придружени с гръмотевични бури, мощни в следобедните часове и до полунощ. Очакват се локални значителни количества до 35 л/кв.м. и градушки.", "date": "2018.06.06", "title": "НИМХ: Жълт код за обилни валежи и гръмотевична активност е в сила в 11 области на страната за 7 юни"}
{"url": "http://www.focus-news.net/news/2018/06/06/2530766/zhelyo-vardunski-kmet-na-kameno-nad-15-globi-sa-postanoveni-za-karutsi-v-obshtinata.html", "text": "Постановени са над 15 глоби за нарушения при движение на каруци в община Камено, каза за Радио „Фокус“ – Бургас Жельо Вардунски, кмет на Камено. „Всички каруци, които са в общината, са описани в регистър, с номера, и са боядисани – жълто-зелено-жълто“, каза още кметът на Камено. По думите му има и много каруци, които не са на местни жители и слизат от Сливенския балкан, на територията на общината. „Боядисваме ги по този начин, за да разпознаваме кои са нашите“, добави Вардунски. Изисква се каруцата да бъде с номер, боядисана, в приличен вид и да има чувал за изпражненията на коня. Кметът на Община Камено каза също, че досега не е чувал пътнотранспортни произшествия в община Камено, предизвикани от поява на каруца на пътя.\r\nДеница ДИМИТРОВА", "date": "2018.06.06", "title": "Жельо Вардунски, кмет на Камено: Над 15 глоби са постановени за каруци в общината"}
{"url": "http://www.focus-news.net/news/2018/06/06/2530762/nachalnikat-na-administratsiyata-na-srabskiya-prezident-sarbiya-e-podlozhena-na-postoyanen-natisk-ot-es-za-kosovo.html", "text": "Сърбия и нейният президент Александър Вучич са подложени на постоянен натиск от ЕС по въпроса за Косово и Метохия. Това заяви в интервю пред ТАСС генералният секретар (началникът на администрацията) на сръбския президент Никола Селакович.\r\n„Сърбия е подложена на постоянен външен натиск от Европейския съюз по косовския въпрос. Но е абсолютно сигурно, че президентът Вучич провежда политика,  ориентирана максимално върху интересите на Сърбия, сърбите и народа в Косово и Метохия, съхранението на неговите права и оцеляването му на неговата историческа територия. Разбира се, има и такива, които не са съгласни с тази политика, на които им пречи сегашното положение на нещата. Те са готови да използват всякакъв вид натиск, за да принудят президента Вучич – като сериозно препятствие пред разпада на Сърбия – да следва тяхната воля, която е съвършено равнодушна към съдбата на народа в Косово и Метохия“, заяви Селакович.\r\nТАСС припомня, че по-рано президентът на Сърбия Александър Вучич е заявил, че косовският въпрос трябва да бъде решен от сръбския народ. Веднага след това един след друг го посетиха европейският комисар по политиката на съседство и въпросите на разширението Йоханес Хан, посланикът на САЩ, посланикът на Франция, а след това и ръководителят на външното разузнаване на Великобритания (МИ-6). След това на два пъти за кратко в Белград беше и върховният представител на ЕС по международните работи и политиката на сигурност Федерика Могерини. Освен това Сърбия посети и председателят на Европейската комисия Жан-Клод Юнкер.\r\nВъншнополитическия курс на Сърбия предвижда влизане в Европейския съюз, но Брюксел нееднократно е давал да се разбере, че евроинтеграцията е възможно само при условие, че Сърбия признае независимостта на Косово.\r\nПревод и редакция:", "date": "2018.06.06", "title": "Началникът на администрацията на сръбския президент: Сърбия е подложена на постоянен натиск от ЕС за Косово"}
{"url": "http://www.focus-news.net/news/2018/06/06/2530767/politicoeu-direktorat-agentsiyata-za-predostavyane-na-ubezhishte-na-es-si-podade-ostavkata-vav-vrazka-s-obvineniya-za-tormoz-i-psihologichesko-nasilie.html", "text": "Изпълнителният директор на Европейската агенция за предоставяне на убежище (ЕАСО) си подаде оставката в сряда във връзка с обвиненията срещу него за тормоз, включително „психологическо насилие“ и разследване от антикорупционното тяло на Съюза ОЛАФ, пише европейската редакция на електронното издание Politico.\r\nОще през януари изданието е съобщило, че ОЛАФ разследва предполагаеми нарушения в процедурите за предоставяне на право на убежище, нередности в управлението на човешките ресурси и възможно изтичане на информация от агенцията, оглавявана от Хосе Карейра.\r\nВ последствие се появиха и още свидетелства за натиск и „култура на безотговорност“ в агенцията, пише Politico.\r\nСпоред официално изявление от малтийския отдел на агенцията, „решението  за освобождаването на изпълнителния директор Хосе Карейра от неговите задължения с незабавен ефект е взето от управителния съвет на ЕАСО“ в сряда, след като той е подал оставка на 6 юни.\r\nМиналия месец той е заявил пред Politico, че отхвърля всички обвинения: „Отричам всички обвинения срещу мен, съдържащи се в имейлите и подчертавам, че разследването на ОЛАФ продължава вече от осем месеца и срещу мен не са предявени конкретни обвинения“.\r\nПревод и редакция:", "date": "2018.06.06", "title": "Politico.eu: Директорът Агенцията за предоставяне на убежище на ЕС си подаде оставката във връзка с обвинения за тормоз и „психологическо насилие“"}
{"url": "http://www.focus-news.net/news/2018/06/06/2530769/gabari-sa-se-opitali-da-prodadat-novorodena-sarnichka-za-5-lv.html", "text": "Във вторник гъбари са се опитали да продадат новородена сърничка, предлагана в плик, за 5 лв.  Това съобщават от фондация „Дивите животни”. Случката се разиграла в София. \r\n„Малката Нели е само на ден. Пъпната връв не е изсъхнала още. Тя е само килограм живот, но вече е средство за печалба за някой. Вчера мъже, предлагащи за продажба гъби, са предложили на човека, който се е спрял заради гъбите, да купи малко сърне за 5 лв. Представете си, отварят ти плика и питат „Искаш ли го и това за 5 лв?!\" и ти онемяваш. Новороденото сърне лежи тихичко в локва от урината си в найлоновата пазарска торба и съдбата му е тенджерата или домашен любимец на някой... Новородената Нели дълго ще плаче за майка си, а майката ще я търси напразно...“, обясняват от фондацията.\r\nПоследвала схватка, сърничката била взета и предадена на „Дивите животни“. Човекът спасил сърничката от печалбарите е с травма на китката.", "date": "2018.06.06", "title": "Гъбари са се опитали да продадат новородена сърничка за 5 лв."}
{"url": "http://www.focus-news.net/news/2018/06/06/2530768/plovdiv-stotitsi-turisti-ot-tsyal-svyat-posetiha-karlovo-po-vreme-na-tsaftezha-na-maslodaynata-roza.html", "text": "Стотици туристи от цял свят посетиха Карлово по време на цъфтежа на маслодайната роза. Това съобщиха за Радио „Фокус”-Пловдив от Общината. Туристи от Япония, Китай, Холандия, Франция, Италия и Испания започнаха да пристигат в Карлово още от средата на месец май и продължиха до края на розобера през месец юни. За тези, които не можаха да присъстват на самия Празник на Розата, бяха организирани специални турове „Розобер на село“. Това стана възможно благодарение на Община Карлово, туристически комплекс „Старинно Карлово“ и читалищата в с. Войнягово и с. Каравелово. Те бяха посрещнати с хляб и сол по стара българска традиция и се потапяха в кукерски ритми, автентични песни и кръшни хора. После всички се впускаха в розовите градини, правеха снимки, закичваха се с китки и отнасяха със себе си розов цвят за спомен.\r\nСлед розобера на село туристите имаха възможността да посетят „Патевата къща“ – къщата на цветята и билките, където наблюдаваха как се извлича розов цвят от мини дестилерия. Дегустираха сладко и ликьор от рози, билкова ракия и балкански чай и научиха още много интересни факти за това богатство – българската маслодайна роза.", "date": "2018.06.06", "title": "Пловдив: Стотици туристи от цял свят посетиха Карлово по време на цъфтежа на маслодайната роза"}
{"url": "http://www.focus-news.net/news/2018/06/06/2530773/predstoyashti-mezhdunarodni-sabitiya-za-7-yuni-agentsiya-fokus.html", "text": "***„Директната линия“ с президента на Русия Владимир Путин, на която той ще отговаря на стотици въпроси от страната и чужбина\r\n***Вътрешните министри на балканските страни ще обсъдят проблемите около мигрантския поток към европейските страни\r\n***Президентът на САЩ Доналд Тръмп ще приеме премиера на Япония Шинзо Абе в Белия Дом\r\n***Реакции след демонстрациите „за защита на гръцкия характер на Македония“\r\n***", "date": "2018.06.06", "title": "Предстоящи международни събития за 7 юни ( Агенция „Фокус“ )"}
{"url": "http://www.focus-news.net/news/2018/06/06/2530771/pravitelstvoto-otlozhi-otpuskaneto-na-zaem-za-bdzh-tarsi-tsyalostno-reshenie-na-problema-do-10-dni-obzor.html", "text": "Правителството отложи отпускането на заем за спасяването на БДЖ от фалит. Вместо това, до 10 дни ще потърси цялостно решение на проблема. Това стана ясно от думите на финансовия министър Владислав Горанов, който направи коментар пред журналисти в Министерския съвет след правителственото заседание. Той обясни, че се водят разговори дали е възможно да се постигне някаква отстъпка от страна на облигационерите – на част от разноски или част от лихви. Попитан дали това означава, че ще бъде пуснат търг за нов подвижен състав, той отговори, че въпросът е към министъра на транспорта, но е готов да подкрепи подобен търг при определени условия. „Единственото ми изискване е решението на правителството за него и за концесията за летище „София“ да са в един ден“, посочи той и уточни, че тези 10 дни не са критични. „Ако бяха, щяхме да действаме по-решително. Имаме още малко време, за да намерим възможно най-доброто решение. Най-лесно е веднага да се разплатим, но търсим оптимизация“, коментира Владислав Горанов и уточни, че цялостно решение се търси. По думите му това означава интензивни разговори с облигационерите, от които ще се опитат да постигнат по-добър резултат като цяло за компанията и да уредят еднократно окончателно всички взаимоотношения по повод на изтегления през 2007 г. облигационен заем в размер на 250 млн. лв. Финансовият министър уточни, че от него са останали около 103 млн. лв. и обърна внимание, че е в полза на дружеството тези разговори да останат конфиденциални, докато не намерят решение. „Затова днес отложихме частичното решение, за да намерим в близките 10 дни цялостно решение на проблема с този от всички заеми, които БДЖ има“, поясни Горанов.\r\nТой подчерта, че трябва да се знае от всички български граждани, които искат да ползват железницата, че общите разходи на пътническите превози са около 250 млн. лв. на година, от които от собствени приходи са около 50 млн. лв. По думите му 200 млн. лв. са от данъците на българските граждани. „Затова финансовият министър е чувствителен по темата с железниците, защото на практика само 20% от разходите на железницата се покриват от това, което се плаща като цена за услуга“, коментира Горанов и обясни, че ако смятаме, че трябва да продължаваме да имаме атрактивни железници, трябва да се инвестира много. \r\n„Надявам се до следващите 2-3 седмици да има какво да гледа правителството по темата за летище „София“, добави още Владислав Горанов. \r\nЛюба АЛЕКСИЕВА", "date": "2018.06.06", "title": "Правителството отложи отпускането на заем за БДЖ, търси цялостно решение на проблема до 10 дни (ОБЗОР)"}
{"url": "http://www.focus-news.net/news/2018/06/06/2530772/plovdiv-vremenno-dvizhenieto-po-pat-ii-86-bachkovo-narechen-pri-krastovishteto-za-pat-yugovo-laki-se-osashtestvyava-v-edna-lenta-poradi-srutvane-na-skali.html", "text": "Временно движението по път II-86 Бачково – Наречен при кръстовището за път Югово – Лъки се осъществява в една лента, поради срутване на скали. Това съобщиха от пресцентъра на Агенция \"Пътна инфраструктура\". Движението е регулирано с пътни знаци.", "date": "2018.06.06", "title": "Пловдив: Временно движението по път II-86 Бачково – Наречен при кръстовището за път Югово – Лъки се осъществява в една лента, поради срутване на скали"}
{"url": "http://www.focus-news.net/news/2018/06/06/2530774/obshtina-blagoevgrad-krasivi-izpalneniya-sinhron-i-izkustvo-pokazaha-uchastnitsite-v-dni-na-detskoto-tvorchestvo.html", "text": "Изключително богата програма, наситена с много емоции и детски усмивки, съпътства двата дни на фестивала „Дни на детското творчество“ в Благоевград. Това съобщиха от пресцентъра на Община Благоевград.\r\nОколо 1000 деца от 13 детски градини показаха изкусни танци, научени през годината. Фестивалът „Дни на детското творчество“ се организира от Община Благоевград за 12 поредна година.Под ръководството на своите учители, децата пресъздадоха богатството и многообразието на култури и традиции от цял свят. \r\nВъв втората фестивална вечер участие взеха ДГ №4 „Роса“, ДГ №3 „Детелини“, ДГ №10 „Мак“ и ДГ „Усмивка“, ‚Вечерница“, „Алени Макове“. Изпълненията на малчуганите предизвикаха бурни аплодисменти в препълнената зала „Пейо Яворов“. \r\nВ първия ден на фестивала свои миниспектакли показаха децата от детските градини  ДГ „Първи юни“, ДГ №6 „Щастливо детство“, ДГ „Синчец“, ДГ №1 „Ведрица“, ДГ №2 „Света Богородица“, ДГ „Детски свят“ и ДГ №11 „Здравец“ . \r\nС фестивала „Дни на детското творчество“ Община Благоевград има за цел да даде сцена за изява на младите таланти и да насърчи тяхното развитие в различни аспекти, както и да покаже отличната работа на преподавателите с децата на Благоевград.", "date": "2018.06.06", "title": "Община Благоевград: Красиви изпълнения, синхрон и изкуство показаха участниците в „Дни на детското творчество“"}
{"url": "http://www.focus-news.net/news/2018/06/06/2530757/rumen-petkov-abv-samorazpravata-se-prevrashta-vav-forma-na-pravosadie-zashtoto-institutsiite-v-balgariya-ne-budyat-respekt.html", "text": "Саморазправата се превръща във форма на правосъдие, защото институциите в България не будят респект. Това каза в интервю за Радио „Фокус“ председателят на ПП АБВ Румен Петков по повод убийството на избягалия затворник Владимир Пелов от криминално проявения Марио Панчев. По думите му вторият тревожен извод е, че Владимир Пелов спокойно се е завърнал в Ботевград, знаейки че няма да бъде идентифициран, поради липсата на достатъчно служители на полицията в града. Петков информира, че заместник-министърът на вътрешните работи Стефан Балабанов е подготвил доклад за спешно решаване на проблема с кадровия състав в Ботевград, предлагайки два професионални подхода. „За съжаление, нито един от тях не е бил предприет“, заяви Петков. \r\n„Това е една подигравка с правоохранителната ни система. Просто тук министър-председателят трябва да се намеси много категорично, много решително и да се търси министър на вътрешните работи, който да отговори на очакванията и на потребностите днес. Тук уговорката „ама да мине председателството“, не играе. Каквото можахме да направим, за да се изложим пред чужденците, го направихме с пълна сила. Аз настоявам горещо професионалното ръководство да не се опитва да мие политическия кабинет, той е неизмиваем“, коментира Румен Петков. Той повдигна въпроса защо полицията в Ботевград не е предприела действия по залавянето на Владимир Пелов, след като е знаела за присъствието му в града. Петков допълни, че искането за оставка на вътрешния министър Валентин Радев е добре аргументирано от АБВ и развитието на случая „Пелов“ е ясно доказателство за това.", "date": "2018.06.06", "title": "Румен Петков, АБВ: Саморазправата се превръща във форма на правосъдие, защото институциите в България не будят респект"}
{"url": "http://www.focus-news.net/news/2018/06/06/2530761/ulichno-pravosadie-za-izbyagaliya-zatvornik-vladimir-pelov-obzor.html", "text": "Избягалият преди месеци от Централния софийски затвор Владимир Пелов беше убит тази нощ в Ботевград. Убиецът му - Марио Панчев е настанен с опасност за живота в реанимацията в \"Пирогов\". Сигналът за престрелката е получен в 23.00 часа във вторник. Събраните от първия оглед доказателства сочат, че двамата са стреляли един срещу друг. Директорът на Главна дирекция „Национална полиция“ Христо Терзийски обаче поясни, че всъщност Пелов е нападнал Панчев, а не обратното. Основната версия, по която се работи, са неуредени финансови отношения между двамата, които преди години са имали общ бизнес. На мястото на местопрестъплението са намерени 3 пистолета - един в тревната площ, един на земята до трупа, и един в чантичка на кръста на Владимир Пелов. При допълнителния оглед са намерени 7 гилзи. Владимир Пелов е с три наранявания - едното е в основата на лицето му, под мустака. Другите две са в десния крак - дясно бедро и дясна подбедрица. Панчев е с две наранявания. От година и половина убитият Пелов и простреляният Марио Панчев са били в много обтегнати отношения, съобщиха директорът на националната полиция Христо Терзийски и главният секретар на МВР Младен Маринов.\r\nДиректорът на ОДМВР - София ст. комисар Георги Григоров обясни, че от около месец има оперативна информация, че Пелов е на територията на Ботевград и уточни, че всеки сигнал в тази връзка е проверяван. Той уточни, че избягалият затворник е бил с променен външен вид - с брада и облечен със суитчър с качулка и шапка и подчерта, че Пелов не се е придвижвал свободно из града. Владимир Пелов избяга преди около два месеца от Софийския затвор заедно с друг затворник Радослав Колев. В последните седмици полицията проведе няколко операции в района а Ботевград, тъй като се предполагаше, че Пелов се укрива там, но при нито една от акциите той не беше открит. \r\nГл. комисар Маринов дойде в парламента по настояване на БСП, за да предостави пред народните представители информация относно убийството в Ботевград, която е известна на разследващите органи до момента. Левицата първоначално настоя за случая да докладва вътрешният министър Валентин Радев, който обаче е в чужбина. Гл. секретар Младен Маринов заяви, че процесуално-следствените действия в Ботевград продължават, а полицейското присъствие ще остане засилено. Непосредствено след подаването на сигнала за инцидента на място са изпратени служители на СДВР и „Жандармерия“, „Национална полиция“, както и окръжния прокурор на София. Той изтъкна, че сигналите за местонахождението на Владимир Пелов са проверявани с всички възможни способи, които позволява законът. Блок в Ботевград беше евакуиран, след като в апартамент бяха намерени взривни вещества. На място работиха специалисти от отряда за борба с тероризма, които да ги обезвредят. Младен Маринов опроверга информацията, че апартаментът е на жената на ранения при престрелката Марио Панчев. Той увери, че екипът, който работи по случая в Ботевград е проверен и няма основание за изтичане на информация. Всички подадени сигнали по случая са били проверени от МВР, районът на Ботевград, откъдето Пелов е родом, също е проверяван. Коментарите: \r\nПремиерът Бойко Борисов заяви: „Накарах се много на МВР за Пелов - казаха, че са положили много усилия“. Според него проблем при такива случаи е големият дефицит на желаещите да станат полицаи. Премиерът изрази надежда тези, които работят в проследяването и издирването, да са си взели поука от случилото се. Георги Първанов, президент на България (2002-2012 г.) изтъкна: „Няма никакъв респект от държавата - всичко, което се прави в борбата с престъпността, не дава почти никакъв резултат“. „Всякакви престъпници се разхождат, както си искат и си раздават правосъдие помежду си\", коментира Първанов. От опозицията, които настояха за изслушването в парламента, заявиха, че информацията на главния секретар на МВР беше частична. „Явно в Ботевград не е имало чистачка, която да спре престъпниците да се избият“, посочи депутатът Иван Иванов и допълни, че единствено късметът е спасил жителите на Ботевград. Според управляващите обаче по случая в Ботевград е имало достатъчно оперативен контрол. Председателят на ПГ на ГЕРБ Цветан Цветанов изрази подкрепата си за усилията на МВР да реагират на всеки сигнал. „След бягството всички от МВР бяха наясно, че Пелов ще упражни всякаква възможна сила, ще използва и оръжие, само и само да избяга от служителите“, коментира Цветан Цветанов. Евродепутатът Ангел Джамбазки обърна внимание, че недокомплектът на МВР и празнотите в работата на правоохранителните и правораздаващите органи застрашават живота и здравето на българите. Той настоя полицейските служители да бъдат там, където трябва, а не да охраняват събития на хора, които са решили да ни натрапят своите различия, като „София прайд“. \r\nБиляна ИВАНОВА", "date": "2018.06.06", "title": "Улично правосъдие за избягалия затворник Владимир Пелов (ОБЗОР)"}
{"url": "http://www.focus-news.net/news/2018/06/06/2530777/vestnik-nezavisen-povecheto-srabski-gradove-shte-protestirat-v-petak-sreshtu-pokachvashtite-se-tseni-na-gorivata.html", "text": "В петък, 8 юни, повечето от сръбските градове ще протестират срещу покачващите се цени на горивата, съобщава вестник „Независен“. Съдейки по съобщенията на организаторите в социалната мрежа „Фейсбук“, основните пътища в Белград ще бъдат блокирани в 17.00 часа. А исканията са три. Първото е да се приеме нова цена на горивата, която няма да надвишава сумата от 110 динара за литър дизел или 0,93 евро и 120 динара за литър бензин (1,02 евро), като тази цена да бъде валидна за всички бензиностанции в Сърбия, предава Радио „Фокус“ в рубриката „Балкански туристически часовник“. Протестиращите ще настояват още за ново изчисление на цената на горивото, така че базовата му цена да е като данък, а след това да се добави акциза, който не трябва да бъде по-голям от 50 на сто от базовата цена на бензина. Исканията са насочени и към превозните средства на газ – цената му да не надвишава половината от тази на безоловния бензин. Медията припомня, че от началото на годината до днес горивото в Сърбия се е увеличило с 8,79 динара на литър, а за дизеловото гориво – с 11,30 динара. Сега литър бензин 95 октана струва 152,02 динара, Евродизелът 161,71, докато за по-скъпите горивни категории тя е 167 динара.", "date": "2018.06.06", "title": "Вестник „Независен“: Повечето сръбски градове ще протестират в петък срещу покачващите се цени на горивата"}
{"url": "http://www.focus-news.net/news/2018/06/06/2530776/vasil-ivanov-obshtestven-posrednik-na-kyustendil-neobhodim-e-nov-zakon-za-opazvane-na-selskostopanskata-produktsiya.html", "text": "Необходим е нов закон за опазване на селскостопанската продукция. Това каза пред Радио „Фокус” – Кюстендил Васил Иванов, обществен посредник за територията на Община Кюстендил. По думите му сега действащият закон е от 1984 година и поради тази причина трябва да се изработи изцяло ново законодателство, както и правилник за неговото прилагане. По думите му земеделски производители ще се срещнат с националния обмудсман Мая Манолова, с искане за ново законодателство, защото има проблеми с опазване на селскостопанската продукция и прилагането на сегашните правила. \r\n„Нов закон, нов правилник. Мисля, че в тази насока трябва да се работи. Госпожа Манолова има косвена законодателна инициатива. Смятам, че тя би могла да инициира приемането на такъв закон. Това ще бъде искането пред нея. Стремежът е да поставим проблеми, касаещи и по-големи общности”, каза Васил Иванов. По думите му ще се проведе среща и с производителите на череши, които са алармирали, че има проблеми с изкупуването на плодовете.\r\nВенцеслав ИЛЧЕВ", "date": "2018.06.06", "title": "Васил Иванов, обществен посредник на Кюстендил: Необходим е нов закон за опазване на селскостопанската продукция"}
{"url": "http://www.focus-news.net/news/2018/06/06/2530783/pazardzhik-zapochna-podgotovkata-za-tazgodishnoto-izdanie-na-regionalniya-sabor-na-narodnoto-tvorchestvo-sv-konstantin-2018.html", "text": "Започна подготовката за тазгодишното издание на Регионалния събор на народното творчество „Св. Константин 2018“, който се организира от Община Пещера, под патронажа на министъра на туризма Николина Ангелкова. Това съобщи за Радио „Фокус“-Пазарджик Стоян Йовчев, експерт в Общината. И тази година Съборът на летовище „Св. Константин“ ще се проведе в последния уикенд на юли, - 28 и 29 юли. \r\n„Започнаха записванията за участниците. Интересът към събора става все по-голям. Тази година има групи от черноморските ни курорти. Досега заявка за участие са изпратили 28 групи от Бургас, Ахелой, Стара Загора, Сливен, Монтана, Златоград, Доспат, Асеновград и групи от Пазарджишка област“, уточни Йовчев, позовавайки се на информация от директора на проявата Николай Балабанов. Журито ще бъде в петчленен състав. Негов председател ще бъде Николай Балабанов, а членове ще са: проф. д-р Светла Станилова – вокален педагог, диригент и преподавател в АМТИИ – Пловдив; Светла Караджова – преподавател по пеене, изпълнител и създател на квартет „Славеите на Надка Караджова“; Милчо Георгиев – хореограф и етномузиколог; Пламен Иванов – хореограф и солист на Северняшки ансамбъл „Иван Вълев“ – Плевен.\r\nАлбена ЖИЛЕКОВА", "date": "2018.06.06", "title": "Пазарджик: Започна подготовката за тазгодишното издание на Регионалния събор на народното творчество „Св. Константин 2018“"}
{"url": "http://www.focus-news.net/news/2018/06/06/2530785/vratsa-devet-beloglavi-leshoyadcheta-se-izlyupiha-na-teritoriyata-na-priroden-park-vrachanski-balkan.html", "text": "Девет белоглави лешоядчета се излюпиха на територията на Природен парк „Врачански Балкан“, каза за Радио „Фокус“ Оля Генова, експерт в дирекцията на парка. През месец юни 2018 експертите от Дружество за защита на хищните птици са наблюдавали 9 двойки лешояди, които отглеждат по едно малко и други пет двойки, които по различни причини нямат успешно гнездене. Гнездата на птиците са разположени предимно в северните и източните райони на природния парк.\r\n50 възрастни белоглави лешояда се наблюдават на територията на Природен парк „Врачански Балкан“.  Полагат се грижи за подхранването на птиците в района на с. Долно Озирово, с което се поддържа стабилността на колонията.", "date": "2018.06.06", "title": "Враца: Девет белоглави лешоядчета се излюпиха на територията на Природен парк „Врачански Балкан“"}
{"url": "http://www.focus-news.net/news/2018/06/06/2530770/afp-noviyat-premier-sotsialist-na-ispaniya-obyavi-proevropeyski-kabinet-dominiran-ot-zheni.html", "text": "Новият министър-председател на Испания от Социалистическата партия на страната Педро Санчес в сряда обяви новия проевропейски състав на правителството, в който има 11 жени министри и 6 мъже, предава AFP.\r\nНовата изпълнителна власт, водена от 46-годишният премиер, който детронира предшественика си от Народната партия на Испания Мариано Рахой чрез вот на недоверие миналия петък, включва космонавт като министър на науката и образованието, бивш отговорник за европейския бюджет – Надя Калвино, като икономически министър и бившият председател на Европейския парламент Хосеп Борел като външен министър.\r\nПревод и редакция:", "date": "2018.06.06", "title": "AFP: Новият премиер-социалист на Испания обяви проевропейски кабинет, доминиран от жени"}
{"url": "http://www.focus-news.net/news/2018/06/06/2530778/nyama-nedostig-na-vodni-spasiteli-v-nachaloto-na-letniya-sezon-problemat-e-v-predostavyanite-usloviya-obzor.html", "text": "Няма недостиг на водни спасители в началото на летния сезон, проблемът е в предоставяните условия. Това заяви председателят на БЧК Христо Григоров по време на пресконференция във връзка с обучението на водни спасители и осигуряването на плажовете през активния летен сезон и Седмицата на водното спасяване. Григоров уточни, че проблемът е в заплащането и условията, като концесионерите трябва да се замислят как да ги задържат. Председателят на БЧК пожела сезон без удавяния.\r\nОт своя страна директорът на ВСС на БЧК Антон Налбантов коментира, че от службата не разчитат само на Седмицата, посветена на водното спасяване, тъй като е само част от целогодишната им дейност. „Всяка година успяваме да обучим близо 50 хил. души, предимно деца и ученици. По отношение на обучението на квалифицираните водни спасители от нашите курсове всяка година средно около 1000-1200 да обучени квалифицирани кадри“, каза още той.  По думите му се нареждаме сред страните в Европа с най-добър показател по водно спасяване. Налбантов съобщи, че за последните 10 години са обучили над 4500 спасители за море – за открити водни площи и около 10 хил. за басейни. За сезон нуждата от спасители за морските плажове е около 1300, които да покрият всички плажове по нормативните документи. За басейните нуждата е около 2000. „Няма драма с липсата на водни спасители. Може би причината е в липсата на достатъчно добри условия на определени места“, каза още Налбантов и допълни, че спасените от удавяния за един сезон са 3651. На въпрос коя най-рисковата възраст при удавянията, Налбантова поясни: „Между 50 и 65 години. От 106-е удавяния за миналата година две трети са в тази възрастова граница. Мъжете са повече от жените“. В посочената възрастова граница причината не е чисто механично удавяне, а получаване на инсулт или инфаркт заради непредпазливост, употреба на алкохол, дълъг престой на слънце или внезапно потапяне в хладна вода. Налбантов обърна внимание на родителите, които трябва да бъдат внимателни с децата си край водата. \r\nПредседателят на Националната комисия по водно спасяване доц. Стоян Андонов заяви, че децата са най-уязвими, тъй като не могат да се предпазят сами. \r\nВъв връзка с броя на удавилите се през 2017 г. – 106 души, председателят на Националната комисия по водно спасяване доц. Стоян Андонов допълни, че преди години статистиката е била за 250-300 удавяния на сезон. По думите му това говори за една доста добра превантивна дейност. \r\nПредседателят на БЧК Христо Григоров обърна внимание, че не трябва да се пренебрегват указанията на спасителите.", "date": "2018.06.06", "title": "Няма недостиг на водни спасители в началото на летния сезон, проблемът е в предоставяните условия (ОБЗОР)"}
{"url": "http://www.focus-news.net/news/2018/06/06/2530765/protothema-protestite-za-zashtita-na-gratskiya-harakter-na-makedoniya-se-provezhdat-v-23-grada.html", "text": "Протестите срещу употребата на историческото име на Македония от бившата югорепублика започнаха едновременно в 23 града в 19:30 часа, както бе предвидено. Организационният „Комитет за защита на гръцкия характер на Македония“ призова гражданите да носят само гърцки знамена и да се въздържат да демонстрират партийни символи, пише електронното издание на гръцкия вестник Protothema.\r\nОсновният митинг е в Пела – родното място на Александър Македонски, а освен това демонстрации има в Едеса, Кавала, Драма, Серес, Киликис, Поликастро, Лагкада, Неа Мудания, Флорина, Кастория, Кожани, Птолемаида, Катерини, Верия, Сиатиста в провинция Македония и Лариса, Тива, Йоанина, Родос, Кания, Корфу и Халкида в останалата част на Гърция.\r\nПреговорите за името с Бивша югославска република Македония (БЮРМ) и информацията, че името, което обсъжда гръцкото правителство със Скопие е „Северна“, „Горна“ или „Нова Македония“ притесниха гражданите, особено от Северна Гърция, които сега са по улиците, за да се противопоставят на предоставянето на правото на съседната страна да използва термина „Македония“.\r\nПревод и редакция:", "date": "2018.06.06", "title": "Protothema: Протестите „за защита на гръцкия характер на Македония“ се провеждат в 23 града"}
{"url": "http://www.focus-news.net/news/2018/06/06/2530775/radio-svobodna-evropa-gratskata-politsiya-ne-e-pozvolila-na-ekip-na-makedonskoto-elektronno-izdanie-svobodna-evropa-da-vleze-v-pela.html", "text": "Екипът на гръцката редакция на Радио „Свободна Европа“ в сряда не е допуснат да влезе в град Пела, намиращ се на 45 километра от Солун в Гърция, където се провежда централният протест на „Комитета за борба за гръцкия характер на Македония“. Гръцката полиция е отказа да пусне журналистите поради съображения за сигурност, както съобщава самата македонска редакция на Радио „Свободна Европа“.\r\nПравозащитните органи са се позовали и на съобщението на македонското Министерство на външните работи, което препоръча на македонските граждани да избягват местата, където днес се провеждат демонстрации против употребата на термина Македония в новото име на бившата югорепублика. Гръцката полиция е наредила на екипа на медията да напусне мястото след проверка на документите и журналистическите карти.\r\nПревод и редакция:", "date": "2018.06.06", "title": "Радио „Свободна Европа“: Гръцката полиция не е позволила на екип на македонското електронно издание „Свободна Европа“ да влезе в Пела"}
{"url": "http://www.focus-news.net/news/2018/06/06/2530784/yeni-safak-sasht-prehvarliha-teroristi-ot-islyamska-darzhava-v-siriya.html", "text": "САЩ, които дадоха 24 хиляди квадратни километра на Работническата партия на Кюрдистан (ПКК), разделяйки Сирия, отново са прибегнали до услугите на терористичната групировка „Ислямска държава“ (ИД), пише електронното издание на турския консервативен ежедневник Yeni Safak, като обяснява, че независимо от заявките на Пентагона, в които се казва, че екстремистката групировка е разгромена през 2017 година, техните формирования в Хасака и Дейр-ез-Зор са излезли на бойното поле отново.\r\nСпоред данните на вестника, ИД са завладели селището Ал Дидие на линията Хасака – Шадади, както и село Бегуз в провинция Дейр-ез-Зор. Бригадирът в оставка Ихасн Башбозкурт разказа за развитията на бойното поле в ексклузивно интервю пред „Йени Шафак“.Терористите от „Ислямска държава“ са наети от САЩ\r\n„Да върнат „Даеш“ обратно на сцената е хитър и мръсен ход на САЩ в отговор на решителната позиция на Турция за Кандил и Манбидж. Мисията, която изпълняваше ИД между 2013 и 2017 година беше да даде претекст за окупациял а сега е да легитимира терористичната карта, която се оформя в окупираните райони“, твърди Башбозкурт.\r\nОфициални лица подсказаха за възможна турска операция в иракския район Кандил, който се смята за основната тилова база на ПКК, обяснява турският вестник.\r\n„Терористите от „Даеш“, които се събират от почти всички региони в Сирия са наети от армията на САЩ и разузнавателните им агенции. Как може изведнъж ИД да се появи и да поеме контрол в райони, контролирани от американски части и ПКК? Това, което видяхме много ясно в сирийския процес е, че терористичните организации са само елемент, използван от САЩ, за да актуализират окупационната карта, предначертана за района“, обяснява бригадирът в оставка.Нападенията на „Ислямска държава“ се използват като саботаж\r\n„Турция преодоля по-голямата част от терористичната линия в Северен Ирак. Логистическата връзка между техния главен щаб в Кандил и Турция е прекъсната. Периодът, който започна с Африн и продължава с Манбидж и Турция, и сирийският се борят да елиминират ПКК. Тези фактори принудиха САЩ да предприемат действия“, смята Башбозкурт.\r\nОръжията, с които бяха снабдени сирийските кюрдски формирования ще бъдат взети обратно, когато те се изтеглят от града, съгласно условията на „пътната карта“ за Манбидж, договорена между САЩ и Турция, заяви турският външен министър Мевлют Чавушоглу във вторник.\r\n„Пешките, които те обучават в различни бази се поставят на дъската, когато се сметне, че това е нужно. Нападенията на „Даеш“ целят да саботират Айн Иса, Манбидж, Ракка, тел Абайд и Кандил и да дадат на ПКК глътка въздух. Съюзът САЩ-Израел-Европа-Персийския залив прави всичко, за да постигне тази цел. Именно за това се реализира проекта за формиране на арабска сила. Трябва да отдаваме много голямо значение на Ракка и да внимаваме какво става там“, добави той.Същото ще бъде актуализирано в Ирак\r\nБригадир Башбозкурт твърди, че САЩ открито защитават „Ислямска държава“ в Ирак и Сирия и добави, че групировката е била активна в различни точки из тези страни. Има риск „Даеш“ да се върне на сцената и в Ирак, добави той.\r\n„Никой не трябва да се съмнява, че ако Ирак не избере правителство, което служи на плановете на САЩ и Израел, много иракски градове – включително Мосул и Ирак – отново ще бъдат наводнени с хора на „Ислямска държава““, смята турският военен.\r\nПрез 2016 година президентът на САЩ Доналд Тръмп отбеляза, че предшественикът му Барак Обама е основал „Ислямска държава“, припомня „Йени Шафак“. „Той е основателят на ИДИЛ. Дори бих казал, че съоснователят е измамната Хилари Клинтън“, твърдеше тогава Тръмп.\r\nПревод и редакция:", "date": "2018.06.06", "title": "Yeni Safak: САЩ прехвърлиха терористи от „Ислямска държава“ в Сирия"}
