{"url": "http://www.focus-news.net/news/2017/06/12/2404317/predstoyashti-mezhdunarodni-sabitiya-za-13-yuni-agentsiya-fokus.html", "text": "Британският министър-председател Тереза Мей ще посочи имената на новите министри в британското правителство и ще проведе среща с председателя на северноирландската Демократична юнионистка партия Арлийн Фостър.\r\n***Британският министър-председател Тереза Мей  ще проведе среща с френския президент Еманюел Макрон, а след това двамата ще присъстват на приятелски футболен мач между националните отбори на страните си. \r\n*** Ирландският парламент ще одобри официално назначаването на Лео Варадкар за министър-председател на страната.\r\n*** Унгарският парламент ще гласува закон, който ще засили контрола върху неправителствените организации, които получават финансиране от чужбина.\r\n***", "date": "2017-06-12", "title": "Предстоящи международни събития за 13 юни (Агенция „Фокус“)"}
{"url": "http://www.focus-news.net/news/2017/06/12/2404314/futbol-belarus-pobedi-nova-zelandiya-v-priyatelski-mach.html", "text": "Беларус победи като домакин Нова Зеландия с 1:0 в приятелски футболен мач. \r\nЕдинственото точно попадение в двубоя беше отбелязано от Дзианис Поляков в 47-та минута.", "date": "2017-06-12", "title": "Футбол: Беларус победи Нова Зеландия в приятелски мач"}
{"url": "http://www.focus-news.net/news/2017/06/12/2404313/premierat-boyko-borisov-shte-poseti-turtsiya.html", "text": "Министър-председателят Бойко Борисов ще направи еднодневно посещение в Турция утре, 13 юни. Визитата беше договорена в телефонен разговор с турския му колега Бинали Йълдъръм в края на м. май. Това съобщиха от правителствената информационна служба.\r\nВ двореца „Бештепе” в Анкара премиерът Борисов ще бъде приет от президента Реджеп Тайип Ердоган. След това министър-председателят ще проведе разговори с премиера Йълдъръм. На срещите ще бъдат обсъдени теми от двустранните отношения между България и Турция, както и ситуацията на Балканите и в Европа. В тях ще участва и председателят на Комисията по култура и медии в Народното събрание Вежди Рашидов.\r\nВ делегацията, водена от министър-председателя Бойко Борисов, е включена и вицепремиерът по правосъдната реформа и министър на външните работи Екатерина Захариева. В Анкара тя ще проведе среща с министъра на външните работи Мевлют Чавушоглу.", "date": "2017-06-12", "title": "Премиерът Бойко Борисов ще посети Турция"}
{"url": "http://www.focus-news.net/news/2017/06/12/2404319/the-times-of-india-indiyskiyat-ministar-predsedatel-shte-se-sreshtne-s-donald-tramp-na-26-yuni.html", "text": "Индийският министър-председател Нарендра Моди ще замине на САЩ на двудневно посещение, в рамките на което на 26 юни ще се срещне с президента Доналд Тръмп, пише   The Times of India.\r\nОчаква се двамата да обсъдят излизането на САЩ от Парижкото споразумение за климата, а също така да обърнат  внимание на ключовите регионални и стратегически въпроси, свързани с тероризма и със ситуацията в Афганистан.  Виктор Турмаков", "date": "2017-06-12", "title": "The Times of India: Индийският министър-председател ще се срещне с Доналд Тръмп на 26 юни"}
{"url": "http://www.focus-news.net/news/2017/06/12/2404316/veliko-tarnovo-161-dushi-se-vklyuchiha-v-tretiya-etap-na-proletnata-kampaniya-dvizhi-se-i-pobedi.html", "text": "161 души се включиха в третия етап на пролетната кампания „Движи се и победи“. Това съобщиха за Радио „Фокус“ – Велико Търново от Регионалната здравна инспекция. Участие в третия маршрут, от Велико Търново до парк „Ксилифор“, взеха общо 11 семейства. Най-малкият регистриран турист е Стефан Попов на 5 години от с. Самоводене. Най-възрастният участник е Христо Христов на 89 години от Велико Търново. По традиция, третият маршрут на кампанията завърши със спортно-туристически празник в парк „Ксилифор“. В празника деца и ученици се надпреварваха в различни спортни дисциплини и състезания: туристически щафети в три възрастови групи; преодоляване на препятствия (катерене по висяща въжена стълба и изкуствена катерачна стена, „тролей” над езерото); стрелба в цел; колокрос; плажен волейбол; бадминтон; блиц-турнир по шах, състезание „Лъвски скок” в две възрастови групи (1 – 4 клас и 5 – 8 клас) за момчета и момичета, и други. В ателието за рисуване на открито деца и ученици рисуваха върху чадъри и балони по темите: “Вредите от тютюнопушенето” и “Какво мога да правя вместо да пуша”. Измерено бе и кръвното налягане на 62 лица.\r\nНадежда КРЪСТЕВА", "date": "2017-06-12", "title": "Велико Търново: 161 души се включиха в третия етап на пролетната кампания „Движи се и победи“"}
{"url": "http://www.focus-news.net/news/2017/06/12/2404318/kadastralnite-uslugi-za-grazhdanite-v-sofiya-shte-se-podobryat-chrez-razkrivaneto-na-izneseni-ofisi-v-rayonnite-administratsii-obzor.html", "text": "Предоставянето на кадастрални услуги за гражданите в София ще се подобри чрез разкриването на изнесени офиси в районните администрации. Това стана ясно от думите на министъра на регионалното развитие и благоустройството Николай Нанков, който проведе среща с кмета на София Йорданка Фандъкова и с кметовете на районните администрации в града. \r\nРегионалният министър подчерта, че до петък ще бъде ясна концепцията относно това как ще се оформят процедурно, юридически и финансово отношенията между страните по създаването на изнесените работни места. По думите му основната цел е по-качественото и по-бързо обслужване на българските граждани с глобалната визия за облекчаване на административната тежест и процесите по обслужване. \r\nТой уточни, че среща съдействие от Столична община вече втора година и в момента за 4 района – „Нови Искър“, „Надежда“, „Люлин“ и „Подуяне“, има подписани споразумения за създаване на изнесени работни места. По думите му предстои подписване на такова и за район „Илинден“. Нанков обясни, че 21 от столичните райони са с готова кадастрална карта, като се работи по създаването на такава за районите „Слатина“, Студентски“ и „Лозенец“. \r\nРегионалният министър поясни, че услуги в областта на кадастъра могат да бъдат заявявани и получавани чрез портала, който е част от интернет страницата на Агенцията по геодезия, картография и кадастър, като 13 от 15-те услуги са безплатни за гражданите.\r\nКметът на София Йорданка Фандъкова заяви, че адмирира усилията на правителството да облекчат гражданите по отношение на всички административни услуги. По думите й гражданите дълги години са получавали тази услуга от общината и в даден момент я получават от държавата. Тя благодари на всички районни кметове за това, че са поели инициатива да облекчат обслужването чрез изнесен офис. „Имаме пълното разбиране на министър Нанков. Ще работим заедно в екип“, заяви Фандъкова. Тя изрази готовност да работи с държавата за всичко по отношение на облекчаване на административната тежест за гражданите.  Фандъкова допълни, че всички районни кметове са заявили готовност след уточняване на детайлите да бъде отворено място във всеки район. Тя подчерта, че кметовете са мажоритарно избрани, всеки от тях носи своята отговорност и ще подпише споразуменията лично. „График ще бъде валиден за съответните райони“, добави още тя. \r\nЛюба АЛЕКСИЕВА", "date": "2017-06-12", "title": "Кадастралните услуги за гражданите в София ще се подобрят чрез разкриването на изнесени офиси в районните администрации (ОБЗОР)"}
{"url": "http://www.focus-news.net/news/2017/06/12/2404321/vitsepremierat-ekaterina-zaharieva-poseti-otkrivaneto-na-fotoizlozhba-balkanite-spodeleno-nasledstvo-v-dom-vitgenshtayn-vav-viena.html", "text": "Заместник-министър председателят и министър на външните работи Екатерина Захариева посети откриването на фотоизложба \"Балканите - споделено наследство\" от Иво Хаджимишев в Българския културен институт \"Дом Витгенщайн\" във Виена. Това съобщиха от пресцентъра на МВнР.\r\nЕкспозицията представя най-забележителните артефакти от античността, открити и запазени на територията на 11 балкански държави, заснети от българския фотограф Иво Хаджимишев. В проекта участват проф. Николай Овчаров, проф. Аксиния Джурова и проф. Оливие Шефер. Организатор на изложбата е холандската фондация \"Наарден\". \r\n\"Външният министър е не по-малко важен от културния. Нека да засилим работата на нашите културни центрове. Благодаря Ви, че сте тук”, каза при откриването известният български археолог проф. Николай Овчаров. \r\n\"Изключителна чест за мен е, че съм тук. Няма по-добро представяне на България от нашата история, култура и таланти. Уверявам Ви, че днес имах възможност да говоря с всички наши служители в посолството и в Културния институт, и се обединихме около разбирането, че трябва да работим за подобряване на репутацията на България, включително чрез такива събития. Няма по-добри посланици на България от хората на културата, изкуството и археологията”, заяви на събитието вицепремиерът Захариева.", "date": "2017-06-12", "title": "Вицепремиерът Екатерина Захариева посети откриването на фотоизложба \"Балканите - споделено наследство\" в Дом Витгенщайн във Виена"}
{"url": "http://www.focus-news.net/news/2017/06/12/2404323/yuzdp-provezhda-nova-kampaniya-za-zaribyavane-s-balkanska-pastarva.html", "text": "За трета поредна година Югозападното държавно предприятие ще извърши разселване на 130 000 балкански пъстърви в планинските притоци на реките Струма, Места и Вит. Това съобщиха от пресцентъра на ЮЗДП. Кампанията е насочена към опазване на биоразнообразието чрез подпомагане естественото възпроизводство на балканската пъстърва като местен вид. Тази година зарибяването ще се проведе от 13 до 15 юни на територията на 16 поделения на предприятието. Това са държавните ловни стопанства „Витошко-Студена”, „Дикчан” – с. Сатовча и „Осогово” и държавните горски стопанства в Белица, Белово, Благоевград, Гърмен, Добринище, Елешница, Катунци, Места, Невестино, Рилски манастир, Рибарица, Струмяни и Якоруда. 21 000 лева е предвиденият финансов ресурс за закупуване на нулевогодишните рибки, които са с размер от 0.5 до 1 грам. Зарибителният материал от балканска пъстърва е произведен в рибовъдно стопанство „Тошков чарк”. Транспортира се в найлонови чували с кислород и е придружен с ветеринарномедицински сертификат и документ за произход.", "date": "2017-06-12", "title": "ЮЗДП провежда нова кампания за зарибяване с балканска пъстърва"}
{"url": "http://www.focus-news.net/news/2017/06/12/2404320/premierat-boyko-borisov-obeshta-merki-sreshtu-kontrabandata.html", "text": "Над един милиард лева повече в бюджета догодина обеща премиерът Бойко Борисов от борбата срещу контрабандата на горивата и тютюневите изделия, предаде БНР. \r\nПремиерът посочи за пример контрабандата в тютюневия сектор, която от 34 процента е сведена до 7 и ще бъде свита още. Същото ще се случи и в сектора на горивата. Според Борисов новата наредба трябва да бъде още по-строга. „Трябва 24 часа онлайн сигнал да върви от всяка колонка към данъчните. Пълен контрол върху софтуера и ще видите колко повече пари ще съберем догодина“, заяви премиерът. \r\nПо време на форума „Икономика на светло“, организиран от Асоциацията на индустриалния капитал, премиерът се обяви за скорошна административна реформа в КАТ, Кадастъра, Агенцията по вписванията и консулските служби в чужбина. В усилията срещу бюрокрацията всеки министър ще докладва ежедневно каква работа е свършил. В петък премиерът свиква среща с представители на ведомства, служби и агенции, както и на общините.", "date": "2017-06-12", "title": "Премиерът Бойко Борисов обеща мерки срещу контрабандата"}
{"url": "http://www.focus-news.net/news/2017/06/12/2404324/rekorden-broy-turisti-se-ochakvat-v-sofiya-tazi-godina-obzor.html", "text": "През текущата година ще има не просто голям ръст на туризма в София, а изключителен рекорд. Това каза зам.-кметът на София д-р Тодор Чобанов след като Триъгълната кула от крепостната стена на древна Сердика бе официално открита за посещение. Той обясни, че отварянето на много нискобюджетни линии позволява в града да идват почитатели на културното наследство и съвременната култура от цяла Европа. По повод откриването на Триъгълната кула Тодор Чобанов посочи, че през 3 век София, тогава Сердика, е била изключително важен политически център на Римската империя. Градът е бил столица на огромната провинция Дакия и важно политическо и духовно средище. Зам.-кметът уточни, че император Юстиниан е направил огромни инвестиции, свързани със защитата на града от варварски нашествия. Добре познатата ни \"Св. София\", крепостните стени на града и Триъгълната кула са дело именно на този император. По това време империята прави всичко възможно да защити града и да го укрепи като важна точка на имперския контрол във вътрешността на Балканския полуостров. Тодор Чобанов заяви, че откритите части от Триъгълната кула от крепостната стена на древна Сердика са съхранени по възможно най- добрия начин. Той допълни, че според председателя на Световната асоциация по консервация и реставрация в СО са най-добре съхранените и управлявани обекти в България.\r\nКметът на София Йорданка Фандъкова посочи, че 13% повече нощувки са регистрирани в хотелите в София през първите 4 месеца на годината, което помага за развитието на икономиката на града. По думите й благодарение на инвестициите в културно-историческо наследство са разкрити много нови авиолинии, които помагат за т.нар. уикенд туризъм, и София вече прилича на европейски град в това отношение. Йорданка Фандъкова подчерта, че развитието на културата и духовността е изключително важно и обясни, че около половин милион лева са вложени в реставрацията на Триъгълната кула от крепостната стена на Сердика. Пространството е възстановено от Столична община с подкрепата на Министерството на културата по Норвежкия механизъм след десетилетия с различни идеи и планове за мястото. Кметът коментира, че софиянци вече заедно с пространството за изложби, култура и дискусии могат да разгледат къс от богатата древна история на София. Кметът посочи, че откриването на Триъгълната кула е поредна проява, която показва как гражданите могат да се включат в решаването на проблемите и генерирането на добрите идеи за развитие на града.\r\nНа събитието бяха връчени договори на 42 неправителствени организации, чиито проекти са одобрени за финансиране от СО по програма \"Европа“. За тази година по програмата са осигурени 450 хил. лева. Йорданка Фандъкова заяви, че за деветте години работа по програмата е осигурено финансиране в размер на над 3,7 млн. лева, като няма друга програма в България, която да подкрепя с такъв мащаб гражданската енергия. Според нея създаването на програма „Европа“ означава, че ръководството на СО казва- ние сме отворени за диалог и дискусии при пълна свобода на изразяване на позициите. По програмата са реализирани редица проекти за устойчиво социализиране, обновяване и облагородяване на изоставени обществени сгради, исторически квартали и публични пространства, базирани на добри европейски практики.\r\nПредседателят на културната комисия в СОС Малина Едрева посочи, че през 2018 г. София ще бъде европейска столица повече от всякога и затова енергията и трудът на всеки ще бъдат изключително важни. По думите й София все повече се превръща в град, в който културните линии се срещат. Малина Едрева коментира, че значението на културата и образованието са ключови и няма никакво съмнение колко е важно институциите да си партнират. Според нея една от най-силните придадени стойности на програма „Европа“ са устойчивите партньорства, които се реализират. Комисията по програмата поставя изисквания за максимално участие на районните кметства, неправителствения сектор, бизнеса и чуждестранните културни институти. Малина Едрева заяви, че СО се стреми да подкрепя и стимулира изграждането на реална екосистема в отношенията между хората и институциите, което носи устойчивост и успех.\r\nПространството около Триъгълната кула ще бъде отворено за посещение от 10.00 до 18.00 часа в делничните дни. То ще бъде стопанисвано от Музея за история на София. Освен като музейно пространство, мястото ще може да се използва и за културни прояви и дискусии. Жителите и гостите на София могат да разгледат фотоизложба по повод навършването на 160 години от рождението на княз Александър I. Изложбата с автор Тошо Пейков и включва над 130 фотоса от живота на княза. \r\nБиляна ИВАНОВА", "date": "2017-06-12", "title": "Рекорден брой туристи се очакват в София тази година (ОБЗОР)"}
{"url": "http://www.focus-news.net/news/2017/06/12/2404342/independent-rechta-na-kralitsa-elizabet-vtora-mozhe-da-se-otlozhi.html", "text": "От \"Даунинг стрийт\" 10 съобщиха, че традиционната  \"Реч на кралицата\" може да се забави, тъй като министър-председателката на Великобритания Тереза Май все още се опитва да сформира кабинет, след поражението на изборите, пише Independent.\r\nОфициалното откриване на новия парламента на Обединеното кралство трябваше да се състои в понеделник, 19 юни, но официалният говорител на Тереза Мей, съобщи, че преговорите с ирландската „Демократическа юнионистка партия“ все още не са приключили и се налага „корекция във времето“. Николай Братанов", "date": "2017-06-12", "title": "Independent: Речта на кралица Елизабет Втора може да се отложи"}
{"url": "http://www.focus-news.net/news/2017/06/12/2404134/voa-parvata-dama-na-sasht-nay-nakraya-se-premesti-v-beliya-dom.html", "text": "Мелания, съпругата на 45-тия държавен глава на Съединените американски щати Доналд Тръмп, най-накрая се премести в официалната резиденция на президенстката власт – Белия дом, предава радио Voice of America.\r\nПървата дама пристигна в Белия дом в късните часове на неделя вечер заедно с 11-годишния си син Барън. В пост в социалната мрежа „Туитър“ Мелания написа: „Гледам напред към спомените, които ще създадем в нашия нов дом! Денят на преместването“. \r\nСъпругата на Тръмп и Барън живееха в частната сграда „Тръмп Тауър“ в Ню Йорк до завършването на учебната година. От тази есен Барън ще учи в частно училище в Мериленд.Тереза Герова", "date": "2017-06-12", "title": "VOA: Първата дама на САЩ най-накрая се премести в Белия дом"}
{"url": "http://www.focus-news.net/news/2017/06/12/2404326/pazardzhik-riosv-inspektira-chistotata-na-republikanskata-i-obshtinska-patna-mrezha-v-oblastta.html", "text": "РИОСВ – Пазарджик инспектира чистотата на републиканската и общинска пътна мрежа в област Пазарджик, съобщи за Радио „Фокус“ – Пазарджик Цветана Чочева от Екоинспекцията. Тя обясни, че експерти на РИОСВ са извършили 22 проверки за чистотата на републиканската и общинска пътна мрежа в област Пазарджик в периода от 12 май до 2 юни. „Дадени са 9 предписания за почистване на замърсявания, някои от които са отстранени още в момента на проверката – например малки количества отпадъци на изхода от с. Мененкьово в посока с. Аканджиево, община Белово. В резултат на контролнатa дейност, дадените и изпълнени предписания са ликвидирани 4 нерегламентирани сметища и замърсявания с отпадъци на други 10 места на територията на община Велинград. Почистено е замърсяване с битови и строителни отпадъци на входа на с. Попинци, посока с. Левски, край чешма, преди с. Бъта, по път в м. „Свети Никола“, община Панагюрище и на крайпътна канавка при хотел „Сенатор“, м. „Цигов чарк“, уточни Чочева. Тя каза също, че не са установени замърсявания на пътищата от общинската и републиканска пътна мрежа, както и наличие на нерегламентирани сметища в общините: Брацигово, Белово, Пещера, Лесичово, Ракитово и Стрелча. Предстои последващ контрол за изпълнение на дадените предписания в общините Пазарджик и Септември. Екоекспертите констатират подобрена грижа от страна на общините. Констатираните нарушения и случаите на нови замърсявания на вече почистени участъци край общинската и републиканска пътна мрежа са по-малко, в сравнение с 2016 година. Седем държавни горски стопанства и две държавни ловни стопанства са уведомили инспекцията за предприети действия за опазване и поддръжка на чистотата на териториите от държавния горски фонд, включително обслужващите пътища и пътни съоръжения, местата за отдих и къмпингуване.\r\nВаня НИКОЛОВА", "date": "2017-06-12", "title": "Пазарджик: РИОСВ инспектира чистотата на републиканската и общинска пътна мрежа в областта"}
{"url": "http://www.focus-news.net/news/2017/06/12/2404108/plovdiv-narodniyat-predstavitel-ot-gerb-zapryan-yankov-provede-priemna-v-saedinenie.html", "text": "Народният представител от ГЕРБ - Пловдив област Запрян Янков се срещна с жители на Съединение в присъствието на кмета на общината от ГЕРБ Атанас Балкански и общинския ръководител на ГЕРБ -\r\n Съединение Петя Червенакова. Това съобщиха от пресцентъра на партията. Основният проблем, който поставиха голямоконарци, е липсата на канализация. „Недопустимо е в 21 век да има населено място без канализация. Освен това при всеки дъжд къщи и мазета се пълнят с вода и нечистотии“, заявиха пред народния представител жителите на Съединение. Кметът Балкански потвърди проблема и обясни, че за канализация се говори от 30 години, но липсата на финансиране е основната причина тя да не се случи. „Изграждането е скъпо нещо и няма как на този етап това да стане само с общински средства“, каза още Балкански. Хората от Съединение се оплакаха и от некачествено, според тях, направения стадион, както и от Пункта за управление на животински отпадъци. Запрян Янков обеща да се запознае с документацията за двата обекта и заедно с кмета да обсъдят решение на проблема.", "date": "2017-06-12", "title": "Пловдив: Народният представител от ГЕРБ Запрян Янков проведе приемна в Съединение"}
{"url": "http://www.focus-news.net/news/2017/06/12/2404135/prezidentat-rumen-radev-balgariya-i-bosna-i-hertsegovina-tryabva-da-se-razvivat-ot-iztok-na-zapad.html", "text": "България и Босна и Херцеговина трябва  да се развиват от изток на запад. Това каза в свое изявление президентът Румен Радев след среща с председателстващия Председателството на Босна и Херцеговина Младен Иванич, предаде репортер на Агенция „Фокус“. „Днешната среща е продължение на активния диалог с нашите приятели, съседи и партньори. Дискутирахме предизвикателства пред развитието на нашия регион като занижени темпове на икономическо развитие, недостатъчна заетост. Обсъдихме предизвикателствата и рисковете пред сигурността, тероризма, радикализма. Стигнахме до общото мнение, че най-ефективният подход за тези предизвикателства е интеграцията на всички нива. В глобален план потвърдихме необходимостта от предоставяне на перспективата за членството на Босна и Херцеговина в ЕС и НАТО. По думите му в това отношение могат да разчитат, че по време на българското председателство на ЕС, Западните Балкани и тяхната перспектива за членство ще бъде обсъдено. „България тук може да помогне много. България може да бъда полезна и в плана за членство в НАТО. По отношение на интеграцията в регионален мащаб – и двете държави ще продължават да бъдат активни членове в този процес и ще правят всичко възможно да генерира политики. Тези 232 млн. лв. стокообмен за миналата година са нелош резултат, но имаме потенциал за по-задълбочено икономическо сътрудничество“, допълни Радев. Той посочи, че предоставената от България помощ в размер на 100 000 лв. за две училища в Босна и Херцеговина, е усвоена. „Миналата година тези училища са получили една по-добра инфраструктура. Убеден съм че България и Босна и Херцеговина ще бъдат в основата на това добросъседство“, каза още държавният глава.\r\nЛюба АЛЕКСИЕВА", "date": "2017-06-12", "title": "Президентът Румен Радев: България и Босна и Херцеговина трябва да се развиват от изток на запад"}
{"url": "http://www.focus-news.net/news/2017/06/12/2404327/protothema-edin-chovek-e-zaginal-pri-zemetresenieto-na-ostrov-lesbos.html", "text": "След земетресението с магнитуд 6,1 по скалата на Рихтер, регистрирано край гръцкия егейски остров Лесбос, 45-годишна жена е извадена мъртва от руините на къщата си в село Вриса на острова, предаде  Protothema.\r\nСлед труса около 10 души са били закарани в местната болница, след като са понесли  наранявания. Виктор Турмаков", "date": "2017-06-12", "title": "Protothema: Един човек е загинал при земетресението на остров Лесбос"}
{"url": "http://www.focus-news.net/news/2017/06/12/2404315/aleksandar-damovski-mkd-skopie-ochakva-polozhitelni-novini-za-chlenstvoto-na-makedoniya-v-nato.html", "text": "Скопие очаква положителни новини за членството на Македония в НАТО. Това каза в обзорното предаване „Това е България“ на Радио „Фокус“ Александър Дамовски, гл.-редактор на електронното издание МКД,  по повод  първото посещение на министър-председателя на страната Зоран Заев в Брюксел. По думите му новото правителство на Македония иска да създаде атмосфера на общо съгласие за промяна на името на страната като необходимо условие, поставено от Гърция, за членството й в НАТО. Дамовски изрази съмнение, че македонските граждани ще кажат „Да“ на какъвто и да било  референдум за смяна на името на Македония. \r\n„За такова нещо първо трябва да се направи сериозна кампания, която ще трябва да подготви членството, доколкото СДСМ е наистина за промяна на името. А, какво този референдум ще повлече по отношение на самоопределянето, на идентичността на македонеца, това са наистина сериозни въпроси. Не вярвам, че македонецът ще каже „да“, на какъвто и да е референдум по този въпрос“, обясни той. \r\nАлександър Дамовски припомни, че новата власт в Македония на няколко пъти вече е споменавала за възможен референдум за промяната на името на Македония, но на този етап е трудно да се прогнозира кога той реално може да се проведе, тъй като е необходима сериозна подготовка.", "date": "2017-06-12", "title": "Александър Дамовски, МКД: Скопие очаква положителни новини за членството на Македония в НАТО"}
{"url": "http://www.focus-news.net/news/2017/06/12/2404109/blagoevgrad-81-godishna-zhena-e-stanala-zhertva-na-telefonna-izmama-sas-sumata-ot-3-900-lv-i-zlatni-nakiti.html", "text": "81-годишна жена е станала жертва на телефонна измама със сумата от 3 900 лв. и златни накити. Това съобщиха от ОДМВР - Благоевград. Около 12.00 часа на 10 юни в 01 РУ - Благоевград е получен сигнал от 81-годишна жена от Благоевград за това, че чрез телефонно обаждане от мъж, който се представил за полицейски служител й е поискана парична сума, като съдействие за залавяне на телефонни измамници. Потърпевшата е ощетена със сумата от около 3 900 лв. и златни накити. За случая е уведомена РП - Благоевград.\r\nОДМВР - Благоевград призовава гражданите за повишено внимание и проява на мнителност по отношение на лица, които чрез телефонно обаждане ги въвеждат в заблуждение с цел получаване на парични суми.   \r\nПри провеждането на полицейски операции, органите на МВР разполагат със собствени средства и няма утвърдена практика полицейските служители да искат лични парични средства и ценности от гражданите.\r\nЗа предотвратяване на подобен вид престъпления, в случай на телефонно обаждане, при което е поискана парична сума, лични данни (име, ЕГН или адрес) или банкови сметки е необходимо гражданите веднага да се свържат с близки, роднини или съседи и веднага да позвънят на тел. 112 (избира се безплатно). Оперативна обстановка в района на действие на РДПБЗН - Благоевград", "date": "2017-06-12", "title": "Благоевград: 81-годишна жена е станала жертва на телефонна измама със сумата от 3 900 лв. и златни накити"}
{"url": "http://www.focus-news.net/news/2017/06/12/2403995/blagoevgrad-v-rayona-na-kresna-shte-se-provede-demonstratsiya-na-ekipite-na-bchk-za-deystviya-pri-navodnenie.html", "text": "Българският Червен кръст организира демонстрация на екипите на БЧК за действия при наводнения, която ще се проведе днес в района на Кресна. Това съобщиха от пресцентъра на БЧК. Ще се демонстрира спасяване в бързо течащи води, работа със спасителни въжета и преминаване на река, действия по издирване и спасяване, оказване на помощ и подпомагане на евакуация на пострадали при наводнение.\r\nДемонстрацията е в рамките на тренировъчен курс в периода от 9 до 13 юни 2017 г. на територията на гр. Кресна с членове на доброволните екипи на БЧК за действие при наводнения. \r\nЦелта е поддържането и повишаването на подготовката на доброволните екипи и обучение на новите членове от екипите за действие при наводнения. Курсът се провежда по поречието на река Струма на територията на Кресненското дефиле при полеви условия. В него участват 60 доброволци от областните организации на БЧК - членове на звената за действия при наводнения, както и експерти от дирекциите „Мениджмънт на бедствията” и „Водноспасителна служба” и ПСС.\r\nВ тренировъчното занятие са включени и екипи на Червен кръст на Сърбия и Македонски Червен кръст за действия при наводнения, както и екип на ПСС при БЧК със спасителни кучета.\r\nСборният пункт е в 10.00 часа пред хотел „Бриони“ в гр. Кресна. \r\nЗа контакт на място: GSM 0889606605 - Ясен Сливенски, директор на дирекция „Мениджмънт на бедствията“ при БЧК.", "date": "2017-06-12", "title": "Благоевград: В района на Кресна ще се проведе демонстрация на екипите на БЧК за действия при наводнение"}
{"url": "http://www.focus-news.net/news/2017/06/12/2403951/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "В неделя министър-председателят на Турция Бинали Йълдъръм заяви, че кризата в Катар може да се превърне в глобален проблем, ако напрежението се покачи, пише вестник Hurriyet. \r\n„Новата проблемна зона, която може да се създаде тук (в Катар), няма да се ограничи само до региона“, подчерта Йълдъръм по време на среща с бизнесмени в  Истанбул. \r\n„Рискът този въпрос да се превърне в глобален проблем е много висок поради геостратегическия характер на региона“, уточни премиерът. \r\nТой призова засегнатите страни да „действат отговорно и да помогнат за намаляването на напрежението, а не за неговото увеличаване“. \r\nОсвен това Йълдъръм допълни, че Турция „преговаря с лидерите на всички страни в региона“ и призовава за спокойствие. \r\n*** Регистрирана е засилена активност в района около полигона за тестване на ядрени оръжия в Северна Корея, което може да означава, че Пхенян подготвя шесто ядрено изпитания, съобщава японският вестник The Asahi Shimbun. \r\nПри предишните ядрени изпитания, извършвани от Северна Корея, винаги е имало подготвителни работи край полигона Пунгери. Според източници, запознати със ситуацията, учените, които се занимават с ядрените материали, са се събрали в Пунгери. Освен това достъпът до мястото е спрян, като движението на превозни средства и хора продължава в самия полигон. \r\nВсе още обаче не е ясно дали става дума за подготвяне на изпитание или просто се извършва инспекция на полигона. \r\n*** Лидерът на групировката \"Ислямска държава\" Абу Бакр ал Багдади е бил убит в неделя чрез въздушни удари, съобщава Daily Sabah.\r\nСпоред турското издание, Багдади е бил убит в укреплението на терористичната групировка в Ракка, припомняйки, че за Багдади бе обявена награда от 25 млн. долара. \r\nАбу Бакр ал Багдади се самообяви на \"халиф“ на контролираните от групировката \"Ислямска държава\" територии.\r\n***Испанската полиция арестува млада жена от арабски произход, за която се смята, че е подстрекавала в интернет към насилие срещу евреи, и е събирала разузнавателна информация, свързана с израелското посолство в Мадрид, предава Jerusalem Post.\r\nЖената, която е на 23 г., е мароканска гражданка от сирийски и палестински произход. Тя бе арестувана тази седмица в Сарагоса по обвинения в подстрекаване към насилие. Твърди се, че жената е била забелязана още през 2016 г., когато е била засечена няколко пъти около посолството на Израел в Мадрид. \r\n*** В неделя американският президент Доналд Тръмп заяви, че изтеклата информация от бившия директор на ФБР Джеймс Коми ще бъде „много по-широко разпространена, отколкото някой е предполагал за възможно“, пише The Hill.\r\n„Напълно незаконно?“, подчерта Тръмп, допълвайки: „Много малодушно!“ \r\nТози коментар държавният глава направи, след като миналата седмица в своите показания Коми отбеляза, че е предоставил информация от разговорите си с Тръмп на медиите чрез приятел с надеждата това да доведе до назначаването на специален прокурор.", "date": "2017-06-12", "title": "\"Преглед на някои от основните теми в световния печат (\"Агенция \"Фокус\")"}
{"url": "http://www.focus-news.net/news/2017/06/12/2403954/reuters-srazhenie-mezhdu-siriyski-buntovnitsi-v-al-bab.html", "text": "Сирийски бойци, подкрепяни от Турция влезнаха в престрелка един срещу друг в град ал Баб, съобщава Reuters.\r\nНе е ясно какво е предизвикало въоръжените сблъсъци между бунтовническите групи, които контролират част от града.\r\nВ града има контролни пунктове на контролирания от Турция военен съвет, който управлява, след като „Ислямска държава“ бе изтласкана. При сблъсъците няколко души са загинали, а много други са ранени, е заявил източник от бунтовниците.", "date": "2017-06-12", "title": "Reuters: Сражение между сирийски бунтовници в ал Баб"}
{"url": "http://www.focus-news.net/news/2017/06/12/2403952/predstoyashti-sabitiya-v-stranata-za-12-yuni-agentsiya-fokus.html", "text": "***\r\nОт 11.45 часа държавният глава Румен Радев ще се срещне с председателстващия Председателството на Босна и Херцеговина Младен Иванич в сградата на Президентството и след това ще направят изявления за медиите в Гербовата зала.\r\n***\r\nВицепрезидентът Илияна Йотова ще присъства на XXI Фестивал на радостта, организиран от Обществен фонд „Детство“ за деца от домове и центрове за настаняване от семеен тип. След това  вицепрезидентът ще поднесе цветя на паметника на ястребинци и ще разгледа изложбата „Приятели“ в Национален детски комплекс „Ястребино“. По-късно Илияна Йотова ще се срещне с ръководителите на социалните институции. Накрая вицепрезидентът ще открие гала-концерт „Приятели“. \r\n***\r\nОт 14.30 часа председателят на Народното събрание Димитър Главчев ще се срещне с председателстващия Председателството на Босна и Херцеговина Младен Иванич. \r\n***\r\nОт 11.00 часа министърът на здравеопазването проф. Николай Петров ще бъде официален гост на тържественото откриване на реновираната и обзаведена Клиника по съдова хирургия към УМБАЛ „Св. Марина“. В 11.30 министър Петров ще даде брифинг в учебната зала на Клиника по съдова хирургия. \r\n***\r\nОт 15.00 часа министърът на здравеопазването проф. Николай Петров ще участва в представянето на програмата за обучение на военни лекари и медицински сестри в Медицински университет „Проф. д-р Параскев Стоянов“ – Варна.\r\n***\r\nОт 09.30 часа 25-и състав на Софийски градски съд ще заседава по делото срещу  Кирчо Киров (чл.357, ал.1).\r\n***\r\nОт 09.30 часа 2-ри състав на Софийски градски съд ще заседава по делото срещу  Мирослав Маринов, бивш началник от ДАНС, обвинен в изнасяне на информация (чл. 357-360 НК).\r\n***\r\nОт 09.30 часа 14-ти състав на Специализирания наказателен съд ще заседава по делото срещу Георги П., Константин Н. и др., на които са повдигнати обвинения за образуване и ръководене на организирана престъпна група.\r\n***\r\nОт 10.00 часа в Нова конферентна зала на Софийския университет „Св. Климент Охридски” ще се проведе първата национална конференция по медийна сигурност\r\n„Медиите като обект и средство за натиск в Балканските страни”.\r\n***\r\nОт 10.00 часа 8- състав на Специализирания наказателен съд ще заседава по делото срещу Юлиян С. и Калоян К., на които са повдигнати обвинения за образуване и ръководене на организирана престъпна група.\r\n***\r\nОт 10.00 часа 6-и състав на Специализирания наказателен съд ще заседава по делото срещу Даниел Б., Христо П. и др., на които са повдигнати обвинения за образуване и ръководене на организирана престъпна група.\r\n***\r\nОт 10.00 часа 16-и състав на Специализирания наказателен съд ще заседава по делото срещу Алмохаммад Абдулхамид, Ал Абдалах Фади и Ал Фанди Ясим, които са обвинени  в тероризъм.\r\n***\r\nОт 10.00 часа 4-ти състав на Специализирания наказателен съд ще заседава по делото срещу Мила Г., Ангел А. и др., на които са повдигнати обвинения за образуване и ръководене на организирана престъпна група.\r\n***\r\nОт 10.00 часа 12-и състав на Специализирания наказателен съд ще заседава по делото срещу Роза П., Валери М. и др., на които са повдигнати обвинения за образуване и ръководене на организирана престъпна група.\r\n***\r\nОт 11.00 часа в заседателната зала на Асоциацията на индустриалния капитал в България ще се състои пресконференция, на която ще бъдат представени Композитният индекс „Икономика на светло“ и стойността му като инструмент за проследяване на тенденциите в сивия сектор.\r\n***\r\nОт 13.00 часа, в сутерена на сграда на бул. „Княгиня Мария Луиза“ 16, в присъствието на кмета на София Йорданка Фандъкова Триъгълната кула от крепостната стена на Сердика ще бъде отворена за посещения. Пространството е част от културно-историческото наследство на Сердика, което е реставрирано и включва място за културни прояви. \r\n***\r\nОт 13.00 часа ще бъде в Регионалния исторически музей – София ще бъде открита фотоизложбата „Съ нами Богъ – България в блясък – Александър I любимото дете на Европа – Князът на Нова България”, посветена на 160 години от рождението на княз Александър I Батенберг. \r\n***\r\nОт 13.00 часа 17-и състав на Специализирания наказателен съд ще заседава по делото срещу Енчо С., Георги Д. и Божидар В., на които са повдигнати обвинения за образуване и ръководене на организирана престъпна група. \r\n***\r\nОт 13.30 часа 17-и състав на Специализирания наказателен съд ще заседава по делото срещу Бахир Я., на които са повдигнати обвинения за престъпления по чл.108 НК.\r\n***\r\nОт 15.00 часа 2-ри състав на Специализирания наказателен съд ще заседава по делото срещу Емил М., Лазарин Л. и др., на които са повдигнати обвинения за приготовление за убийство.\r\n***\r\nОт 18.00 часа в Тържествената зала на БАН ще бъде представен DVD албум „Духът и битът на българина 1850-1950“ на проф. д.н. Любомир Халачев и Издателство „Захарий Стоянов“.\r\n***\r\nОт 18.30 часа в зала „Роял“ на София Хотел Балкан ще се състои тържествената церемония по случай връчването на наградите „Икономика на светло“ за 2016 г.\r\n***\r\nОт 10.00 до 11.00 часа народните представители от ГЕРБ Валентин Милушев, Васил Цветков и Мартин Тинчев организират  приемна за граждани в офиса на партията на  пл. „Родолюбие“ № 1.\r\n***\r\nОт 11.00 часа в зала 5 на Община Благоевград ще бъде представен проектът „Благоустрояване на градската среда“. \r\n***\r\nВ 13:30 часа кметът на Община Благоевград д-р Атанас Камбитов ще представи новия облик на новопостроения парк „Македония“ в района на бившите казарми.\r\n***\r\nОт 17.00 часа хотел \"Клара\" в кв. „Сарафово“ ще се проведе теоретичната част на XV Национално ученическо състезание „Защита при бедствия, пожари и извънредни ситуации”.\r\n***\r\nОт 18.30 часа в зала „Петя Дубарова“ на КЦ „Морско казино“ възпитаниците на ГПНЕ \"Гьоте\" ще представят авторската си постановка \"Мъката на избора\". Темата на представлението е свободата. Право, задължение, чувство или възможност е тя! Събитието е част от Дните на австрийската култура. \r\n***\r\nОт 10.00 часа народният представител от ПП ГЕРБ Красен Кръстев организира приемна за граждани в офиса на партията в града. \r\n***\r\nОт 10.00 до 12.00 часа  народният представител от ПП ГЕРБ Владимир Вълев ще има приемен ден за граждани в клуба на партията на ул. „Г. Бенковски” №1.\r\n***\r\nОт 10.30 часа в Младежки дом Орбита ще се проведе пресконференция по повод предстоящото откриване на Летен Веге Фестивал – Варна 2017 г.\r\n***\r\nОт 11.00 часа в Регионалния пресклуб на БТА ще се състои пресконференция на кмета на Свищов Генчо Генчев във връзка с честването на 140 години от Освобождението на крайдунавския град.\r\n***\r\nОт 14.00 часа в Регионалния пресклуб на БТА ще се състои съвместна  пресконференция на народния представител Весела Лечева, областния председател на БСП във Велико Търново Петко Тюфекчиев и председателя на Великотърновския общински партиен съвет Стефан Стефанов.\r\n***\r\nОт 14.00 часа в Двореца на културата и спорта „Васил Левски” ще започнат мачовете в груповата фаза на Световната купа по хандбал.\r\n***\r\nОт 10.00 до 12.00 часа народният представител Владимир Тошев ще проведе приемен ден за граждани в офиса на партията на ул. „Дунавска” №1.\r\n***\r\nОт 16.00 до 17.30 часа народният представител инж. Петя Аврамова организира приемен ден за граждани в офиса на партията на бул. „Демокрация“.\r\n***\r\nОт 11.00 до 13.00 часа народните представители от ГЕРБ Дилян Димитров и  Ирена Димова , организират  приемна за граждани в офиса на партията на „Република № 79“.\r\n***\r\nОт 08.00 до 17.00 часа в Народно читалище „Йордан Йовков – 1870 г.“ ще се състои лятна занималня.\r\n***\r\nОт 09.00 до 12.00 часа служител от Общинското предприятие „Устойчиви дейности и проекти“ ще осъществява раздаването на цветята от „Цветната добруджанска черга“ на спечелилите в конкурса „Добри примери има“ и на детски градини и ясли, заявили желание за озеленяване на прилежащите си зелени площи.\r\n***\r\nОт 10.30 до 11.30 часа в Художествената галерия ще се проведе лятна работилница за въображение.\r\n***\r\nОт 12.00 до 13.00 часа народните представители от ГЕРБ Валентин Милушев, Васил Цветков и Мартин Тинчев организират приемна за граждани в офиса на партията на  ул. \"Цар Освободител\" № 127.\r\n***\r\nОт 10.00 до 12.00 часа народният представител от ПП ГЕРБ Борис Кърчев ще проведе приемен ден в офиса на партията на ул. „Климент Охридски” № 1.\r\n***\r\nОт 10.00 часа пред хотел „Бриони“ е сборният пункт на екипите на БЧК, които ще демонстрират действия при наводнения в района на Кресна.\r\n***\r\nОт 13.00 до 14.30 часа народният представител инж. Петя Аврамова организира приемен ден за граждани в офиса на партията.\r\n***\r\nОт 10.00 часа народният представител от ГЕРБ Ралица Добрева ще проведе приемен ден за граждани в офиса на партията в сградата на библиотека „Христо Смирненски”.\r\n***\r\nОт 10.30 часа в Регионалния пресклуб на БТА ще се състои пресконференция на ПГМЕТ – Плевен във връзка с приема на ученици за учебната 2017/2018 година.\r\n***\r\nОт 09:00 часа в зала 1 на Окръжен съд –Пловдив ще се гледа делото срещу Евгени В, обвинен в това, че е отнел парична сума от 3150 лева от владението на В. М., с намерение противозаконно да ги присвои, като е употребил за това сила.\r\n***\r\nОт 11.00 часа в Концертна зала на Академията за музикално, танцово и изобразително изкуство – Пловдив  ще се състои церемония по удостояването почетното звание “Доктор хонорис кауза” на Менда Стоянова, председател на Комисията по бюджет и финанси при 44-то Народно събрание, „за съпричастност и заслуги към  устойчивото развитие на АМТИИ“.\r\n***\r\nОт 11:30 часа в зала 3 на Районен съд – Пловдив ще се гледа делото срещу гръцкия гражданин Симеон П., обвинен в присвояване на 3 леки автомобила на обща стойност 70 000 лв., като вещите са собственост на гръцка фирма, а обсебването е в големи размери. Съдебното заседание е първо по делото.\r\n***\r\nОт 13:30 часа в зала 13 на Районен съд – Пловдив ще се гледа делото срещу Христо П., обвинен в причиняване на смърт на куче с лък по особено мъчителен начин. \r\n***\r\nОт 15.00 до 17.00 часа народният представител от ПП ГЕРБ Емил Христов ще проведе приемен ден в офиса на партията на ул. „Май” № 5.\r\n***\r\nОт 10.00 часа ОДМВР Русе ще приеме нови автомобили, предназначени за контрол на пътното движение на цялата територия на областта.\r\n***\r\nОт 10.00 до 12.00 часа народният представител от ПП ГЕРБ Радостин Танев ще проведе приемен ден в клуба на партията в селото.\r\n***\r\nОт 10.00 до 12.30 часа в Детския отдел на библиотека „Родина“ ще се проведе творческо ателие – рисуване, апликиране, моделиране от различни материали на различни предмети, композиции, изработване на пано.\r\n***\r\nОт 13.15 часа в конферентна зала на Международния младежки център ще се проведе среща-дискусия на тема „Прилагане на правилата на Европейския съюз в областта на държавните помощи – използване на Регламент „de minimis” за постигане на съответствие с режима на държавните помощи по проекти на публични бенефициенти“.\r\n***\r\nОт 16.00 часа в НЧ „Св. Климент Охридски – 1858“ ще бъде открита фотографската изложба на Иван Бучакчиев  -„Мечтания“.\r\n***\r\nОт 17.30 часа във фоайето на Регионална библиотека „Захарий Княжески“ ще бъде открита изложба приложно изкуство на ученици от СУ „Железник“.\r\n***\r\nОт 18.30 часа в Регионална библиотека „Захарий Княжески“ ще се състои празничен концерт „По вълните на руската музика“ в рамките на Дните на руската култура. \r\n***\r\nОт 08.30 до 17.00 часа в ДКЦ1 ще работи „Клиника на колела“, част от Кампанията за оценка на растежа на детето на Варненското дружество по детска ендокринология ВАПЕД и „Сдружение за инсулиновите помпи“.\r\n***\r\nОт 19.00 часа в Зрителната зала в НЧ „Съгласие“ с постановката „Примадони\" на Драматичен театър „Адриана Будевска\" (Бургас) ще бъдат открити Театрални празници „Невена Коканова“.", "date": "2017-06-12", "title": "Предстоящи събития в страната за 12 юни (Агенция „Фокус“)"}
{"url": "http://www.focus-news.net/news/2017/06/12/2403953/interfaks-41-dushi-sa-postradali-pri-transporten-intsident-v-rusiya.html", "text": "Повече от 40 души са пострадали в резултат на пътно-транспортно произшествие с автобус в Задбайкалието, съобщава Интерфакс.\r\nПоне 10 души са загинали.\r\n„41 души получиха медицинска помощ, все още се уточнява състоянието им“, каза за медиите местен източник. Симеон Миланов", "date": "2017-06-12", "title": "Интерфакс: 41 души са пострадали при транспортен инцидент в Русия"}
{"url": "http://www.focus-news.net/news/2017/06/12/2403956/afp-8-dushi-zaginaha-v-zasada-na-boko-haram.html", "text": "Бойци на „Боко Харам“ направиха засада и убиха 8 души от местна цивилна милиция, съобщава AFP.\r\nЧленовете на „Цивилната обединена сила“ (CJTF), са чакали пристигането на редовни войници в селището Кайамла, в областта Кондуга, щата Борно, когато са били нападнати.\r\n„Загубихме 8 другари в засада направена от стрелци на „Боко Харам““, заяви един от членовете на CJTF Ибрахим Лиман.\r\nХората от милицията са били в селището като преден отряд, който е трябвало да изчака пристигането на редовни войници, и заедно с тях да започне офанзива срещу един от анклавите на свързаните с „Ислямска държава“ терористи от „Боко Харам“. Симеон Миланов", "date": "2017-06-12", "title": "AFP: 8 души загинаха в засада на \"Боко Харам\""}
{"url": "http://www.focus-news.net/news/2017/06/12/2404322/vmro-dpmne-grazhdanite-ochakvat-pravitelstvoto-na-makedoniya-da-osashtestvi-obeshtanoto-chlenstvo-v-es-i-nato.html", "text": "Македонската опозиционна партия ВМРО- ДПМНЕ излезе с официално заявление относно стремежа на страната да влезе в ЕС и в НАТО, посочвайки, че гражданите ѝ очакват от правителството, водено от партия СДСМ да осъществи обещаното членство в тях, предава македонският телевизионен канал A1ON.\r\n\"Гражданите очакват от правителството на СДСМ да действа отговорно и да започне осъществяването на това, което обещава“, пише в заявлението на ВМРО-ДПМНЕ. От там посочиха, че  СДСМ е обещала бързо членство на страната в ЕС и НАТО без да се сключват  договори за сметка на македонския народ и държава. „СДС има отговорност пред гражданите да реализира обещаното“, сочи опозицията. \r\n„Провалът на СДС в реализирането на обещанието за бързо членство в ЕС и НАТО ще бъде провал за цялата държава“, уверени са от ВМРО-ДПМНЕ. Партията пое ангажимент „активно да работи, да лобира и да помага на страната, за да стане тя член на ЕС и на НАТО“. Виктор Турмаков", "date": "2017-06-12", "title": "ВМРО-ДПМНЕ: Гражданите очакват правителството на Македония  да осъществи обещаното членство в ЕС и НАТО"}
{"url": "http://www.focus-news.net/news/2017/06/12/2403957/ministar-krasimir-karakachanov-shte-osigurim-vsichko-neobhodimo-za-bezopasnostta-na-poletite-obzor.html", "text": "Правителството ще направи всичко възможно в рамките на 30 дни да бъдат доставени маслата за нормалното функциониране на двигателите на самолетите на ВВС у нас. Това съобщи пред журналисти в военният министър Красимир Каракачанов, след срещата си с командването и инженерно-техническия състав на авиобаза „Граф Игнатиево“. Каракачанов подчерта, че обществените поръчки ще бъдат максимално ускорени, за да се поддържа летателната годност на машините. По думите му, ако не се вземат бързи мерки в следвания един месец ще бъдат изчерпани количествата двигателно масло. Каракачанов поясни още, че доставките са планирани, заявките са направени още през април, май и началото на месец юни. „Ще ги ускорим през борсата, за да не се губи време и в рамките на 30 дни маслата ще бъдат доставени”, каза още Каракачанов и допълни, че правителството ще се опита да ускори и процеса с обществените поръчки за доставката и на резервни части. \r\nНа днешната среща в Авиобазата е бил обсъден и въпроса за малкия нальот на пилотите, каза още министърът на отбраната. Според него единственият начин това да се случи е с повече изправни самолети във въздуха, което ща даде възможност на пилотите за повече летателни часове. \r\nВ отговор на журналистически въпрос за заплатите на военнослужещите министър Каракачанов заяви, че Министерството на отбраната е направило разчети за бюджета за 2018 година за 300 млн. лв., и в тях са включени и увеличението на заплатите на военнослужещите. Според него това не е въпрос само на мотивация, а на отношение, защото трудът, който полагат и рисковете, които поемат хората с пагони, трябва да бъдат достойно оценени от обществото.", "date": "2017-06-12", "title": "Министър Красимир Каракачанов: Ще осигурим всичко необходимо за безопасността на полетите (ОБЗОР)"}
{"url": "http://www.focus-news.net/news/2017/06/12/2403959/london-evening-standard-beliya-dom-otreche-tvardeniyata-che-tramp-e-otlozhil-vizitata-si-vav-velikobritaniya.html", "text": "Белия дом отрече твърденията, че президентът Доналд Тръмп е отложил визитата си във Великобритания, съобщава London Evening Standart .\r\nПопитани за тези твърдения, които се разпространиха по медиите, от Белия дом заявиха:\r\n„Президентът има огромно уважение към министър-председателя Тереза Мей. Такъв въпрос никога не е бил повдиган по време на разговора им.4\r\nОт Даунинг Стрийт отказаха да коментират, заявявайки, че поканата, която Тереза мей прати на Доналд Тръмп от името на кралица Елизабет, си остава.\r\n„Няма да коментираме спекулации относно частни телефонни разговори. Кралицата изпрати покана на президента Тръмп да посети Обединеното кралство, и няма никаква промяна в тези планове“, заяви говорител на британското правителство. Симеон Миланов", "date": "2017-06-12", "title": "London Evening Standard: Белия дом отрече твърденията, че Тръмп е отложил визитата си във Великобритания"}
{"url": "http://www.focus-news.net/news/2017/06/12/2404136/mvr-kantselarski-materiali-sa-otkriti-v-zabraveniya-bagazh-v-metrostantsiya-su-sv-kliment-ohridski-v-stolitsata.html", "text": "Приключила е проверката на забравения багаж в метростанция „СУ Св. Климент Охридски“. Това съобщиха за Агенция „Фокус“ от пресцентъра на МВР. Собственикът на багажа се е явил, за да го потърси. В него е имало канцеларски материали. Предстои да се установят обстоятелствата около които е оставен багажът.\r\nПродължава проверката за друг забравен багаж на площад „Възраждане“.\r\nСтефан ПЕТРОВ", "date": "2017-06-12", "title": "МВР: Канцеларски материали са открити в забравения багаж в метростанция „СУ Св. Климент Охридски“ в столицата"}
{"url": "http://www.focus-news.net/news/2017/06/12/2404325/tereza-mey-kam-britanskite-konservatori-az-sam-tozi-koyto-ni-zabarka-v-tazi-kasha-az-shte-sam-i-tozi-koyto-shte-ni-izmakne.html", "text": "Британският министър-председател Тереза Мей проведе среща с депутати от Консервативната партия, на която се извини пред тях за резултатите от парламентарните избори от миналата седмица, на която партията загуби абсолютното мнозинство в парламента, предаде The Guardian.\r\n„Аз съм този, който ни забърка в тази каша, аз ще съм и този, който ще ни измъкне“, е заявила Тереза Мей, цитирана от присъстващите депутати. Те описват министър-председателя като „истински разкаян, но не и на колене“, докато се е извинявала за резултатите.\r\nСпоред един от депутатите „тя бе наистина загрижена за хората, загубили депутатските си места. Партията ще им помогне. Тя се извини за това, че е свикала предсрочни избори“. „Няма апетит за избиране на председателство на партията. Това е последното нещо, от което страната се нуждае. Тя заяви, че ще служи, стига да го искаме“, добави той.  Виктор Турмаков", "date": "2017-06-12", "title": "Тереза Мей към британските консерватори: Аз съм този, който ни забърка в тази каша, аз ще съм и този, който ще ни измъкне"}
{"url": "http://www.focus-news.net/news/2017/06/12/2403962/gazetaru-rusiya-shte-izpolzva-helikopteri-za-da-evakuira-zhertvite-na-patno-transportnoto-proizshestvie-v-zadbaykalieto.html", "text": "Жертвите на пътно-транспортното произшествие в Задбайкалието, ще бъдат евакуирани с хеликоптери, съобщава Газета.ru.\r\nПострадалите се доставят в клиничната болница с помощта на хеликоптери Ми-8, които принадлежат на Сибирския регионален център на Министерството на гражданската отбрана и извънредните ситуации (МЧС).\r\n „На мястото на произшествието пристигнаха началникът на Главното управление на МЧС за Задбайкалския край Александър Сидоров и първият заместник на губернатора на Задбайкалието Александър Кулаков“, се казва в официално съобщение от властите.\r\nПо-рано от руското Министерство на здравеопазването съобщиха, че вече 34 от пострадалите са евакуирани.\r\nПревод и редакция: Симеон Миланов", "date": "2017-06-12", "title": "Газета.ru: Русия ще използва хеликоптери, за да евакуира жертвите на пътно-транспортното произшествие в Задбайкалието"}
{"url": "http://www.focus-news.net/news/2017/06/12/2403965/reuters-britanskata-politsiya-arestuva-oshte-edin-zapodozryan-za-teroristichnata-ataka-na-londonskiya-most.html", "text": "Британската полиция е арестувала 19 годишен мъж, заподозрян във връзка със смъртоносното нападение от миналата седмица на Лондонския мост, предава Reuters .\r\nВ изявление на полицията се казва, че мъжът е бил арестуван ви откаран в полицейско управление в южен Лондон.\r\nШестима други са също задържани във връзка с кървавото нападение, при което 8 бяха убити, а 50 ранени. Симеон Миланов", "date": "2017-06-12", "title": "Reuters: Британската полиция арестува още един заподозрян за терористичната атака на Лондонския мост"}
{"url": "http://www.focus-news.net/news/2017/06/12/2403966/vzglyad-ochevidtsi-obvinyavat-vodenata-ot-sasht-koalitsiya-v-upotrebata-na-byal-fosfor-pri-bombardirovki-v-siriya.html", "text": "Снимки и съобщения на очевидци свидетелстват, че водената от САЩ коалиция, която се бие срещу „Ислямска държава“, е използвала бял фосфор, който е забранен за употреба в населени райони, предава Взгляд.\r\nСнимков и видео материал показва ослепителна светлина през нощта, над източна Ракка. На кадрите се вижда и бял дим, който е типично визуално проявление на белия фосфор.\r\nСпоред международното право, използването на бял фосфор от военни не е незаконно. САЩ твърдят, че го използват главно за създаването на димни завеси, с които да прикриват придвижването на войски и техника.\r\nБелият фосфор може да се ползва и като оръжие, което е забранено. Симеон Миланов", "date": "2017-06-12", "title": "Взгляд: Очевидци обвиняват водената от САЩ коалиция в употребата на бял фосфор при бомбардировки в Сирия"}
{"url": "http://www.focus-news.net/news/2017/06/12/2403963/bsp-poiska-aktualizatsiya-na-byudzheta-za-2017-g-s-neobhodimite-sumi-za-1000-novi-sluzhiteli-v-mvr-i-6000-v-ministerstvo-na-otbranata-obzor.html", "text": "БСП поиска актуализация на бюджета за 2017 г. с необходимите суми за 1000 нови служители в МВР и 6000 в Министерство на отбраната. Това стана ясно след двудневния семинар на ПГ на „БСП за България” с експерти в областта на външната политика и сигурността, който се проведе в Боровец. Сред участниците бяха ген. Пламен Студенков, Владимир Манолов, бивш началник на Националната служба за сигурност, Николай Радулов, преподавател, ген. Стефан Стефанов, Ангел Найденов, Иван Иванов и други. По време на пресконференцията след провеждането му лидерът на БСП Корнелия Нинова обясни, че в центъра за системата за сигурност трябва да се постави човекът. Тя посочи, че на КСНС при президента Румен Радев е била направена финансова обосновка колко ще струва това. По думите й тези пари могат да дойдат от излишъка. Корнелия Нинова подчерта, че БСП иска актуализиране и на националната стратегия за сигурност. Нинова уточни, че от БСП искат това да стане през септември, тъй като през октомври най-вероятно ще се приеме бюджетът за следваща година, а по думите й тази национална стратегия не трябва да е документ без покритие. Тя каза, че по мнението на експерти трябва да се отмени реформата „Бъчварова“ в МВР и да се приеме нов Закон за МВР. Нинова поясни, че на семинара на ПГ на „БСП за България“ е обсъдена идея за европейска служба за сигурност и за нова стратегия за външна политика с акцент възстановяване на присъствието на България в Близкия Изток и Северна Африка, включително с възстановяване на дипломатическите служби там. Лидерът на БСП Корнелия Нинова посочи, че идеята е европейската служба е да бъде оперативна, да дефинира общите заплахи, да планира, организира и координира превенцията и противодействието, самостоятелно и с участието на отделни служби за сигурност на страните членки на ЕС. Стана ясно, че на семинара на ПГ на „БСП за България” е приет и етичен кодекс на групата. Лидерът на БСП поясни, че по този начин партията дава пример. Нинова призова парламентът също да приеме такъв документ. „Негодуванието на обществото към политическата класа ни задължава не само да приемем този етичен кодекс просто така, а и да се придържаме към нови правила, нов морал и нова почтеност в политиката”, коментира лидерът на Корнелия Нинова.", "date": "2017-06-12", "title": "БСП поиска актуализация на бюджета за 2017 г. с необходимите суми за 1000 нови служители в МВР и 6000 в Министерство на отбраната (ОБЗОР)"}
{"url": "http://www.focus-news.net/news/2017/06/12/2403961/reuters-chastichni-rezultati-ot-ofitsialnoto-prebroyavane-na-glasovete-vav-frantsiya-potvarzhdavat-pobedata-na-emanyuel-makron.html", "text": "Партията на френския президент Еманюел Макрон спечели най-големият дял от вота в първия тур на изборите за Национално събрание, предава Reuters.\t\r\nСпоред частичните данни публикувани от Министерството на вътрешните работи, „Република напред“ и съюзниците й, печелят над 30 % от вота.\r\nТези данни все още не включват гласовете от някои измежду най-големите френски градове. Обикновено тези ранни данни са неточни,.\r\nПревод и редакция: Симеон Миланов", "date": "2017-06-12", "title": "Reuters: Частични резултати от официалното преброяване на гласовете във Франция потвърждават победата на Еманюел Макрон"}
{"url": "http://www.focus-news.net/news/2017/06/12/2403967/futbol-turtsiya-pobedi-kosovo-na-kvalifikatsiite-za-svetovnoto-parvenstvo.html", "text": "Националният отбор на Турция победи Косово с 4:1 на мач от квалификациите за Световното първенство през 2018 г.\r\nПървият гол нанесе играчът от Фенербахче Волкан Сен в 7-ата минута. Единственият гол на Косово дойде в 22-ата минута. В 31-ата минута Ченгиз Ундер също от турският отбор също отбеляза гол.  Голове за Турция отбелязаха Бурак Йълмъз в 61-ата минута, както и Озан Туфан в 82-ата минута.", "date": "2017-06-12", "title": "Футбол: Турция победи Косово на квалификациите за Световното първенство."}
{"url": "http://www.focus-news.net/news/2017/06/12/2403968/the-warsaw-voice-tramp-shte-poseti-polsha.html", "text": "Американският президент Доналд Тръмп, „със сигурност“ ще посети Полша на 6 юли, и ще участва на форума „TriSea“, който ще се проведе във Вроцлав, съобщава The Warsaw Voice.\r\nКомбинирането на официалната визита с участието в регионален форум ще позволи на американската делегация да се срещне с лидерите на балтийските страни, Австрия, България, Румъния, Словения и Хърватия. Симеон Миланов", "date": "2017-06-12", "title": "The Warsaw Voice: Тръмп ще посети Полша"}
{"url": "http://www.focus-news.net/news/2017/06/12/2403971/yambol-voennosluzheshti-i-grazhdani-otdadoha-pochit-pred-zaginaliya-pilot-mayor-georgi-anastasov-obzor.html", "text": "Днес се състоя поклонението пред тленните останки и погребението на майор Георги Анастасов – командир на падналия в Черно море вертолет AS „Пантер“ – 565 MB от морската вертолетна авиобаза „Чайка”. Стотици военнослужещи и граждани се събраха пред ритуалната зала на Централните гробища в Ямбол, за да отдадат последна почит пред загиналия пилот. Траурно слово произнесе командирът на Военноморските сили контраадмирал Митков Петев. В него той заяви: „Днес е ден на тежка загуба, защото се прощаваме с нашия боен другар пилот първи клас майор Георги Анастасов. Той превърна мечтата си в съдба, а съдбата си в дълг да защитава България“. Контраадмирал Петев напомни, че майор Анастасов жертва живота си, за да спаси своите колеги. \r\nМинистърът на отбраната Красимир Каракачанов се поклони пред тленните останки на загиналия пилот майор Георги Анастасов. В съболезнователно писмо той заяви: „Отиде си подготвен летец и истински човек, който се открояваше със силата на своя дух, всеотдайност, неизчерпаема енергия и оптимизъм“. Военният министър подчерта, че майор Георги Анастасов ще бъде запомнен като отговорен, принципен и подготвен офицер, който е бил отдаден на професията си. \r\nДесетки съболезнователни телеграми и венци бяха изпратени от президента на Република България, от министър-председателя, от представители на държавната и местната власти, от видовете въоръжени сили и военни формирования на Българската армия.\r\nМайор Георги Анастасов загина на 9 юни при инцидент с хеликоптер „Пантер“ по време на тактическото учение „Черно море-2017“.", "date": "2017-06-12", "title": "Ямбол: Военнослужещи и граждани отдадоха почит пред загиналия пилот майор Георги Анастасов (ОБЗОР)"}
{"url": "http://www.focus-news.net/news/2017/06/12/2403970/pointmd-gubernatorat-na-sankt-peterburg-s-vizita-v-gagauziya.html", "text": "В приемната зала за официални делегации на летището в Кишинев, бе посрещнат губернатора на Санкт Петербург Георгий Полтавченко, който е на официална визита в Гагаузия от 11 до 12 юни включително, съобщава, молдавският портал Point.md .\r\nЗаедно с Георгий Полтавченко в делегацията участва и вицегубернаторът на Петербург Сергей Мовчан.\r\nПо традиция високопоставените гости бяха нагостени с „хляб и сол“.\r\nВъв втората половина на престоят на руската делегация, е предвидено разширено съвещание с участието на бизнеса, срещи с гагаузки свещеници и посещение на гимназията „Танасоглу“ в село Кирсово. Симеон Миланов", "date": "2017-06-12", "title": "Point.md: Губернаторът на Санкт Петербург с визита в Гагаузия"}
{"url": "http://www.focus-news.net/news/2017/06/12/2403955/tsentristkata-partiya-na-emanyuel-makron-pecheli-izborite-vav-frantsiya-s-323-po-predvaritelni-danni-obzor.html", "text": "В неделя, 11 юни, френските граждани гласуваха на парламентарни избори, само един месец след президентските. Центристката партия на президента Еманюел Макрон печели мнозинство с 32.3 % от гласовете на французите.\r\nЦентристите на Еманюел Макрон побеждават както националистите, така и традиционните партии. Прогнозите показваха, че „Република напред“ и съюзниците й от МоДем печелят между 390 и 445 места в Националното събрание, което има 577 депутати. \r\n„Франция се завръща“, заяви премиерът Едуард Филип.\r\n„За миналия месец президентът показа увереност, желание и дързост, както във Франция, така и на международната сцена“, каза Едуард Филип, наричайки изборния резултат доказателство за „победоносната стратегия“ на Еманюел Макрон.\r\nИзбирателната активност бе рекордно ниска. Едва 49 % от имащите право на глас са отишли до урните, което според експерти показва фатализма на опонентите на президента Макрон.\r\nДесните „Републиканци“, които се надяваха да се „реваншират“ за загубата си на президентските избори, завършват на второ място. Предполага се, че десницата ще има от 80 до 132 депутати, докато крайно десният „Национален Фронт“ на Марин Льо Пен няма да има повече от 10 души в Националното събрание.\r\nЗаместник-председателят на „Национален фронт“ Флориан Филипот призна, че изборните резултати са „разочарование“ и призова избирателите да се мобилизират за втория рунд, който ще се проведе на 18 юни.\r\nНай-тежки загуби претърпя Социалистическата партия, която губи над 200 места в Националното събрание.\r\nЛидерът на партията Жан-Кристоф Камбаделис призова избирателите да застанат зад опонентите на Еманюел Макрон, който според левицата монополизира властта.\r\nСоциалистът смята, че парламентът рискува „да няма никакви надзорни сили, и да няма никакъв демократичен дебат“.\r\nВодачът на „Републиканците“ Франсоа Бароан също предупреди, че е опасно цялата власт да се „съсредоточава в една партия“.\r\nПо предварителни данни едногодишното движение на Еманюел Макрон печели 32.2 до 32.9 % на първи тур на изборите, докато „Републиканците“ взимат 20.9 – 21.5 %, а „Национален Фронт“ 13.1 – 14 %.\r\nСигурността на изборите бе гарантиран от над 50 хиляди полицаи, които патрулираха по време на вота.", "date": "2017-06-12", "title": "Центристката партия на Еманюел Макрон печели изборите във Франция с 32.3 % по предварителни данни (ОБЗОР)"}
{"url": "http://www.focus-news.net/news/2017/06/12/2403973/tenis-rafael-nadal-stana-desetkraten-pobeditel-na-rolan-garos.html", "text": "Испанският тенисист Рафаел Надал стана за 10 път победител в Открития шампионат на Франция. Първият съперник на испанеца бе французинът Бенуа Пер. Него Надал победи в три сета – 6:1, 6:4, 6:1. \r\nНа финала „Ролан Граос“, Надал нанесе поражение на швейцарския играч Станислав Вавринка. Мачът продължи 2 часа и 5 минути.", "date": "2017-06-12", "title": "Тенис: Рафаел Надал стана десеткратен победител на „Ролан Гарос“"}
{"url": "http://www.focus-news.net/news/2017/06/12/2403975/pernik-referendumat-v-obshtina-tran-za-dobiva-na-zlato-v-regiona-mina-praga-na-validnost-obzor.html", "text": "59,7% е общата избирателна активност на местния референдум в община Трън, с което допитването преминава минималния праг от 40%, за да бъде признато за валидно. Към 10.00 часа избирателната активност бе 13.2% или 459 души. Към 13.00 часа – 34.13% или 1 190 души, а към 17.00 часа – 51,69% или 1 802 души. Гласуването приключи при обща избирателна активност от 59.7%, което показва, че правото си на глас са упражнили общо 2081 души от общо 3 486. \r\nИзборният ден продължи от 07.00 до 20.00 часа. Всички 21 избирателни секции са започнали и приключили работата си навреме, а изборният процес е преминал без сигнали за нарушения на изборните правила. \r\nЗа да бъде прието решението на референдума, с \"да\" трябва да са отговорили повече от половината от участвалите в допитването.\r\nВъпросът, на който гласуващите отговориха, бе: „Против ли сте община Трън чрез общинския съвет да одобрява устройствени планове, определящи територии за добив и обработка на метални полезни изкопаеми?” \r\nРешението за това допитване бе взето на заседание на Общински съвет – Трън, проведено на 21 април 2017г. във връзка с предложението за инвестиционно намерение и предстоящата експлоатация на находищата в община Трън и вследствие на създаденото обществено напрежение по темата. \r\nХората „против“ възобновяването на мина в града, трябваше да отговорят с \"да\", а гражданите, подкрепящи инвестиционното предложение за златодобив - с \"не\". \r\nАко не бъде прието предложението, по същия въпрос ще може да бъде иницииран нов местен референдум не по-рано от една година от датата на произвеждането му. Резултатите от допитването могат да бъдат обжалвани от инициатора на референдума или от областния управител в срок от 7 дни след оповестяването им.", "date": "2017-06-12", "title": "Перник: Референдумът в община Трън за добива на злато в региона мина прага на валидност (ОБЗОР)"}
{"url": "http://www.focus-news.net/news/2017/06/12/2403976/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "Снимки и съобщения на очевидци свидетелстват, че водената от САЩ коалиция, която се бие срещу „Ислямска държава“, е използвала бял фосфор, който е забранен за употреба в населени райони, предава Взгляд.\r\nСнимков и видео материал показва ослепителна светлина през нощта, над източна Ракка. На кадрите се вижда и бял дим, който е типично визуално проявление на белия фосфор.\r\nСпоред международното право, използването на бял фосфор от военни не е незаконно. САЩ твърдят, че го използват главно за създаването на димни завеси, с които да прикриват придвижването на войски и техника.\r\nБелият фосфор може да се ползва и като оръжие, което е забранено.\r\n*** Мароко е готово да встъпи в ролята на посредник за дипломатическото решаване на кризата в Персийския залив, предава „Известия“.\r\n„Ако страните изразят желание, кралство Мароко е готово да окаже помощ в насърчаването на свободен и всеобхватен диалог на базата на ненамесата във вътрешната политика, борбата с религиозния екстремизъм, ясните позиции и придържане към поетите задължения“, се казва в съобщения на мароканското Министерство на външните работи.\r\n*** Жертвите на пътно-транспортното произшествие в Задбайкалието, ще бъдат евакуирани с хеликоптери, съобщава Газета.ru.\r\nПострадалите се доставят в клиничната болница с помощта на хеликоптери Ми-8, които принадлежат на Сибирския регионален център на Министерството на гражданската отбрана и извънредните ситуации (МЧС).\r\n „На мястото на произшествието пристигнаха началникът на Главното управление на МЧС за Задбайкалския край Александър Сидоров и първият заместник на губернатора на Задбайкалието Александър Кулаков“, се казва в официално съобщение от властите.\r\nПо-рано от руското Министерство на здравеопазването съобщиха, че вече 34 от пострадалите са евакуирани.", "date": "2017-06-12", "title": "Преглед на някои от основните теми в руския печат (Агенция \"Фокус\")"}
{"url": "http://www.focus-news.net/news/2017/06/12/2403977/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "По време на телефонен разговор с Тереза Мей, американският президент Доналд Тръмп е заявил, че може да отмени посещението си във Великобритания, докато британската общественост не започне да подкрепя такава визита, предава Guardian.\r\nПрезидентът на САЩ каза, че не иска да идва, ако срещу него ще има големи протести и митинги.\r\nСпоред съветник на Даунинг стрийт, този разговор е проведен в близките седмици, и е изненадал Тереза Мей.\r\nМного високопоставени дипломати, включително и бившият съветник по национална сигурност лорд Рикетс коментираха, че моментът не е узрял за посещение на Доналд Тръмп в Обединеното кралство\r\n***Ирландският премиер изпрати предупреждение към Тереза Мей относно плановете й да се договори с Демократичната юнионистка партия, предава The Independent.\r\nЕнда Кени, който е премиер от 2011 г., каза, че е изразил „притесненията си“ пред британския министър-председател.\r\nСпоред Енда Кени, споразумението може да застраши мира в Северна Ирландия. Освен това, той повдигна въпроса за липсата на ирландско националистическо представителство в Уестминстър. След изборите, ирландските националисти от \"Син Фейн\" нямат представителство в британския парламент.\r\n*** Белия дом отрече твърденията, че президентът Доналд Тръмп е отложил визитата си във Великобритания, съобщава London Evening Standart .\r\nПопитани за тези твърдения, които се разпространиха по медиите, от Белия дом заявиха:\r\n„Президентът има огромно уважение към министър-председателя Тереза Мей. Такъв въпрос никога не е бил повдиган по време на разговора им.4\r\nОт Даунинг Стрийт отказаха да коментират, заявявайки, че поканата, която Тереза мей прати на Доналд Тръмп от името на кралица Елизабет, си остава.\r\n„Няма да коментираме спекулации относно частни телефонни разговори. Кралицата изпрати покана на президента Тръмп да посети Обединеното кралство, и няма никаква промяна в тези планове“, заяви говорител на британското правителство.", "date": "2017-06-12", "title": "Преглед на някои от основните теми в британския печат (Агенция \"Фокус\")"}
{"url": "http://www.focus-news.net/news/2017/06/12/2403978/futboluels-zapazva-shansovete-si-za-kvalifitsirane-za-svetovnoto-parvenstvo-sled-raven-rezultat-sas-sarbiya.html", "text": "Надеждите на уелсците за квалифициране за Световното първенство остават след постигането на равен резултат срещу отбора на Сърбия.  Уелс остава трети в групата си, на 4 точки зад Сърбия и Ирландия, при оставащи още 4 игри. Предвид представянето на Уелс преди този мач, както и добрата игра, която сърбите показват, този равен резултат е положителен за футболистите на Крис Колеман.", "date": "2017-06-12", "title": "Футбол:Уелс запазва шансовете си за квалифициране за Световното първенство, след равен резултат със Сърбия"}
{"url": "http://www.focus-news.net/news/2017/06/12/2403960/the-independent-irlandskiyat-premier-izprati-preduprezhdenie-kam-tereza-mey-otnosno-partnyorstvoto-y-s-demokratichnata-yunionistka-partiya.html", "text": "Ирландският премиер изпрати предупреждение към Тереза Мей относно плановете й да се договори с Демократичната юнионистка партия, предава The Independent.\r\nЕнда Кени, който е премиер от 2011 г., каза, че е изразил „притесненията си“ пред британския министър-председател.\r\nСпоред Енда Кени, споразумението може да застраши мира в Северна Ирландия. Освен това, той повдигна въпроса за липсата на ирландско националистическо представителство в Уестминстър. След изборите, ирландските националисти от \"Син Фейн\" нямат представителство в британския парламент.\r\nПревод и редакция: Симеон Миланов", "date": "2017-06-12", "title": "The Independent: Ирландският премиер изпрати предупреждение към Тереза Мей относно партньорството й с Демократичната юнионистка партия"}
{"url": "http://www.focus-news.net/news/2017/06/12/2403979/reuters-vodeni-ot-islyamistko-dvizhenie-hilyadi-marokantsi-izleznaha-na-protest.html", "text": "Хиляди мароканци, водени от ислямистко движение се събраха в столицата Рабат, за да покажат съпричастността си към протестите срещу корупцията в един от северните региони на страната, предава Reuters .\r\nСкандирайки срещу „управляващата мафия“ и носейки портретите на задържани активисти, протестиращите обградиха района Баб ел Хед в столицата Рабат. След това тълпата се насочи към парламента. \r\nЯдрото на протестиращите бе ислямисткото движение Адл Вал Ихсан (Справедливост и Духовност).\r\nПолитическите протести не са рядкост в северноафриканското кралство, но протестите в северния град Ал-Хочейма са най-мащабните след т.нар. „Арабска пролет“ от 2011 г.. Симеон Миланов", "date": "2017-06-12", "title": "Reuters: Водени от ислямистко движение, хиляди мароканци излезнаха на протест"}
{"url": "http://www.focus-news.net/news/2017/06/12/2403980/benyamin-netanyahu-vreme-e-da-zakriem-blizkoiztochnata-agentsiya-na-oon-za-pomosht-na-palestinskite-bezhantsi-i-organizatsiya-na-rabotata.html", "text": "Трябва да се спре с чуждестранното финансиране на НПО-та, заяви премиерът на Израел Бенямин Нетаняху, предава The Jerusalem Post.\r\nМинистър-председателят на Израел Бенямин Нетаняху заяви, че „Близкоизточната Агенция на ООН за помощ на палестинските бежанци и организация на работата“ (БАПОР), както и много НПО се финансират от чуждестранни правителства. Според Бенямин Нетаняху това трябва да спре.\r\nНа среща на кабинета, премиерът Нетаняху даде за пример един от каналите на Хамас, който бе разкрит по-рано този месец, прикривайки се зад две училища на БАПОР в Газа. Пред министрите си, той каза, че е говорил със посланикът на САЩ в ООН, Ники Хейли по този въпрос.\r\n„Много съжалявам, че със самото си съществуване, БАПОР до голяма степен усложнява, а не решава, палестинския бежански проблем“, заяви израелският премиер.  Симеон Миланов", "date": "2017-06-12", "title": "Бенямин Нетаняху: Време е да закрием „Близкоизточната Агенция на ООН за помощ на палестинските бежанци и организация на работата“"}
{"url": "http://www.focus-news.net/news/2017/06/12/2403982/middle-east-monitor-izrael-i-sasht-shte-testvat-antibalistichna-raketna-sistema.html", "text": "За първи път Израел и САЩ ще тестват антибалистичната ракетна система „Стрела-3”, предава Middle East Monitor.\r\nСистемата ще бъде тествана на връх Кодиак в Аляска до няколко месеца. Локацията е избрана, заради отдалечеността си от населени места.\r\n„Стрела-3“ e екзоатмосферна антибалистична ракета, създадена за да поразява цели отвъд атмосферата, което й позволява да неутрализира всяка заплаха, включително и на ракета с ядрен заряд.\r\nОпитният полигон ще струва 180 милиона долара, като част от тази сума ще се предостави от САЩ.  Симеон Миланов", "date": "2017-06-12", "title": "Middle East Monitor: Израел и САЩ ще тестват антибалистична ракетна система"}
{"url": "http://www.focus-news.net/news/2017/06/12/2403981/pregled-na-mezhdunarodnite-novini-do-6-chasa-agentsiya-fokus.html", "text": "Оперативни служители на иранското разузнаване са намерили и убили организатора на терористичните атаки, които разтърсиха Техеран миналата седмица, съобщава \r\n„Ислямска държава“ пое отговорност за нападенията срещу иранския парламент и мавзолея на аятолах Рухолах Хомейни. При нападенията загинаха 17 души.\r\nИранският министър на разузнаването Махмуд Алави заяви пред държавната телевизия, че разузнавателни части са убили „мозъка и командира на отряда“, който е извършил нападенията.\r\nЗаподозреният, чието име не бе разкрито, е избягал от страната след атаките, според Махмуд Алави. След това той е бил заловен и убит „ с помощта на разузнавателни служби на съюзнически страни“.\r\n*** В неделя, 11 юни, френските граждани гласуваха на парламентарни избори, само един месец след президентските. Центристката партия на президента Еманюел Макрон печели мнозинство с 32.3 % от гласовете на французите.\r\nЦентристите на Еманюел Макрон побеждават както националистите, така и традиционните партии. Прогнозите показваха, че „Република напред“ и съюзниците й от МоДем печелят между 390 и 445 места в Националното събрание, което има 577 депутати. \r\n„Франция се завръща“, заяви премиерът Едуард Филип.\r\n„За миналия месец президентът показа увереност, желание и дързост, както във Франция, така и на международната сцена“, каза Едуард Филип, наричайки изборния резултат доказателство за „победоносната стратегия“ на Еманюел Макрон.\r\nИзбирателната активност бе рекордно ниска. Едва 49 % от имащите право на глас са отишли до урните, което според експерти показва фатализма на опонентите на президента Макрон.\r\nДесните „Републиканци“, които се надяваха да се „реваншират“ за загубата си на президентските избори, завършват на второ място. Предполага се, че десницата ще има от 80 до 132 депутати, докато крайно десният „Национален Фронт“ на Марин Льо Пен няма да има повече от 10 души в Националното събрание.\r\nЗаместник-председателят на „Национален фронт“ Флориан Филипот призна, че изборните резултати са „разочарование“ и призова избирателите да се мобилизират за втория рунд, който ще се проведе на 18 юни.\r\nНай-тежки загуби претърпя Социалистическата партия, която губи над 200 места в Националното събрание.\r\nЛидерът на партията Жан-Кристоф Камбаделис призова избирателите да застанат зад опонентите на Еманюел Макрон, който според левицата монополизира властта.\r\nСоциалистът смята, че парламентът рискува „да няма никакви надзорни сили, и да няма никакъв демократичен дебат“.\r\nВодачът на „Републиканците“ Франсоа Бароан също предупреди, че е опасно цялата власт да се „съсредоточава в една партия“.\r\nПо предварителни данни едногодишното движение на Еманюел Макрон печели 32.2 до 32.9 % на първи тур на изборите, докато „Републиканците“ взимат 20.9 – 21.5 %, а „Национален Фронт“ 13.1 – 14 %.\r\nСигурността на изборите бе гарантиран от над 50 хиляди полицаи, които патрулираха по време на вота.\r\n***  Бившият министър-председател и някогашен командир в АОК, Рамуш Харадинай, обяви историческа победа на своята коалиция на предсрочните избори в Косово, предават косовските медии.\r\nСпоред Харадинай \"Косово успешно е положило изпита и предстои ясно решение за формирането на правителство.\"\r\nКоалицията ПАН или т. нар. \"военно крило\", в което влизат Демократическата партия на президента Хашим Тачи, Алианс за бъдеще на Косово и Инициатива за Косово спечели 40 % от гласовете.\r\nНа второ място с 30 % изненадващо се класира Движение \"Самоопределение\" на Албин Курти, а трета остана коалицията водена от Демократичната лига на Косово на Авдулах Хоти.\r\nСпоред последни неофициални информации избирателната активност е достигнала 41, 5 %.\r\nПо данни на паралелно преброяване, проведено от организация \"Демокрация на дело\", при около 70 % от гласовете, военната коалиция на Рамуш Харадинай получава 34, 2 % от гласовете, Движение \"Самоопределение\" 26, 3 %, коалицията, наричана \"Лагер на мира\", водена от Демократичната лига - 25, 8 %, а Сръбската листа - 4, 2 %\r\n***Британската полиция е арестувала 19 годишен мъж, заподозрян във връзка със смъртоносното нападение от миналата седмица на Лондонския мост, предава.\r\nВ изявление на полицията се казва, че мъжът е бил арестуван ви откаран в полицейско управление в южен Лондон.\r\nШестима други са също задържани във връзка с кървавото нападение, при което 8 бяха убити, а 50 ранени.\r\n*** Поне 11 души загинаха при преобръщането на автобус в Задбайкалският край на Русия, предава.От тях 10 са загинали на място, а един в болницата, съобщиха от Следственият комитет на Руската федерация за Задбайкалския край.\r\n„12 юни 2017 г., около 24:00 в Петровско-Задбайкалския район на Задбайкалието, в края на 702 километровото трасе от Иркутск до Чита, се преобърна автобус, в резултат, на което загинаха 11 души. По данни на следствените органи, Следственият комитет на РФ за Задбайкалския край ще проведе предварително разследване. Към момента е известно, че инцидентът случил се с автобус с марка „KIA GRANBIRD”, който се е преобърнал на пътя. В резултат, 10 души са загинали на място, в това число 9 жени и един мъж. Още един е загинал в болницата. Още 20 души са пострадали в резултат на пътно-транспортното произшествие“, се казва в съобщението.\r\nСледователите продължават да работят на място, провеждайки инспекция на мястото на аварията, за да изяснят обстоятелствата, които са довели до пътно-транспортното произшествие.\r\n***Заместник-председателят на френската крайно дясна партия Национален фронт заяви, че резултатите на партията от парламентарните избори са „разочароващи“, предава AFP.\r\n„Може би бяхме разочаровани от резултатите, и мисля, че платихме цената за ниската избирателна активност“, заяви Флориан Филипот, след като по предварителни данни се оказа, че националистите ще спечелят между 13.1 и 14 %, което би им дало 10 места във френското Национално събрание.\r\n***Американският президент Доналд Тръмп, „със сигурност“ ще посети Полша на 6 юли, и ще участва на форума „TriSea“, който ще се проведе във Вроцлав, съобщава.\r\nКомбинирането на официалната визита с участието в регионален форум ще позволи на американската делегация да се срещне с лидерите на балтийските страни, Австрия, България, Румъния, Словения и Хърватия.\r\n*** Представители на Пентагона заявиха, че нямат информация, с която да потвърдят или отрекат предполагаемата смърт на лидера на „Ислямска държава“ Абу Бакр ал Багдади, съобщава.\r\nНезависими експерти изразяват скептицизъм относно новината за смъртта на лидера на терористите, която се разпространи по медиите.\r\nГоворител на американското Министерство на отбраната заяви, че Пентагона няма такава информация.\r\nБазираната във Великобритания „Сирийска обсерватория за човешки права“ потвърди информацията за интензивни бомбардировки в района на Ракка от водената от САЩ коалиция.\r\n*** Трябва да се спре с чуждестранното финансиране на НПО-та, заяви премиерът на Израел Бенямин Нетаняху, предава.\r\nМинистър-председателят на Израел Бенямин Нетаняху заяви, че „Близкоизточната Агенция на ООН за помощ на палестинските бежанци и организация на работата“ (БАПОР), както и много НПО се финансират от чуждестранни правителства. Според Бенямин Нетаняху това трябва да спре.\r\nНа среща на кабинета, премиерът Нетаняху даде за пример един от каналите на Хамас, който бе разкрит по-рано този месец, прикривайки се зад две училища на БАПОР в Газа. Пред министрите си, той каза, че е говорил със посланикът на САЩ в ООН, Ники Хейли по този въпрос.\r\n„Много съжалявам, че със самото си съществуване, БАПОР до голяма степен усложнява, а не решава, палестинския бежански проблем“, заяви израелският премиер.", "date": "2017-06-12", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2017/06/12/2403983/reuters-siriyskata-armiya-i-sayuznitsite-s-nova-veroyatna-ofanziva-sreshtu-buntovnitsite-v-deraa.html", "text": "Аман. Сирийската армия и поддържани от Иран милиции са започнали масирана атака срещу зона в южната част на град Дераа, която се контролира от бунтовници, предава Reuters.\r\nВъзможно е, това да е част от нова мащабна кампания, чиято цел би била превземането на града.\r\nИнтензивните нападения и бомбардировки са насочени преди всичко към южните части на Дераа, които са стратегически разположени близо до границата с Йордан. Именно в този район преди 6 години избухнаха първите вълнения срещу президента Башар Асад.\r\nКъм армейските подразделения има сериозни подкрепления от „Хизбула“ и други подкрепяни от Иран групи. Симеон Миланов", "date": "2017-06-12", "title": "Reuters: Сирийската армия и съюзниците с нова вероятна офанзива срещу бунтовниците в Дераа"}
{"url": "http://www.focus-news.net/news/2017/06/12/2403958/kosovo-ramush-haradinay-obyavi-istoricheska-pobeda-na-predsrochnite-izbori-v-kosovo.html", "text": "Бившият министър-председател и някогашен командир в АОК, Рамуш Харадинай, обяви историческа победа на своята коалиция на предсрочните избори в Косово, предават косовските медии.\r\nСпоред Харадинай \"Косово успешно е положило изпита и предстои ясно решение за формирането на правителство.\"\r\nКоалицията ПАН или т. нар. \"военно крило\", в което влизат Демократическата партия на президента Хашим Тачи, Алианс за бъдеще на Косово и Инициатива за Косово спечели 40 % от гласовете.\r\nНа второ място с 30 % изненадващо се класира Движение \"Самоопределение\" на Албин Курти, а трета остана коалицията водена от Демократичната лига на Косово на Авдулах Хоти.\r\nСпоред последни неофициални информации избирателната активност е достигнала 41, 5 %.\r\nПо данни на паралелно преброяване, проведено от организация \"Демокрация на дело\", при около 70 % от гласовете, военната коалиция на Рамуш Харадинай получава 34, 2 % от гласовете, Движение \"Самоопределение\" 26, 3 %, коалицията, наричана \"Лагер на мира\", водена от Демократичната лига - 25, 8 %, а Сръбската листа - 4, 2 %", "date": "2017-06-12", "title": "Косово: Рамуш Харадинай обяви историческа победа на предсрочните избори в Косово"}
{"url": "http://www.focus-news.net/news/2017/06/12/2403972/interfaks-broyat-na-zhertvite-zaginali-pri-intsidenta-v-zadbaykalieto-se-e-uvelichil.html", "text": "Поне 11 души загинаха при преобръщането на автобус в Задбайкалският край на Русия, предава Интерфакс. От тях 10 са загинали на място, а един в болницата, съобщиха от Следственият комитет на Руската федерация за Задбайкалския край.\r\n„12 юни 2017 г., около 24:00 в Петровско-Задбайкалския район на Задбайкалието, в края на 702 километровото трасе от Иркутск до Чита, се преобърна автобус, в резултат, на което загинаха 11 души. По данни на следствените органи, Следственият комитет на РФ за Задбайкалския край ще проведе предварително разследване. Към момента е известно, че инцидентът случил се с автобус с марка „KIA GRANBIRD”, който се е преобърнал на пътя. В резултат, 10 души са загинали на място, в това число 9 жени и един мъж. Още един е загинал в болницата. Още 20 души са пострадали в резултат на пътно-транспортното произшествие“, се казва в съобщението.\r\nСледователите продължават да работят на място, провеждайки инспекция на мястото на аварията, за да изяснят обстоятелствата, които са довели до пътно-транспортното произшествие.  Симеон Миланов", "date": "2017-06-12", "title": "Интерфакс: Броят на жертвите загинали при инцидента в Задбайкалието се е увеличил"}
{"url": "http://www.focus-news.net/news/2017/06/12/2403986/predstoyashti-sabitiya-v-stranata-za-12-yuni-agentsiya-fokus.html", "text": "***\r\nОт 11.45 часа държавният глава Румен Радев ще се срещне с председателстващия Председателството на Босна и Херцеговина Младен Иванич в сградата на Президентството и след това ще направят изявления за медиите в Гербовата зала.\r\n***\r\nВицепрезидентът Илияна Йотова ще присъства на XXI Фестивал на радостта, организиран от Обществен фонд „Детство“ за деца от домове и центрове за настаняване от семеен тип. След това  вицепрезидентът ще поднесе цветя на паметника на ястребинци и ще разгледа изложбата „Приятели“ в Национален детски комплекс „Ястребино“. По-късно Илияна Йотова ще се срещне с ръководителите на социалните институции. Накрая вицепрезидентът ще открие гала-концерт „Приятели“. \r\n***\r\nОт 14.30 часа председателят на Народното събрание Димитър Главчев ще се срещне с председателстващия Председателството на Босна и Херцеговина Младен Иванич. \r\n***\r\nОт 11.00 часа министърът на здравеопазването проф. Николай Петров ще бъде официален гост на тържественото откриване на реновираната и обзаведена Клиника по съдова хирургия към УМБАЛ „Св. Марина“. В 11.30 министър Петров ще даде брифинг в учебната зала на Клиника по съдова хирургия. \r\n***\r\nОт 15.00 часа министърът на здравеопазването проф. Николай Петров ще участва в представянето на програмата за обучение на военни лекари и медицински сестри в Медицински университет „Проф. д-р Параскев Стоянов“ – Варна.\r\n***\r\nОт 09.30 часа 25-и състав на Софийски градски съд ще заседава по делото срещу  Кирчо Киров (чл.357, ал.1).\r\n***\r\nОт 09.30 часа 2-ри състав на Софийски градски съд ще заседава по делото срещу  Мирослав Маринов, бивш началник от ДАНС, обвинен в изнасяне на информация (чл. 357-360 НК).\r\n***\r\nОт 09.30 часа 14-ти състав на Специализирания наказателен съд ще заседава по делото срещу Георги П., Константин Н. и др., на които са повдигнати обвинения за образуване и ръководене на организирана престъпна група.\r\n***\r\nОт 10.00 часа в Нова конферентна зала на Софийския университет „Св. Климент Охридски” ще се проведе първата национална конференция по медийна сигурност\r\n„Медиите като обект и средство за натиск в Балканските страни”.\r\n***\r\nОт 10.00 часа 8-и състав на Специализирания наказателен съд ще заседава по делото срещу Юлиян С. и Калоян К., на които са повдигнати обвинения за образуване и ръководене на организирана престъпна група.\r\n***\r\nОт 10.00 часа 6-и състав на Специализирания наказателен съд ще заседава по делото срещу Даниел Б., Христо П. и др., на които са повдигнати обвинения за образуване и ръководене на организирана престъпна група.\r\n***\r\nОт 10.00 часа 16-и състав на Специализирания наказателен съд ще заседава по делото срещу Алмохаммад Абдулхамид, Ал Абдалах Фади и Ал Фанди Ясим, които са обвинени в тероризъм.\r\n***\r\nОт 10.00 часа 4-ти състав на Специализирания наказателен съд ще заседава по делото срещу Мила Г., Ангел А. и др., на които са повдигнати обвинения за образуване и ръководене на организирана престъпна група.\r\n***\r\nОт 10.00 часа 12-и състав на Специализирания наказателен съд ще заседава по делото срещу Роза П., Валери М. и др., на които са повдигнати обвинения за образуване и ръководене на организирана престъпна група.\r\n***\r\nОт 11.00 часа в заседателната зала на Асоциацията на индустриалния капитал в България ще се състои пресконференция, на която ще бъдат представени Композитният индекс „Икономика на светло“ и стойността му като инструмент за проследяване на тенденциите в сивия сектор.\r\n***\r\nОт 13.00 часа, в сутерена на сграда на бул. „Княгиня Мария Луиза“ 16, в присъствието на кмета на София Йорданка Фандъкова Триъгълната кула от крепостната стена на Сердика ще бъде отворена за посещения. Пространството е част от културно-историческото наследство на Сердика, което е реставрирано и включва място за културни прояви. \r\n***\r\nОт 13.00 часа ще бъде в Регионалния исторически музей – София ще бъде открита фотоизложбата „Съ нами Богъ – България в блясък – Александър I любимото дете на Европа – Князът на Нова България”, посветена на 160 години от рождението на княз Александър I Батенберг. \r\n***\r\nОт 13.00 часа 17-и състав на Специализирания наказателен съд ще заседава по делото срещу Енчо С., Георги Д. и Божидар В., на които са повдигнати обвинения за образуване и ръководене на организирана престъпна група. \r\n***\r\nОт 13.30 часа 17-и състав на Специализирания наказателен съд ще заседава по делото срещу Бахир Я., на които са повдигнати обвинения за престъпления по чл.108 НК.\r\n***\r\nОт 15.00 часа 2-ри състав на Специализирания наказателен съд ще заседава по делото срещу Емил М., Лазарин Л. и др., на които са повдигнати обвинения за приготовление за убийство.\r\n***\r\nОт 18.00 часа в Тържествената зала на БАН ще бъде представен DVD албум „Духът и битът на българина 1850-1950“ на проф. д.н. Любомир Халачев и Издателство „Захарий Стоянов“.\r\n***\r\nОт 18.30 часа в зала „Роял“ на София Хотел Балкан ще се състои тържествената церемония по случай връчването на наградите „Икономика на светло“ за 2016 г.\r\n***\r\nОт 10.00 до 11.00 часа народните представители от ГЕРБ Валентин Милушев, Васил Цветков и Мартин Тинчев организират приемна за граждани в офиса на партията на  пл. „Родолюбие“ №1.\r\n***\r\nОт 11.00 часа в зала 5 на Община Благоевград ще бъде представен проектът „Благоустрояване на градската среда“. \r\n***\r\nВ 13:30 часа кметът на Община Благоевград д-р Атанас Камбитов ще представи новия облик на новопостроения парк „Македония“ в района на бившите казарми.\r\n***\r\nОт 17.00 часа хотел \"Клара\" в кв. „Сарафово“ ще се проведе теоретичната част на XV Национално ученическо състезание „Защита при бедствия, пожари и извънредни ситуации”.\r\n***\r\nОт 18.30 часа в зала „Петя Дубарова“ на КЦ „Морско казино“ възпитаниците на ГПНЕ \"Гьоте\" ще представят авторската си постановка \"Мъката на избора\". Темата на представлението е свободата. Право, задължение, чувство или възможност е тя! Събитието е част от Дните на австрийската култура. \r\n***\r\nОт 10.00 часа народният представител от ПП ГЕРБ Красен Кръстев организира приемна за граждани в офиса на партията в града. \r\n***\r\nОт 10.00 до 12.00 часа народният представител от ПП ГЕРБ Владимир Вълев ще има приемен ден за граждани в клуба на партията на ул. „Г. Бенковски” №1.\r\n***\r\nОт 10.30 часа в Младежки дом Орбита ще се проведе пресконференция по повод предстоящото откриване на Летен Веге Фестивал – Варна 2017 г.\r\n***\r\nОт 11.00 часа в Регионалния пресклуб на БТА ще се състои пресконференция на кмета на Свищов Генчо Генчев във връзка с честването на 140 години от Освобождението на крайдунавския град.\r\n***\r\nОт 14.00 часа в Регионалния пресклуб на БТА ще се състои съвместна  пресконференция на народния представител Весела Лечева, областния председател на БСП във Велико Търново Петко Тюфекчиев и председателя на Великотърновския общински партиен съвет Стефан Стефанов.\r\n***\r\nОт 14.00 часа в Двореца на културата и спорта „Васил Левски” ще започнат мачовете в груповата фаза на Световната купа по хандбал.\r\n***\r\nОт 10.00 до 12.00 часа народният представител Владимир Тошев ще проведе приемен ден за граждани в офиса на партията на ул. „Дунавска” №1.\r\n***\r\nОт 16.00 до 17.30 часа народният представител инж. Петя Аврамова организира приемен ден за граждани в офиса на партията на бул. „Демокрация“.\r\n***\r\nОт 11.00 до 13.00 часа народните представители от ГЕРБ Дилян Димитров и  Ирена Димова, организират приемна за граждани в офиса на партията на „Република\" №79.\r\n***\r\nОт 08.00 до 17.00 часа в Народно читалище „Йордан Йовков – 1870 г.“ ще се състои лятна занималня.\r\n***\r\nОт 09.00 до 12.00 часа служител от Общинското предприятие „Устойчиви дейности и проекти“ ще осъществява раздаването на цветята от „Цветната добруджанска черга“ на спечелилите в конкурса „Добри примери има“ и на детски градини и ясли, заявили желание за озеленяване на прилежащите си зелени площи.\r\n***\r\nОт 10.30 до 11.30 часа в Художествената галерия ще се проведе лятна работилница за въображение.\r\n***\r\nОт 12.00 до 13.00 часа народните представители от ГЕРБ Валентин Милушев, Васил Цветков и Мартин Тинчев организират приемна за граждани в офиса на партията на  ул. \"Цар Освободител\" №127.\r\n***\r\nОт 10.00 до 12.00 часа народният представител от ПП ГЕРБ Борис Кърчев ще проведе приемен ден в офиса на партията на ул. „Климент Охридски” №1.\r\n***\r\nОт 10.00 часа пред хотел „Бриони“ е сборният пункт на екипите на БЧК, които ще демонстрират действия при наводнения в района на Кресна.\r\n***\r\nОт 13.00 до 14.30 часа народният представител инж. Петя Аврамова организира приемен ден за граждани в офиса на партията.\r\n***\r\nОт 10.00 часа народният представител от ГЕРБ Ралица Добрева ще проведе приемен ден за граждани в офиса на партията в сградата на библиотека „Христо Смирненски”.\r\n***\r\nОт 10.30 часа в Регионалния пресклуб на БТА ще се състои пресконференция на ПГМЕТ – Плевен във връзка с приема на ученици за учебната 2017/2018 година.\r\n***\r\nОт 09:00 часа в зала 1 на Окръжен съд –Пловдив ще се гледа делото срещу Евгени В, обвинен в това, че е отнел парична сума от 3150 лева от владението на В. М., с намерение противозаконно да ги присвои, като е употребил за това сила.\r\n***\r\nОт 11.00 часа в Концертна зала на Академията за музикално, танцово и изобразително изкуство – Пловдив  ще се състои церемония по удостояването почетното звание “Доктор хонорис кауза” на Менда Стоянова, председател на Комисията по бюджет и финанси при 44-то Народно събрание, „за съпричастност и заслуги към  устойчивото развитие на АМТИИ“.\r\n***\r\nОт 11.30 часа в зала 3 на Районен съд – Пловдив ще се гледа делото срещу гръцкия гражданин Симеон П., обвинен в присвояване на 3 леки автомобила на обща стойност 70 000 лв., като вещите са собственост на гръцка фирма, а обсебването е в големи размери. Съдебното заседание е първо по делото.\r\n***\r\nОт 13.30 часа в зала 13 на Районен съд – Пловдив ще се гледа делото срещу Христо П., обвинен в причиняване на смърт на куче с лък по особено мъчителен начин. \r\n***\r\nОт 15.00 до 17.00 часа народният представител от ПП ГЕРБ Емил Христов ще проведе приемен ден в офиса на партията на ул. „Май” №5.\r\n***\r\nОт 10.00 часа ОДМВР Русе ще приеме нови автомобили, предназначени за контрол на пътното движение на цялата територия на областта.\r\n***\r\nОт 10.00 до 12.00 часа народният представител от ПП ГЕРБ Радостин Танев ще проведе приемен ден в клуба на партията в селото.\r\n***\r\nОт 10.00 до 12.30 часа в Детския отдел на библиотека „Родина“ ще се проведе творческо ателие – рисуване, апликиране, моделиране от различни материали на различни предмети, композиции, изработване на пано.\r\n***\r\nОт 13.15 часа в конферентна зала на Международния младежки център ще се проведе среща-дискусия на тема „Прилагане на правилата на Европейския съюз в областта на държавните помощи – използване на Регламент „de minimis” за постигане на съответствие с режима на държавните помощи по проекти на публични бенефициенти“.\r\n***\r\nОт 16.00 часа в НЧ „Св. Климент Охридски – 1858“ ще бъде открита фотографската изложба на Иван Бучакчиев - „Мечтания“.\r\n***\r\nОт 17.30 часа във фоайето на Регионална библиотека „Захарий Княжески“ ще бъде открита изложба приложно изкуство на ученици от СУ „Железник“.\r\n***\r\nОт 18.30 часа в Регионална библиотека „Захарий Княжески“ ще се състои празничен концерт „По вълните на руската музика“ в рамките на Дните на руската култура. \r\n***\r\nОт 08.30 до 17.00 часа в ДКЦ1 ще работи „Клиника на колела“, част от Кампанията за оценка на растежа на детето на Варненското дружество по детска ендокринология ВАПЕД и „Сдружение за инсулиновите помпи“.\r\n***\r\nОт 19.00 часа в Зрителната зала в НЧ „Съгласие“ с постановката „Примадони\" на Драматичен театър „Адриана Будевска\" (Бургас) ще бъдат открити Театрални празници „Невена Коканова“.", "date": "2017-06-12", "title": "Предстоящи събития в страната за 12 юни (Агенция „Фокус“)"}
{"url": "http://www.focus-news.net/news/2017/06/12/2403987/nimh-dnes-shte-ima-vremenni-uvelicheniya-na-oblachnostta-no-shte-ostane-pochti-bez-valezhi-maksimalnite-temperaturi-shte-sa-mezhdu-24-i-29.html", "text": "Днес в сутрешните часове ще бъде предимно слънчево. Около и след обяд ще има временни увеличения на облачността, но ще остане почти без валежи. Ще духа слаб, в Източна България - до умерен вятър от север-североизток. Максималните температури ще са предимно между 24° и 29°. Това съобщи за Агенция „Фокус” дежурният синоптик Анна Дякова от Националния институт по метеорология и хидрология (НИМХ) при Българската академия на науките (БАН). Атмосферното налягане е малко по-високо от средното за месец юни (946 hPa) - ще остане без съществена промяна. \r\nПо Черноморието ще преобладава слънчево време с временни увеличения на облачността в следобедните часове. Ще духа слаб до умерен вятър от север-североизток. Максималните температури ще са 23° - 26°. Температурата на морската вода е 19-22°, вълнението на морето ще е 1-2 бала.  \r\nНад планините по-значителни увеличения на облачността ще има в следобедните часове. Само на отделни места е възможно слабо да превали. Ще духа слаб до умерен североизточен вятър. Максималната температура на височина 1200 метра ще е около 17°, на 2000 метра – около 10°.", "date": "2017-06-12", "title": "НИМХ: Днес ще има временни увеличения на облачността, но ще остане почти без валежи, максималните температури ще са между 24° и 29°"}
{"url": "http://www.focus-news.net/news/2017/06/12/2403988/darzhavniyat-glava-rumen-radev-shte-se-sreshtne-s-predsedatelstvashtiya-predsedatelstvoto-na-bosna-i-hertsegovina-mladen-ivanich.html", "text": "Държавният глава Румен Радев ще се срещне с председателстващия Председателството на Босна и Херцеговина Младен Иванич от 11.45 часа днес. Това съобщиха от прессекретариата на държавния глава. \r\nРумен Радев и Младен Иванич ще разговарят на \"Дондуков\" 2 и след това ще направят изявления за медиите в Гербовата зала.\r\nВ рамките на посещението си в България Младен Иванич ще проведе срещи с министър-председателя Бойко Борисов и председателя на Народното събрание Димитър Главчев.", "date": "2017-06-12", "title": "Държавният глава Румен Радев ще се срещне с председателстващия Председателството на Босна и Херцеговина Младен Иванич"}
{"url": "http://www.focus-news.net/news/2017/06/12/2403991/vitsepremierat-ekaterina-zaharieva-e-na-rabotno-poseshtenie-v-republika-avstriya.html", "text": "Заместник-министър председателят по правосъдната реформа и министър на външните работи Екатерина Захариева е на работно посещение в Република Австрия. Това съобщиха от пресцентъра на Министерство на външните работи.\r\nДнес във Виена вицепремиерът Захариева ще се срещне с австрийския федерален министър за Европа, интеграцията и външните работи Себастиан Курц. Акцент в разговора на двамата първи дипломати ще бъдат двустранните отношения и сътрудничеството във връзка с Триото Председателства на Съвета на ЕС Естония - България - Австрия в периода юли 2017 – декември 2018. Екатерина Захариева и Себастиан Курц ще обсъдят още актуални теми от европейския и международен дневен ред, сред които „Брекзит“, европейската перспектива за страните от региона на Западните Балкани, миграцията и др.\r\nВ австрийската столица, вицепремиерът Захариева ще проведе срещи и с представители на Парламента. Тя ще разговаря с председателя на парламентарната група за приятелство България - Австрия Херман Брюкл и членове на групата. Екатерина Захариева ще се срещне и с представители на ръководството и членове на Комисията по външна политика в австрийския парламент.", "date": "2017-06-12", "title": "Вицепремиерът Екатерина Захариева е на Работно посещение в Република Австрия"}
{"url": "http://www.focus-news.net/news/2017/06/12/2403984/aktualna-patna-obstanovka.html", "text": "Информация за състоянието на републиканските пътища и въведени ограничения, предоставена от Агенция “Пътна инфраструктура”.\r\nМетеорологична обстановка:\r\nПрез нощта облачността ще намалява, над много райони до ясно време. На 12.06.2017 г. в сутрешните часове ще бъде предимно слънчево. Около и след обяд ще има по-значителни временни увеличения на облачността, но ще остане почти без валежи. Ще духа слаб, в източната половина от страната, до умерен вятър от север-североизток. Максималните температури ще са предимно между 24° и 29°.\r\nОграничения за товарни автомобили:\r\nЗабранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва:\r\n1) за периода от 01 юни до 15 септември 2017 г. за дните петък – от 17:00 часа до 20:00 часа и неделя – от 14:00 часа до 20:00 часа\r\nОграниченията важат само за следните участъците от републиканската пътна мрежа:\r\n- път I-1 с. Ребърково-Ботевград, като движението се пренасочва по път II-16 Ребърково – Своге – София;\r\n- път I-1 Благоевград-ГКПП „Кулата“;\r\n- път I-5 Русе-Велико Търново;\r\n- път I-9 Варна – Бургас;\r\n- път II-99 Бургас-Царево.\r\n2) целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nОграниченията важат само за участъците от републиканската пътна мрежа, както следва:\r\n- Автомагистралите; \r\n- път I-1 с. Ребърково-Ботевград, като движението се пренасочва по път II-16 Ребърково-Своге-София;\r\n- път I-1 Благоевград-ГКПП „Кулата“;\r\n- път I-4 п. в. „Коритна“-Велико Търново-Шумен;\r\n- път I-5 Русе-Велико Търново;\r\n- път I-8 ГКПП „Калотина“-София;\r\n- път I-9 Варна-Бургас;\r\n- път II-18 Околовръстен път София;\r\n- път II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.\r\nСъстояние на автомагистралите:\r\nАМ „Тракия“: област Ямбол: Завой-Зимница от км 286+400 до км 286+700 в посока Бургас – затварят се аварийна и активна лента, като движението ще се осъществява в изпреварващата лента с ограничение на скоростта до 70 км/ч. Срок до 16.06.2017 г.; област Бургас: от п.в. „Карнобат“ до п.в. „Ветрен“ от км 325+000 до км 359+000 – почистване и оформяне на земен окоп, както и изрязване и почистване на храсти в двете посоки. Срок до 15.06.2017 г.; при км 350 посока София-Бургас в участъка при пътен възел Бъгарово – укрепване на табела. Заета е аварийната лента. Срок до 16.06.2017 г.; в участъка Карнобат-Българово от км 324+000 до км 355+000 – поставяне на бордюри в двете посоки. Движение с повишено внимание. Срок до 15.06.2017 г.\r\nАМ „Хемус“: област София:\r\nЗа леки МПС:\r\nЗа виадукти при км 33+600 и тунел Витиня – пълно затваряне на дясното платно /посока Варна/ и прехвърляне на движението двупосочно в лявото платно /посока София/. В тунел Витиня и върху съоръжението при км 33+600 се забранява движението в изпреварващата лента, като леките МПС се движат двупосочно в аварийна и активна лента. \r\nОт км 31+960 до км 33+850 - движението се отклонява от дясното платно и се осъществява двупосочно в лявото платно на АМ „Хемус“; \r\nОт км 33+850 до км 36+750 движението е в двете платна на АМ „Хемус“;\r\nЗа виадукт при км 37+520 – пълно затваряне на дясното платно /посока Варна/ и прехвърляне на движението на леките МПС двупосочно в лявото платно от км 36+750 до км 37+720 /посока София/. \r\nЗа тежкотоварни МПС с технически допустима максимална маса над 12 тона:\r\nВ посока Варна - пълно затваряне на АМ „Хемус“ от п.в. „Витинска река“ при км 30+260 до п.в. „Ботевград“ при км 47+060. Движението да се отклонява на п.в. „Витинска река“ при км 30+260 по път I-1 и път II-17 до п.в. „Ботевград“ при км 47+060.\r\nВ посока София - от км 36+750 до км 37+670 движението да се осъществява двупосочно по АМ „Хемус“. От временна пътна връзка при км 35+450 до км 30+260 - п.в. „Витинска река“ – пълно затваряне на АМ „Хемус“. Движението да се отклонява при км 35+450 /временна пътна връзка/ по път I-1, след което се връщат на АМ „Хемус“ при км 30+260 - п.в. „Витинска река“.\r\nЗа МПС над 12 тона, се предвиждат и следните обходни маршрути:\r\nЗадължителен маршрут за МПС над 12 тона, пътуващи по направление Видин –София, от области Видин, Монтана и Враца с крайна цел София е: Път I-1 – път II-16 при с. Ребърково - гр. Своге - гр. София, а от Видин и Монтана за София – път II-81;\r\nАлтернативен маршрут за МПС над 12 тона, пътуващи от области Габрово, Велико Търново и Русе с крайна цел София е: път I-5 Бяла - Велико Търново - II-55 проход на Републиката - АМ Тракия - София;\r\nАлтернативен маршрут за МПС над 12 тона - пътуващи от области Ловеч и Плевен с крайна цел София е: път II-35 Ловеч - Плевен, път II-13 Плевен - Кнежа - Борован, път II-15 Борован - Враца, път I-1 Враца - село Ребърково, път II-16 село Ребърково - Своге - гр. София.\r\nСрокът на действие на ВОБД да приключи най-късно до 31.08.2017 г.;\r\nОграничава се движението в дясната тръба на тунел „Витиня“ в посока Варна, поради ремонт. Срок до 31.08.2017 г.; Ограничено движение в дясна тръба на тунел „Ечемишка“ посока Варна, поради ремонтно-възстановителни работи. Движението се извършва двупосочно в ляво платно /посока София/. Срок до 16.06.2017 г.; област Варна: в района на Девня от км 400+000 до км 401+000 посока Варна – ремонтни дейности на асфалтовата настилка. Движението се извършва в свободната от ремонтни дейности лента. Срок до 13.06.2017 г.\r\nАМ „Струма“: област Перник: от км 23+000 до км 24+000 посока Кулата – ограничение на скоростта 80 км/ч, поради намален габарит на пътното тяло. Срок до 30.06.2017г.; област Кюстендил: участъка от км 56+000 до км 91+000 Дупница-Благоевград – ремонтни дейности (косене на тревни площи). Стесняване на една от лентите за движение. Срок до 12.06.2017 г.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: област Перник: Движение в една лентa в трети тунел при км 15 /дясна тръба посока Кулата/, поради ремонт на облицовъчни пана. Участъка е сигнализиран с необходимите пътни знаци. Срок до 30.06.2017 г.\r\nВъведени ограничения по основните пътни направления:\r\n1. Проходи:\r\n- „Върбишки” - затворен за всички МПС; \r\n- „Златишки” - затворен за всички МПС;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Петрохан” - отворен за всички МПС;\r\n- „Печинско” - отворен за всички МПС;\r\n- „Превала” - отворен за всички МПС;\r\n- „Предел” – отворен за всички МПС;\r\n- „Република“ - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Вратник” - забранен за МПС над 10 т;\r\n- „Дюлински” - забранен за МПС над 3,5 т;\r\n- „Пампорово” - забранен за МПС над 3,5 т;\r\n- „Твърдишки” - забранен за МПС над 10 т;\r\n- „Троянски” - забранен за МПС над 10 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г.\r\nСъстояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: област Видин: Ограничено движение за тежкотоварни МПС над 12 т между гр. Дунавци и с. Ружинци при км 46+800 в с. Бела САМО в посока Монтана-Видин, поради ремонтни дейности /изграждане на ригола/. \r\nОбходен маршрут: с. Ружинци-Дреновец-Тополовец-Добри дол-Арчар-гр. Дунавци. Ограничението важи само от 09:00 до 18:00 часа със срок до 18.06.2017 г.; област Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2017 г.; движение в една лента по път Монтана-Сумер от км 112+000 до км 121+000, поради полагане на хоризонтална маркировка. Срок до 12.06.2017 г.; област Враца: от км 143+164 до км 146+856 – движение с повишено внимание, поради ремонтни дейности. Стесняване на една от лентите за движение. Срок до 31.07.2017 г.; чертите на гр. Враца от км 143+100 до км 143+400, затворено ляво платно за движение по ул „Илинден“ и затворен за движение бул. „Васил Кънчов“ от км 143+400 до км 144+200 – частични ремонтни дейности на асфалтовата настилка. Срок до 30.06.2017г.\r\nОбходен маршрут: \r\n- посока Монтана-Враца: ул.“Илинден“ - бул.“Христо Ботев“-бул. „Мито Орозов“- ул. Васил Кънчов\r\nпосока Враца- Монтана: път Обход Враца; Сумер-Враца от км 125+450 до км 143+164 – полагане на хоризонтална маркировка. Стесняване на двете ленти за движение. Срок до 16.06.2017 г.;Краводер-Враца от км 129+000 до км 143+164 – ремонт на ограничителни системи. Една от лентите е затворена за движение. Срок до 12.06.2017 г.;  област София: забранено е движението на всички МПС в участъка Жерково-Елешница от км 224+600 до км 229+700, поради намален габарит на пътното платно. Срок 31.08.2017 г.; Ботевград-София  от км 196+700 /с. Врачеш/ до км 229+700 /с. Елешница/ движението да се осъществява с повишено внимание, поради намален габарит на пътното тяло. Срок 30.09.2017 г.; област Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъка с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 г-ца ОПУ Перник – забранено движението на товарни МПС над 15 т; област Кюстендил: п.в. ”Кочериново“ при км 355+564 – движение с повишено внимание през кръговото кръстовище, поради превоз и преминаване на влекачи с ремаркета с греди с дължина 32 м по временен бетонов път. След преминаване на влекачите движението се възстановява. Срок от 9:00 до 16:00 часа само през делничните дни до 31.07.2017 г.; област Благоевград: от км 397+150 до км 401+420 – полагане на хоризонтална маркировка. Срок до 16.06.2017 г.; от км 359+000 до км 381+000 между Благоевград и отклонение за с. Крупник – косене и храстене от ляво и дясно на пътя. Срок до 16.06.2017 г.\r\n- път І-2 Граница Румъния-Русе-Цар Калоян-Разград-Шумен-Девня-Варна: област Шумен: няма.\r\n- път І-3 Гара Бяла-Плевен-Луковит-Коритна-Ябланица-Ботевград: област София: Правец-с. Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2017 г.; област Ловеч: Румянцево-Ябланица от км 150+000 до км 164+000 – движение с повишено внимание поради ремонтни работи – косене по банкети и изсичане на храсти. Срок до 16.06.2017г.; \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: област Габрово: Севлиево-В.Търново от км 99+300 до км 99+400 – ремонтни дейности на асфалтовата настилка. Срок до 15.06.2017 г.; област Велико Търново: Севлиево-Велико Търново в участъка от км 126+500 до км 126+542, /преди начало гр. В.Търново/ – изгражда се крайпътен обслужващ обект. МПС да се движат в свободната лента. Скоростта е ограничена до 40 км/ч. Срок до 29.08.2017 г.; Ново село-Велико Търново в участъка от км 101+550 до км 126+000 – движението се извършва последователно в една лента в двете посоки и се регулира от служители на МВР и сигналисти, поради частични ремонтни дейности на асфалтовата настилка и банкетите. Срок до 16.06.2017 г.; област Ловеч: Сопот - Абланица от км 24+000 до км 51+000 – движение с повишено внимание поради ремонтни работи – косене по банкети и изсичане на храсти. Срок до 17.06.2017г.; \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: област Велико Търново: Куцина-В.Търново от км 90+400 до км 115+000 – ремонт на банкета. Движението на конкретните места ще се регулира от сигналисти. Срок до 30.06.2017 г.; област Кърджали: Черноочене-Кърджали – ограничено движението на МПС над 15 т.\r\nОбходен маршрут: път І-5-път ІІІ-505 /с.Манастир/-път ІІІ-507-Г.Войводино-Мост- Чифлик-Кърджали.\r\nНадлез Кирково-ГКПП Маказа – ограничено движението на МПС над 3,5 т; п.в.Кирково-граница Гърция в участъка от км 387+780 до км 388+542 – движение в една лента, поради извършване на СМР. Движението се извършва в дясната лента за движение посока граница Гърция. Срок до 18.09.2017 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: няма.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: област София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2017 г.; област Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево”-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: област Варна: ВОД на Аспарухов мост - движението преминава изцяло двупосочно по ремонтираното източно платно. За регулиране на движението от бул. „Христо Ботев“ и ул. „Девня“ е предвиден светофар. За обслужване на пристанище Варна „Изток“ е предвидена лента за ляво завиване и се регулира от сектор „Пътна полиция“ при ОД на МВР Варна. Движението по посока на движение вход град Варна от АМ „Черно море“ се осъществява в най-крайната лява лента на Аспарухов мост, а тези които идват от квартал Аспарухово и Галата в дясната лента на моста. \r\nПри необходимост е предвидена дясната лента на Аспарухов мост посока град Варна да се обособи само за автобуси на градски транспорт и МПС със специален режим на движение. \r\nЗа периода на ремонтните дейности е ограничено тежкотоварното движение над 10 т преминаващо през Аспарухов мост в светлата част на денонощието сутрин от 6.30 ч. до 10.00 ч. и след обяд от 16.30 ч. до 20.00 ч.\r\nШофьорите, преминаващи транзитно през Варна, може да използват алтернативен маршрут: от ул. „Девня“ във Варна - с. Езерово - Страшимирово - Девня - Разделна - Белослав - АМ „Черно море“. Движение с повишено внимание по Аспарухов мост - ограничение на скоростта на 40 км/час. Краен срок за завършване на ремонтните работи до 15.06.2017 г.;\r\nКранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 31.06 2017 г.; при км 83+300 и от км 84+500 до км 85+000– ограничение на скоростта – 30 и 60 км/ч, поради свлачищни процеси Срок до 31.06 2017 г.; област Бургас: въвежда се временна организация на движението, през летния сезон по път I-9 Варна-Бургас от км 202+307 к.к. Слънчев бряг до км 229+639 пътен възел \"Бургас-север\", за МПС над 12 т. МПС над 12 тона се пренасочват през път I-9 км 202+307 /п кр. Тънково/ - път III-9061 - пътно кръстовище с път III-906 при км 43+421 – Каблешково - пътен възел „Бургас-север“ на път I-9 при км 229+639 и обратно. Срок до 15.09.2017г.; Сл. бряг-Бургас от км 222+849 до км 225+522 – движение на всички МПС с ограничение на скоростта до 50 км/ч, поради изграждане на второ пътно платно. Срок до 30.06.2017 г.; от км 168+100 до км 224+500 Обзор-Сарафово извършва се косене на тревни площи-ръчно и машинно. Срок до 16.06.2017 г.; от км 247+000 до км 262+000 в участъка Пода-Панчарска рампа – рязане на храсти и косене на тревни площи.Възпрепятства движението. Срок 30.06.2017 г.\r\nСъстояние на републиканската пътна мрЕЖА:\r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма.\r\nРемонтни дейности:\r\nПът II-19 Симитли - Разлог - Гоце Делчев - граница Гърция от км 3+000 до км 8+000 /от Симитли до с. Градево/ – косене и храстене от ляво и дясно на пътя. Срок до 16.06.2017 г.; път II-84 Звъничево-Ветрен дол-Велинград-Юндола-Якоруда-о.п.Разлог при км 98+500, стеснен участък поради дестабилизиран банкет в ляво. Движението е урегулирано с необходимите пътни знаци. Срок до 30.06.2017 г.; път III-198 Гоце Делчев-Катунци-Петрич при км 38+380, в с. Горно Спанчево, поради разрушена подпорна стена с дължина 15 метра, дясното платно за движение е подкопано, и движението се извършва само в лявата лента за движение. Движението е урегулирано с необходимите пътни знаци. Срок до 31.08.2017 г.; път ІІІ-1972 с. Блатска-с. Абланица, при км 7+700, едното платно за движение е деформирано поради активизирало се свлачище и движението се извършва само в едната лента за движение. Движението е урегулирано с пътни знаци. Срок до 31.07.2017 г. \r\nОПУ-Бургас:\r\nВременно са въведени следните ограничения за движение на МПС:\r\nПът III-908 Варовник-Вълчаново ханче от км 20+000 до 39+200 – забранено движението на МПС над 10 т., поради стесняване на пътното платно. Срок до 20.12.2017 г; път ІІІ-908 от км 22+400 до км 39+300 /от разклона за с. Варовник до кръстовището с път II-79/ – ограничава се движението на тежкотоварни автомобили с общо тегло над 10 т, поради намален габарит на пътното тяло. Срок до 20.12.2017 г; път ІІІ-992 Веселие-Ясна Поляна в участъка на аварирал мост над река Ропотамо при км 16+257 е изграден временен път с временен брод през коритото на реката, като е въведена забрана за движение на МПС над 12 т. Срок 30.06.2017 г; път ІІІ-7306 Черница-Сунгурларе-Чубра – ограничава се движението на тежкотоварни автомобили с общо тегло над 10 т, поради намален габарит на пътното тяло. Срок 20.12.2017 г.\r\nРемонтни дейности: \r\nПът II-53 Зорница-Средец от км 184+000 до км 210+000 – частични ремонтни дейности на асфалтовата настилка. Движение в една лента. Срок до 20.06.2017 г.; път II-79 от км 38+000 до км 77+000 Желязковo-Константиново се извършва косене на тревни площи. Срок 15.06.2017 г.; път II-79 Желязково-Константиново от км 38+000 до км 84+000 – частичен ремонт на пътната настилка. Движение с повишено внимание. Срок до 30.06.2017 г.; път II-99 от км 49 до км 58 – ръчно косене на тревни площи. Срок до 13.06.2017 г.; път II-99 Созопол-Царево от км 20 до км 49 – рязане на храсти и косене на трева. Срок до 30.06.2017 г.; път II-99 от км 63 до км 70 – ремонтни дейности на асфалтовата настилка. Срок до 12.06.2017 г.; път III-539 Айтос-Средец от км 24+000 до км 34+000 – движение с повишено внимание, поради ремонтни дейности на асфалтовата настилка. Срок до 13.06.2017 г.\r\nОПУ-Варна:\r\nВременно са въведени следните ограничения за движение на МПС: няма.\r\nРемонтни дейности: \r\nПът III-904 Долни Чифлик-Гроздьово-Бозвелийско от км 30+000 до км 35+000 – почистване на облицовани канавки. Срок до 31.06.2017 г.\r\nОПУ-В. Търново:\r\nВременно са въведени следните ограничения за движение на МПС: \r\nПът ІІІ-407 Лозен-Полски Тръмбеш – ограничено е движението на МПС с обща маса над 12 т, поради намален габарит на пътното платно. Срок до 20.12.2017 г.\r\nОбходен маршрут: Лозен-Драганово-Янтра-Поликраище-Полски Тръмбеш.;\r\nПът ІІІ-551 Дебелец-Средни колиби-Елена – затворен за МПС над 10 т, поради намален габарит на пътното платно. \r\nОбходен маршрут: Дебелец-В. Търново-Лясковски кантон-Миндя-Елена и обратно.\r\nПът ІІІ-4073 Царски извор-Драганово, от км 0+000 до км 5+500  затворен поради свлачище. \r\nОбходен маршрут: Царски извор-Сушица-Драганово и обратно. \r\nПът ІІІ-4082 Чешма-Кесарево – ограничено движението на МПС над 3,5 т, поради намален габарит на пътното платно. Срок до 20.12.2017 г.\r\nОбходен маршрут: Чешма-Сливовица-Горско Ново село-Джулюница-Кесарево.\r\nРемонтни дейности: няма.\r\nОПУ-Видин:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Враца:\r\nВременно са въведени следните ограничения за движение на МПС:\r\nПът ІІ-11 Оряхово-Лесковец-граница с област Плевен от км 118+000 до км 119+000 – ограничено движение на МПС над 3.5 т, поради свлачищни процеси и големи деформации в асфалтовата настилка.\r\nОбходен маршрут: Оряхово-Селановци /път ІІІ-306/ Галово-Остров /пътища ІV-ти клас/-път ІІ-11-граница Плевен. Срок 20.12.2017 г.\r\nПът III-101 от км 0+000 до км 0+350 в чертите на гр. Враца – ремонт на мостово съоръжение. Ограничено е движението на всички МПС. Срок до 30.06.2017 г.\r\nОбходен маршрут: \r\n - за движещите се в посока Криводол – Враца: ул. „Изгрев“ – ул. „Околчица“ – бул. „Мито Орозов“ (път II-15); \r\n- за движещите се в посока Враца – Криводол: бул. „Христо Ботев“ (път III-1002) – бул. „Мито Орозов“ (път II-15).\r\nПът ІІІ-161 Ребърково-Люти дол от км 0+000 до км 8+700 – стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 20.12.2017 г.; път ІІІ-308 Своде-Караш-Хубавене-Роман в участъка от село Караш до село Хубавене – затворен за движение на МПС, поради свлачище от км 25+000 до км 25+200. Срок 20.12.2017 г.\r\nОбходен маршрут: Роман-Ябланица-Осикова Лъкавица-Правешка Лъкавица-Караш за пътуващите от Роман за Караш. Ябланица-Роман-Хубавене за пътуващите от София и Ловеч.\r\nПът ІІІ-1306 Вировско-Върбица-Горно Пещене - /път ІІ-15/ от км 62+000 до км 62+300 – стесняване на дясното платно за движение и ограничаване на скоростта до 50 км/ч, поради възникнали свлачищни процеси. Движение с повишено внимание. Срок 20.12.2017 г.\r\nРемонтни дейности:\r\nПът II-13 Липен-Борован от км 10+600 до км 43+000 – полагане на хоризонтална маркировка. Стесняване на двете ленти за движение. Срок до 16.06.2017 г.; път II-15 Липница-Оряхово от км 49+000 до км 77+000 – частични ремонти на асфалтовата настилка. Движение в една лента. Срок 12.06.2017 г.; път ІІІ-1002 Враца-Леденика от км 5+150 до км 5+200 – стесняване на една от лентите за движение, поради деформация на пътната настилка. Срок до 31.08.2017 г.; път ІІІ-1002 Враца-Леденика от км 12+150 до км 12+200 – стесняване на една от лентите за движение, поради възникнали свлачищни процеси. Срок до 31.08.2017 г.; път III-1002 гр. Враца (бул. „Христо Ботев“) от км 0+800 до км 1+200 – ремонтни дейности по водопровод и канализация. Ограничено движение за всички МПС в участъка. Участъкът е сигнализиран с пътни знаци. Обходен маршрут: съседни улици и булеварди. Срок до 22.06.2017 г.\r\nОПУ-Габрово:\r\nВременно са въведени следните ограничения за движението на МПС:\r\nПът III-403 с. Кормянско-с. Малък Вършец при км 10+080 – стеснен участък при мост над р. Крапец. Сигнализиран с пътен знак В15 „Забранено влизането на пътни превозни средства с ширина, включително на товара, по-голяма от 3,30 м. \r\nОбходен маршрут: за МПС над 3,30 м по път III-401 Граница Ловеч - /Кормянско-Малък Вършец/ - при км 46+800 по общински път до III-403 в с. Малък Вършец; Срок 30.06.2017 г.\r\nПът III-3011 Крамолин-В. Търново от км 22+129 до км 28+380 – ограничено движение за МПС над 10 т, поради намален габарит на пътното платно при км 26+444. Срок до 30.06.2017 г.; път ІІІ-4404 Габрово-Дебел дял в участъка от км 10+151 /от разклона за к.к. „Люляците”/ до км 13+807 /до с. Дебел дял/ – затворен за движение на всички МПС, поради пропадане на пътното платно. Срок до 30.06.2017 г.\r\nОбходен маршрут: по път III-4404 Габрово-Гъбене-Музга-Дебел дял.\r\nПът III-5006 Габрово-Стомонеците – ограничено движение за МПС над 3,5 т, поради аварийно състояние /срутена конзола/ на мост при км 4+375. Пътят е сигнализиран с пътни знаци. Срок до 20.12.2017 г. \r\nРемонтни дейности: \r\nПът III-4404 Дебел дял-Музга oт км 15+000 до км 18+000 – движение в една лента, поради ремонтни дейности по асфалтовата настилка. Срок до 16.06.2017 г.; път III-5004 Чехлевци-Велчевци от км 11+770 до км 11+829 – ремонти дейности на асфалтовата настилка. Движението се осъществява в една лента. Срок до 30.06.2017 г.; път III-5006 Палаузово-Стомонеците при км 7+060 – движение с повишено внимание поради пропаднал участък до ръб асфалтова настилка. Една от лентите за движение е стеснена, поставена е необходимата сигнализация. Срок до 30.06.2017 г.; път III-5006 Дебел дял- Музга oт км 6+000 до км 21+000 – ремонтни дейности по асфалтовата настилка. Срок до 16.06.2017г.\r\nОПУ-Добрич:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222 Смоличано-Пелатиково от км 10+000 до км 14+000 – ограничено движение за товарни автомобили над 12 т, поради пропадане на част от пътното тяло при км 10+650, км 11+720, км 12+830 и км 13+360. Сигнализирано с пътни знаци. Срок 31.07.2017 г.\r\nРемонтни дейности: \r\nПът III-107 след Рилския манастир от км 31+350 до км 31+450 пропадане на част от дясната пътна лента и банкета. Движението се извършва двупосочно само в една лента. В участъка скоростта на движение е ограничена до 30 км/час и е сигнализирано с пътни знаци. Срок до 31.07.2017 г.; път III-623 Бобов дол-Жедна при км 14+900 – активизирало се свлачище, движението се извършва само в едната лента за движение. Сигнализирано с пътни знаци. Срок 31.07.2017 г.; път ІІІ-637 Трекляно-Драговищица от км 43+000 до км 70+000 – почистване на окопи, профилиране и подравняване на банкети. Стесняване на една от лентите за движение. Срок до 16.06.2017 г.; път III-6372 от км 24+650 до км 33+170 в участъка Косово- Трекляно движение с повишено внимание – профилиране на банкети, направа на скален насип и машинно полагане на плътна асфалтова смес. Стесняване на една от лентите за движение. Сигнализирано с пътни знаци. Срок до 16.06.2017 г. \r\nОПУ-Кърджали:\r\nВременно са въведени следните ограничения за движение на МПС: \r\nПът II-59 Момчилград-Крумовград в участъка от км 17+880 до км 21+400 – движението се извършва по новоизградения обходен път. Срок до 20.12.2017 г.; път ІІІ-5009 Зорница-Бели пласт-Стремци-Черноочене-Кърджали – забранено е движението на товарни МПС над 12 т. Срок до 20.12.2017 г.\r\nОбходен маршрут: по път I-5 Хасково-Кърджали и път III-507 Кърджали-Мост, през с. Мост;\r\nРемонтни дейности: \r\nПът III-865 Ардино-Кърджали от км 33+000 до км 62+000– частични ремонтни дейности. Движение в една лента на участъци. Срок до 12.06.2017 г.; \r\nОПУ-Ловеч: \r\nВременно са въведени следните ограничения за движение на МПС: \r\nПът II-35 Троян-Балканец в чертите на гр. Троян – затворен за движение за всички МПС е мост над р. Бели Осъм при км 83+215, поради деформация на челните стени на моста. Обходен маршрут по общински път през с. Балабанско и с. Терзийско. Срок 30.06.2017 г.; път III-3505 Казачево-Стефаново от км 0+000 до км 8+500 – затворен за движение за МПС над 12 т, поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 31.07.2017 г. \r\nРемонтни дейности: \r\nПът IІ-35 (Лешница-Кърнаре) от км 63+054 до км 95+712 – движение в една лента  поради ремонтни работи – възстановяване на ограничителни системи. Срок до 12.06.2017г.; път III-103 Роман-Брестница от км 36+065 до км 58+919 – частични ремонтни дейности по пътната. Срок до 13.06.2017г.; път III-358 Гложене-Ябланица от км 65+000 до км 76+000 – частични ремонтни дейности по пътната настилка. Срок до 13.06.2017г.; път ІІІ-402 Български Извор-Борима от км 0+000 до км 15+000 – частични ремонтни дейности по пътната настилка. Срок до 16.06.2017 г.; път ІIІ-4003 (Прелом - Малиново) от км 0+000 до км 3+000 – движение в една лента поради ремонтни дейности по пътната настилка. Срок до 14.06.2017г.\r\nОПУ-Монтана:\r\nВременно са въведени следните ограничения за движение на МПС: \r\nПът ІІІ-101 от км 52+320 до км 53+170 в чертите на село Громшин се въвежда ВОБД на обект: “Реконструкция на вътрешна водопроводна мрежа село Громшин, община Бойчиновци“, като се ограничава движението на всички МПС.\r\nОбходен маршрут: Посока Лехчево-Граница Област Враца – от начало село Громшин по ул. „Ставри Крумов“ – ул. „Цанко Церковски“ , ул. Бенковски , ул. „М-р Костадинов“  до улица „ Христо Ботев“ – Център Громшин. Срок до 15.06.2017 г.; път ІІІ-112 Дъбова Махала-Смирненски-Славотин-Студено Буче-Монтана и обратно – затворен за МПС над 12 т, поради изпълнение на строително-монтажни работи. Срок до 30.06.2017 г.\r\nРемонтни дейности: \r\nПът ІІІ-8104 Замфирово-Пърличево от км 7+000 до км 7+700 – пропадане на част от дясната лента и банкета. Движението е двупосочно в едната лента. Скоростта на движение е ограничена до 50 км/ч, и е сигнализирана с пътни знаци. Срок до 03.07.2017 г. \r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704 Пазарджик-Ветрен при км 11+485 в с. Бошуля – забранено движението на тежкотоварни МПС над 10 т. Срок до 08.07.2017 г. \r\nОбходен маршрут: гр. Пазарджик-път I-8-с. Звъничево-Септемврийски ханчета-път III-8402-гр. Септември-кръгово кръстовище с път III-3704-с. Бошуля.\r\nРемонтни дейности: няма.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637 от с. Мрамор до разклон за с. Лева река – забрана за движение на МПС над 10 т. Срок до 31.07.2017 г.\r\nРемонтни дейности: \r\nПът ІІІ-6033 Ковачевци-Лобош от км 0+000 до км 6+000 – частичен ремонт на асфалтова настилка. Движението се осъществява в свободната лента. Срок до 12.06.2017 г.; \r\nОПУ-Плевен:\r\nВременно са въведени следните ограничения за движение на МПС: \r\nПът ІІІ-301 от км 1+750 /край регулация с. Козар Белене/ до км 5+753 /начало регулация гр. Левски/ – забранява се движението на пътни превозни средства с общо тегло над 7 т.\r\nОбходен маршрут: път III-303 Българене-Малчика-Аспарухово-Левски. \r\nПът ІІІ-304 Изгрев-Трънчовица-Бацова махала-Новачене-Дебово от км 0+030 до км 24+650 – целогодишно е забранено транзитното движение на МПС над 15 т.\r\nОбходен маршрут: по път ІІ-34 Плевен-Никопол.\r\nПът ІІІ-3004 Опанец-Долна Митрополия от км 0+000 до км 6+125 - в района на с. Опанец – целогодишно е забранено транзитно движение на МПС над 3.5 т.\r\nОбходен маршрут: по път І-3 Бяла-Плевен-Ботевград (от п.в. \"КАТ\" на км 88+973 към п.в. на км 95+099). \r\nПът ІІІ-3005 Ясен-Търнене-Градина-в района на с. Ясен от км 1+793 до км 4+223 – целогодишно е забранено транзитно движение на МПС над 3.5 т, осигурен е сигнализиран обходен маршрут; път ІІІ-3005 Ясен-Търнене-Градина-Петърница-Бъркач-Беглеж, в района на с. Беглеж от км 21+062 до км 27+123– целогодишна забрана за МПС над 8 т.\r\nОбходен маршрут: път ІІІ-3502 Брестовец-Горталово-Беглеж-Бежаново-Ъглен.\r\nПът ІІІ-3006 Радомирци-Рупци-Червен бряг от км 8+904 до км 9+22 – в участъка на свлачище в землището на гр. Червен бряг – целогодишна забрана за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно.\r\nРемонтни дейности: няма.\r\nОПУ-Пловдив:\r\nВременно са въведени следните ограничения за движение на МПС:\r\nПът II-86 Асеновград-Нареченски бани – забранено е движението на МПС с височина над 4 м. през тунелите.\r\nОбходен маршрут: път 866 Кричим-Девин;\r\nПът ІІІ-667 Плодовитово-Първомай-Асеновград при км 6+832 /мост на р. Марица/ – забранено движението на тежкотоварни МПС над 5 т., поради намален габарит на пътното платно на стоманения мост на р. Марица\r\nОбходен маршрут: път ІІ-66 Стара Загора-Поповица и път І-8 София-Пловдив-Свиленград.\r\nПът III-804 Поповица-Болярци – ограничено движение МПС над 12 т, поради намален габарит на пътното платно на мост в Поповица. Срок до 20.12.2017 г.; път III-5802 Тополово-Леново-Поройна в участъка от км 19+287 (край с. Поройна) до км 19+495 (кръстовище с III-667) е затворен – забранено движението на всички МПС. Срок до 20.12.2017 г.; път III-8611 Белица-Загражден–Давидково в участъка от км 13+500 /Държавно ловно стопанство ”Кормисош”, след с. Белица/ до границата с област Смолян при км 18+431 – забранено движението на всички МПС. Срок до 20.12.2017 г.\r\nРемонтни дейности: няма.\r\nОПУ-Разград:\r\nВременно са въведени следните ограничения за движение на МПС: няма.\r\nРемонтни дейности: \r\nПът IIІ-2102 Черешово-Юпер-Божурово-Бисерци- ІІ-49 от км 15+500 до км 31+155 – частични ремонтни дейности на асфалтова настилка. Срок до 14.06.2017 г.; път ІІІ-2302 Сеново-Просторно-път ІІ-49 от км 39+760 до км 41+600 – затваряне на пътя, поради изпълнение на ремонти дейности на неохраняем ж. п. прелез при км 41+369.\r\nОбходен маршрут за движение по направление Сеново – Просторно – Разград и обратно: при км 39+760 движението от посока Сеново се отклонява по общински път RAZ 2112 и се включват в път ІІ-49 при км 50+220 на кръстовището за гр. Завет и гр. Кубрат. В обратна посока движещите за Сеново се отклоняват на кръстовището при км 50+220 и по път RAZ - 2112 до включването в път ІІІ-2302. Ограничението е в сила от 8.00 до 10.00 часа на 12.06.2017 г.\r\nОПУ-Русе:\r\nВременно са въведени следните ограничения за движение на МПС: \r\nПът ІІ-51 Бяла-Попово в района на гр. Бяла от км 0+858 до км 0+908 – въведен ВОБД по едната лента с дължина 50 м, поради пропадане на подпорна стена, ограничено е и движението на товарни автомобили над 10 т. Ограничението на скоростта е до 30 км/ч.\r\nОбходен маршрут: с. Пет Кладенци-Борово и обратно \r\nРемонтни дейности:\r\nПът ІІ-52 Пиргово-Мечка-Свищов при км 10+850 – ремонт на водосток. Движение в една лента. Срок до 16.06.2017 г.\r\nОПУ-Силистра:\r\nВременно са въведени следните ограничения за движение на МПС: няма.\r\nРемонтни дейности: \r\nПът ІІІ-2307 Руйно-Правда-Главиница от км 12+500 до км 28+848 – частичен ремонт на асфалтова настилка. Срок до 15.06.2017 г.\r\nОПУ-Сливен:\r\nВременно са въведени следните ограничения за движение на МПС: \r\nПът ІІІ-488 Ичера-Сливен от км 19+750 до км 30+000 – затворен за движение за МПС над 10 т. \r\nРемонтни дейности: \r\nПът II-53 Стара река-Сливен от км 72+000 до км 118+000 – ремонт на ОС /мантинела/. Движение с повишено внимание. Срок до 12.06.17 г.\r\nОПУ-Смолян:\r\nВременно са въведени следните ограничения за движение на МПС: \r\nПът III-8683 Арда-Горна Арда от км 27+000 до км 29+500 – забранено движението на МПС над 10 т, поради пропадане и стесняване на една от пътните ленти. Срок до 31.10.2017 г.\r\nРемонтни дейности: \r\nПът ІІІ-197 Тешел-Девин от км 78+100 до км 78+300, поради пропадане на подпорна стена, движението на МПС да се извършва с повишено внимание. Участъкът е сигнализиран с пътни знаци. Срок до 31.10.2017 г.; път ІІІ-8611 Белица-Загражден-Оряховец при км 59+250, поради проявление на свлачище и пропаднала лява лента, движението на МПС да се извършва с повишено внимание. Поставена е необходимата вертикална сигнализация. Срок до 31.10.2017 г.; път ІІІ-8632 Баните-п.к. Стоянов мост при км 6+700 – движението на МПС се осъществява в една лента, поради разрушена подпорна стена от каменна зидария и тръбен водосток. Участъкът е сигнализиран с пътни знаци. Срок до 31.10.2017 г.; път ІІІ-8652 Бял извор-Неделино при км 15+780, поради пропадане на пътен банкет и част от пътното платно с дължина 20 м, движението на МПС се осъществява в една лента. Участъкът е сигнализиран с пътни знаци. Срок до 31.10.2017 г.; път ІІІ-8683 Рудозем-Смолян-Чокманово при км 2+030, поради проявление на свлачище и пропаднала лява лента, движението на МПС се извършва с повишено внимание. Поставена е необходимата вертикална сигнализация. Срок до 31.10.2017 г. \r\nОПУ-София:\r\nВременно са въведени следните ограничения за движение на МПС: \r\nПът ІІ-82 Костенец-Самоков от км 0+000 до км 39+176 – забранява се транзитното движение на товарни МПС с обща маса над 10 т в двете посоки. Срок до 30.09.2017 г; \r\nПът ІІІ-3701 в участък от км 16+600 /край с. Ямна/ до км 22+300 /г-ца ОПУ Ловеч/ – затворен, поради свлачища. Срок до 30.09.2017 г.\r\nОбходен маршрут: път II-37 /Етрополе/-Лъга-Джурово-път I-3 /Джурово-Ябланица/-граница ОПУ Ловеч-път III-358 /Ябланица-Гложене/-път III-3701/ Гложене-Черни Вит/;\r\nПът ІІІ-8001 Беренде извор-Беренде от км 4+700 до км 9+410 – забранено е движението на МПС, поради намален габарит на пътното платно. Срок 31.08.2017 г.; път ІІІ-8102 Чибаовци-Свидня от км 10+000 до км 16+750 – затворен участък, поради активирали се свлачища. Срок до 30.09.2017 г.\r\nОбходен маршрут: до Чибаовци да се ползва път II-81; до Бучин проход-път III-164 Бучин проход-Искрец-Свидня. \r\nРемонтни дейности: \r\nПът II-18 Софийски околовръстен път при 25-ти километър – движението на МПС се извършва двупосочно в едното платно, поради ремонт на пътен възел Околовръстен път-Челопешко. Поетапно ще бъде затворено първо платното в посока АМ „Тракия“, а на следващ етап и платното в посока Нови Искър. Необходимо е шофьорите да спазват стриктно поставената пътна сигнализация, ограничението на скоростта до 40 км/ч. и указанията на контролните органи. Срок до 17.06.2017 г.\r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807 затворен мост над р. Марица при км 7+600 в с. Скобелево.\r\nОбходни маршрути:\r\n- път ІІ-66 Поповица-Плодовитово-Първомай-Скобелево;\r\n- път ІІ-66 Чирпан-Плодовитово-Първомай-Скобелево;\r\n- Скобелево-Първомай-Плодовитово-път ІІ-66.\r\nПът ІІІ-5031 Опан-Гълъбово – забранено движението на МПС над 10 т. \r\nОбходен маршрут: път І-5 Стара Загора-Димитровград и път ІІІ-554 Раднево-Гълъбово; път III-5007 Зимница-Ветрен, от км 11+500 до км 12+500. Движението на МПС се осъществява в една от лентите за движение.\r\nРемонтни дейности: \r\nПът II-55 Радецки-Мъдрец от км 117+900 до км 130+000 – движение в една лента, поради извършване на ремонтни дейности на асфалтова настилка. Срок до 12.06.2017 г.; път ІІІ-666 Плодовитово-Оризово от км 2+070 до км 2+265 – стеснение на дясна лента, поради извършване на СМР на пътен възел Плодовитово. Срок до 05.07.2017 г.\r\nОПУ-Търговище:\r\nВременно са въведени следните ограничения за движение на МПС:\r\nПът III-4082 Капище-Банковец от км 0+000 до 11+300 – ограничено е движението на МПС над 3,5 т, поради ремонтни дейности на мостово съоръжение. Срок до 30.09.2017 г.\r\nРемонтни дейности: няма.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009 Козлец-Кърджали от км 0+000 до км 26+080 – ограничено е движението на МПС над 12 т. Срок до 20.12.2017 г.\r\nРемонтни дейности: няма.\r\nОПУ-Шумен:\r\nВременно са въведени следните ограничения за движение на МПС: \r\nПът ІІІ-731 Радко Димитриево-Друмево – ограничено движение на МПС над 10 т., поради свлачищни процеси. Срок до 21.05.2018 г.\r\nОбходен маршрут: Шумен-Овчарово-Друмево.\r\nРемонтни дейности: няма.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ–7008 Елхово-Изгрев от км 2+440 до км 2+560 – затворен за движение, поради компрометирано експлоатационно състояние на дървен мост над р. Тунджа. Движението е пренасочено по изграден обходен път до моста с ограничение на скоростта до 30 км/ч. Срок до 20.12.2017 г.\r\nРемонтни дейности:\r\nПът ІІІ-7008 с. Малък Манастир-с. Голям Манастир от км 18+059 до км 18+127 – движението е пренасочено само в едната лента, поради пропаднала настилка и пропаднал насип. Срок до 30.06.2017 г.; път ІІІ-7902 от км 0+000 до км 2+300 /Елхово-Маломирово/ – движение в една лента, поради частични ремонтни дейности по настилката. Срок до 14.06.2017 г. \r\n2. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път II-16 Ребърково-Своге-Нови Искър; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2017-06-12", "title": "Актуална пътна обстановка"}
{"url": "http://www.focus-news.net/news/2017/06/12/2403994/dw-otkriha-novi-puknatini-v-belgiyskata-yadrena-tsentrala-tihange-2.html", "text": "Още пукнатини бяха открити в белгийската ядрена централа “Tihange 2”, която се намира близо до германската граница, съобщава Deutsche Welle.\r\nБелгийските власти твърдят, че централата е все още безопасна.\r\nБлизо 70 нови пукнатини бяха открити по застаряващия ядрен реактор “Tihange 2”.\r\nЕкспертите използват ултразвукова технология, за да намерят нови пукнатини в камерата на реактора, заяви белгийският вътрешен министър Жан Жамбон, в отговор на въпрос в белгийския парламент от страна на Зелената партия. Симеон Миланов", "date": "2017-06-12", "title": "DW: Откриха нови пукнатини в белгийската ядрена централа „Tihange 2”"}
{"url": "http://www.focus-news.net/news/2017/06/12/2403989/asian-correspondent-10-godini-zatvor-v-kambodzha-grozyat-68-godishen-avstraliets-po-obvineniya-v-shpionazh.html", "text": "Австралиец е обвинен в шпионаж, след като дронът му засне протест на опозицията в Камбожда, предава Asian Correspondent .\r\nДжеймс Рикетсън, който се занимава с правенето на филми, бе задържан за шест дена и обвинен в „застрашаване на националната сигурност“, в деня, когато дронът му прелетял над събрание на „Камбоджанската партия за национално спасение“.\r\nАко бъде осъден, 68 годишният Рикетсън ще получи между 5 и 10 години затвор.  Симеон Миланов", "date": "2017-06-12", "title": "Asian Correspondent: 10 години затвор в Камбоджа грозят 68 годишен австралиец по обвинения в “шпионаж“"}
{"url": "http://www.focus-news.net/news/2017/06/12/2403996/pleven-narodniya-predstavitel-ot-gerb-ralitsa-dobreva-organizira-priemen-den-za-grazhdani.html", "text": "Народният представител от ГЕРБ Ралица Добрева ще проведе приемен ден за граждани от 10.00 часа днес в офиса на ПП ГЕРБ в сградата на библиотека „Христо Смирненски” в Плевен. Това съобщиха от пресцентъра на партията. Записванията стават на място в офиса на ПП ГЕРБ.", "date": "2017-06-12", "title": "Плевен: Народния представител от ГЕРБ Ралица Добрева организира приемен ден за граждани"}
{"url": "http://www.focus-news.net/news/2017/06/12/2403998/smolyan-poradi-izvarshvane-na-profilaktika-pluvniyat-baseyn-v-grada-nyama-da-raboti-do-22-yuni.html", "text": "Поради извършване на задължителна гаранционна техническа профилактика, Плувен басейн – Смолян няма да работи от 12 до 22 юни т.г. Това съобщиха от пресцентъра на Община Смолян.", "date": "2017-06-12", "title": "Смолян: Поради извършване на профилактика плувният басейн в града няма да работи до 22 юни"}
{"url": "http://www.focus-news.net/news/2017/06/12/2403990/targovishte-vitseprezidentat-iliyana-yotova-shte-poseti-selo-yastrebino.html", "text": "Днес вицепрезидентът Илияна Йотова ще присъства на XXI Фестивал на радостта, организиран от Обществен фонд „Детство“ за деца от домове и центрове за настаняване от семеен тип, който ще се проведе под неин патронаж в с. Ястребино, област Търговище. Това съобщиха от прессекретариата на държавния глава.\r\nВицепрезидентът ще поднесе цветя на паметника на ястребинци, а по-късно ще разгледа изложбата „Приятели“ в Национален детски комплекс „Ястребино“. След това Илияна Йотова ще се срещне с ръководителите на социалните институции. \r\nВицепрезидентът ще открие и гала-концерт „Приятели“.", "date": "2017-06-12", "title": "Търговище: Вицепрезидентът Илияна Йотова ще посети село Ястребино"}
{"url": "http://www.focus-news.net/news/2017/06/12/2403997/reuters-sauditski-voynik-e-zaginal-pri-vzriv-dvama-sa-raneni.html", "text": "Саудитски войник е убит, а двама други са ранени при взрив на експлозив, съобщава Reuters. Това се е случило по време на патрулна мисия в източната саудитска провинция Катиф, заявиха от Министерство на вътрешните работи на Саудитска Арабия.\r\nОт министерството излязоха с изявление, в което казват, че взривът е дело на терористи.  Симеон Миланов", "date": "2017-06-12", "title": "Reuters: Саудитски войник е загинал при взрив, двама са ранени"}
{"url": "http://www.focus-news.net/news/2017/06/12/2403969/afp-angela-merkel-pozdravi-frenskiyat-prezident-emanyuel-makron-za-pobedata-na-parlamentarnite-izbori.html", "text": "Германският канцлер Ангела Меркел поздрави френския президент Макрон за „страхотния успех“ на партията му, предава AFP.\r\n„Най-искрените ми поздрави към Еманюел Макрон за страхотния успех на партията му на първия тур. Глас за реформите!“, цитира Меркел в „Туитър“ говорителят й Щефан Зайберт.\r\nНовият френски президент вече започва да създава силни работни връзки с Ангела Меркел, въпреки различните им възгледи по някои въпроси. Първата чуждестранна визита на Еманюел Макрон бе в Берлин. Симеон Миланов", "date": "2017-06-12", "title": "AFP: Ангела Меркел поздрави френският президент Еманюел Макрон за победата на парламентарните избори"}
{"url": "http://www.focus-news.net/news/2017/06/12/2403999/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата, съобщиха от пресцентъра на дружеството. Във връзка с подмяна на сградно водопроводно отклонение на бул. „Сливница“ Център, се налага спиране на водоподаването от 10:00 до 16:00 часа на клиентите на „Софийска вода”, живеещи в района на: бул. „Сливница“ от бул. „Христо Ботев“ до ул. Опълченска“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Сливница“ ъгъла с ул. “Антим I“.\r\nВъв връзка с ремонт на стратегически водопровод на бул. „Лазар Михайлов“ кв. „Бенковски“, се налага спиране на водоподаването от 10:00 до 16:00 часа на клиентите на „Софийска вода”, живеещи в района на: ул. „Новачки“, ул. „Перяновец“, ул. „Хоризонт“, ул. „Тетевенска“, ул. „Бодра смяна“, ул. „Горна махала“, ул. „Яшарица“, ул. „Северна“, ул. „Глас народен“, ул. „Зеленска“, ул. „Логачка“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Лазар Михайлов“ ъгъла с ул. „Оралица“.\r\nВъв връзка с подмяна на сградно водопроводно отклонение на ул. „Слатинска река“ жк. „Христо Смирненски“, се налага спиране на водоподаването от 10:00 до 19:00 часа на клиентите на „Софийска вода”, живеещи в района на: ул. „Слатинска река“ от ул. „Гео Милев“ до ул. „Камчия“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Слатинска река“ ъгъла с ул. “Роглец“.\r\nВъв връзка с изграждане на сградно водопроводно отклонение на бул. „Цар Борис III“ жк. „Бъкстон“, се налага спиране на водоподаването от 10:00 до 18:00 часа на клиентите на „Софийска вода”, живеещи в района на: ул. „Ветрушка“, по бул. „Цар Борис III“ от ул. „Деспот Слав“ до ул. „Ветрушка“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Ветрушка“ ъгъла с бул. „Цар Борис III “.\r\nВ понеделник във връзка с изпълнение на инвестиционен проект за реконструкция на уличен водопровод на ул. „Без име“ жк. „Младост“ 2, се налага спиране на водоподаването от 9:00 до 21:00 часа на клиентите на „Софийска вода”, живеещи в района на: бл. 215 - ниска и висока зона, бл. 213 и бл. 214 – висока зона. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: пред бл. 215. След възстановяване на водоснабдяването е възможно временно повишаване мътността на водата.\r\nВъв връзка с изпълнение на инвестиционен проект за реконструкция на уличен водопровод на ул. „Ела“ с. Кокаляне, се налага спиране на водоподаването от 9:00 до 21:00 часа на клиентите на „Софийска вода”, живеещи в района на: местност Падинето, вилна зона „Бяла нива“, вилна зона „Дебело Гуно“, ул. „Цар Иван Асен II“;\r\n- по ул. „Димитър Благоев“ от ул. „Тополите“ до ул. „Цар Иван Асен II“, ул. „Грамада“;\r\n- по ул. „Тополите“ от ул. „Димитър Благоев“ до края на улицата;\r\n- по ул. „Петров кладенец“ от №10 до края на улицата, ул. „Лъката“, ул. „Ела“, ул. „Буката“, ул. „3“, ул. „2“, ул. „Люляк“;\r\n- по ул. „Държов дол“ от ул. “Лъката“ до ул. \"Цар Асен II\", ул. „Падинето“, ул. „Йованец“ с номера 2, 4, 6.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Падинето“ ъгъла с ул. „Люляк“. След възстановяване на водоснабдяването е възможно временно повишаване мътността на водата.\r\nВъв връзка с изпълнение на инвестиционен проект за реконструкция на уличен водопровод на ул. „Зорница“ кв. „Михайлово“ гр. Банкя, се налага спиране на водоподаването от 9:00 до 20:00 часа на клиентите на „Софийска вода”, живеещи в района на: ул. 3-та, по ул. „Зорница“ от ул. „Китката“ до ул. „Бук“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Зорница“ ъгъла с ул. „Китката“. След възстановяване на водоснабдяването е възможно временно повишаване мътността на водата.\r\nВъв връзка с подмяна на сградно водопроводно отклонение до бл. 625 жк. „Люлин“ 6, се налага спиране на водоподаването от 9:00 до 21:00 часа на клиентите на „Софийска вода”, живеещи в района на: бл. 625, бл. 626. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: паркинга на бл. 625.\r\nВъв връзка с прекъсване на сградно водопроводно отклонение на ул. „Самоков“ жк. „Изгрев“, се налага спиране на водоподаването от 13:00 до 17:00 часа на клиентите на „Софийска вода”, живеещи в района на: ул. „Самоков“ от ул. „Незабравка“ до бул. „Драган Цанков“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Самоков“ ъгъла с ул. „Русаля“.\r\nВъв връзка с изграждане на сградно водопроводно отклонение на бул. „Никола Петков“ кв. „Овча купел“, се налага спиране на водоподаването от 9:00 до 19:00 часа на клиентите на „Софийска вода”, живеещи в района на: по ул. „Киевска“ от ул. „Любляна“ до бул. „Никола Петков“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Киевска“ ъгъла с ул. „Ново село“.\r\nВъв връзка с подмяна на сградно водопроводно отклонение на бул. „Ботевградско шосе“ кв. „Враждебна“, се налага спиране на водоподаването от 9:00 до 18:00 часа на клиентите на „Софийска вода”, живеещи в района на: бул. „Ботевградско шосе“ от река Искър до с. Долни Богров и ул. „Челопешко шосе“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Ботевградско шосе“ №441.\r\nВъв връзка с подмяна на уличен водопровод на ул. „Незабравка“ кв. „Факултета“, се налага спиране на водоподаването от 10:00 до 20:00 часа на клиентите на „Софийска вода”, живеещи в района на:\r\nпо ул. „Несебър“ от ул. „Суходолска“ до парк „Западен парк“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Несебър“ №25.\r\nВъв връзка с подмяна на сградно водопроводно отклонение на ул. „Стефан Караджа“ кв. „Филиповци“, се налага спиране на водоподаването от 10:00 до 16:00 часа на клиентите на „Софийска вода”, живеещи в района на: ул. „Стефан Караджа“, ул. „Хаджи Димитър“, ул. „Георги Стоянов“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Стефан Караджа“ ъгъла с ул. „Хаджи Димитър“.", "date": "2017-06-12", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2017/06/12/2404000/anadolu-agency-iran-izprashta-dva-boyni-koraba-kam-bregovete-na-oman.html", "text": "Техеран. Иран планира да изпрати два бойни кораба към ОМАН, предава турската Anadolu Agency.\r\nДвата кораба ще отплават от иранското пристанище Бандар Абас на отвъдморска мисия до Арабския полуостров, а след това в международни води.\r\nФлотът  съставен от есминец клас „Алборз“ и логистичен кораб клас „Бушехр“, ще бъде разположен в ОМАН, а по-късно в международни води в Индийския океан и Аденския залив. Мисията му ще бъде да подсигури морските пътища в Аденския залив.\r\nТози ход на Иран идва, когато в Персийския залив цари дипломатическа криза, при която Саудитска Арабия, Обединените Арабски емирства, Бахрейн и Египет скъсаха отношения с Катар. Симеон Миланов", "date": "2017-06-12", "title": "Anadolu Agency: Иран изпраща два бойни кораба към бреговете на ОМАН"}
{"url": "http://www.focus-news.net/news/2017/06/12/2403993/denyat-12-yuni-v-balgarskata-istoriya.html", "text": "2009 г. \r\nПрезидентът на Р България връчва Орден „Стара планина“ първа степен на Михаел Ернст Антон Гайер извънреден и пълномощен посланик на Федерална република Германия в Република България „за изключително големите му заслуги за развитието на българо-германските отношения и по повод окончателното му отпътуване от страната.2008 г. \r\nПрезидентът на Р България връчва Орден „Стара планина“ първа степен на Нелсън Мандела „за неговата активна международна правозащитна дейност и по повод 90 години от рождението му.“[2006 г. \r\nМинистерски съвет признава независимостта на Република Черна гора. Министърът на външните работи Ивайло Калфин информира черногорския си колега Миодраг Влахович за решението на българското правителство. В Заявление на заместник-министър-председателя и министър на външните работи на Република България Ивайло Калфин относно признаването на независимостта на Република Черна гора се казва:\r\n\"На 5 юни 2006 г., в резултат на проведения на 21 май т.г. референдум за независимост, Парламентът на Република Черна гора прие Декларация, в която обяви Република Черна гора за независима държава с пълна правосубектност по международното право.\r\nЗачитайки изразената воля на народа на Черна гора, с решение на Министерския съвет на Република България от 12 юни 2006 г., Република България признава Република Черна гора за суверенна и независима държава и изразява готовност да установи дипломатическите отношения между двете страни на равнище посолства\".2006 г. \r\nБългария и Южна Корея подписват споразумение за защита и насърчаване на инвестициите между двете страни. Това съобщава министър-председателят Сергей Станишев, след среща с корейския си колега Хан Мьонг-сук. Г-жа Хан Мьонг-сук заявява, че България може да стане производствена база за корейски предприятия. По думите на корейския премиер подписаното споразумение може да прерасне в документ с по-голямо значение - за икономическо сътрудничество. Г-жа Хан Мьонг-сук е категорична, че стокообменът между двете страни до 2010 г. може да достигне 1 милиард долара. Тя хвали България за това, че има добре изразено равенство на половете и се възхищава от големия брой жени, участващи в парламенарната и правителствена дейност. \r\nХан Мьонг-сук е първата жена-премиер на Корея и първият корейски министър-председател на посещение в България.1991 г. \r\nНа двудневно посещение в България пристига генералният секретар на НАТО Манфред Вьорнер, посрещнат от председателя на Атлантическия клуб Соломон Паси. \r\nМанфред Вьорнер е седмият пореден генерален секретар на НАТО от 1 юли 1988 г. до преждевременната му смърт на 13 август 1994 г.1986 г. \r\nСлед четиримесечна дейност е разкрита нелегалната организация на Турското националноосвободително движение в България (ТНОДБ). Нейният ръководител Меди Доганов (Ахмед Доган) е осъден на 10 г. затвор, а четирима негови съмишленици - на различни срокове лишаване от свобода.\r\nАхмед Демир Доган e роден на 29 март 1954 г. в село Пчеларово, Варненска област. Той е български политик, основател на Движението за права и свободи през 1990 г. и негов председател. През 1981 г. Доган завършва философия в СУ \"Климент Охридски\". Редовен аспирант в Института по философия към Българската академия на науките /БАН/. Четири години по-късно завършва Академията за обществени науки и социално управление /АОНСУ/ на ЦК на БКП. През 1985 г. се включва в организиране на съпротивата срещу т. нар. \"възродителен процес\". През 1986 г. е кандидат на философските науки и научен сътрудник в Института по философия към Българската академия на науките /БАН/. Същата година е арестуван и изпратен в Главно следствено управление за 6 месеца и 15 дни. През 1987 г. лежи в Софийския затвор в килия за смъртници. Три години по-късно е осъден при закрити врати от Варненския окръжен съд на 10 г. лишаване от свобода като създател на противодържавна организация. През 1989 г. амнистиран след отмяната на чл. 233 от Наказателния кодекс. Ахмед Доган е учредител и председател на Движението за права и свободи от създаването му на 4 януари 1990 г. Депутат е в 7-то велико народно събрание /ВНС/ с името Меди Доганов. През 1991 г. е председател на парламентарната група на ДПС. Председател на Централния съвет и на Централното оперативно бюро на ДПС. Напуска ВНС заедно с още 13 депутати от ДПС. Депутат в 36-то НС, 37-то НС. През 1997 г. става депутат и съпредседател на Обединението за национално спасение /ОНС/ в 38-то ОНС. На 29 ноември 1998 г. става първият председател на Либерално-демократичния съюз на ротационен принцип за една година. През 2001 г. става депутат в 39-ото Народно събрание, а оглавяваното от него ДПС става коалиционен партньор на Национално движение Симеон ІІ в управлението. През 2004 г., по повод 50-годишния му юбилей, Ахмед Доган е награден с орден Стара планина първа степен за извънредно големите му заслуги в изграждането и утвърждаването на демокрацията, етническия мир и духа на толерантност в Република България. На парламентарните избори произведени на 25 юни 2005 г. Ахмед Доган отново е избран за депутат. След два неуспешни опита за съставяне на правителство, президента Георги Първанов дава мандат на ДПС за сформиране на Кабинет. В новосформираното правителство в коалиция управляват ДПС, БСП и НДСВ.1980 г. \r\nВ Париж е открита изложба „Българската средновековна цивилизация”, посветена на 13-вековния юбилей на българската държава.1980 г. \r\nВ София започва Третата конференция на министрите по образованието от европейския регион на ЮНЕСКО, продължила до 20 юни. В нея участва и генералният директор на ЮНЕСКО Амаду Махтар М'Боу.1967 г. \r\nПриет е Закон за държавното знаме на НР България, според който знамето на Народна република България изразява суверенитета на българския народ и държава и е отличителен знак в международните й отношения. То е трицветно - бяло, зелено и червено, поставени водоравно отгоре надолу. Белият цвят “символизира миролюбието, трудолюбието и другите добродетели на българския народ; зеленият - връзката на държавното знаме със знамената на борците за национално освобождение, плодородието на българската земя и любовта на българския народ към родината, червеният - победилата социалистическа революция в България и готовността на българския народ да брани достиженията й.”1953 г. \r\nДържавната политехника в София се разделя на четири самостоятелни висши учебни заведения: Висш инженерно-строителен институт (ВИСИ), Висш машинно-електротехнически институт (ВМЕИ), Висш минно-геоложки институт (ВМГИ) и Висш химико-технологически институт (ВХТИ).1952 г. \r\nОснован е Съюзът на филмовите дейци в България (първоначално като Творчески дом на кинодейците).\r\nСъюзът на българските филмови дейци има голям принос за изграждането на структурата на българската кинематография, организацията на филмопроизводството и квалификацията на кадрите. СБФД разгръща голяма дейност за утвърждаването на българското киноизкуство, за развитието на кинокритиката и кинотеорията. Съюзът е инициатор, организатор или съорганизатор на всички филмови фестивали в страната. През 1970 г. към него се създават Кабинет на младия кинематографист и Експериментална студия за филмови дебюти, което допринася за творческото развитие на следващите поколения кинематографисти. През годините СБФД разгръща и голяма международна дейност, като осъществят контакти с кинематографичната общност по света, изпращайки свои членове на международни фестивали, организирайки множество международни срещи, конференции, симпозиуми и дискусии по въпросите на киното. Така СБФД е приет за член на най-авторитетни международни филмови организации като ФИПРЕССИ, ФЕРА, АСИФА и СИФЕЖ. Членове на Съюза на българските филмов дейци са били и са най-авторитетните имена на българската кинорежисура, кинодраматургия и литература. Днес Съюзът на българските филмови дейци наброява почти хиляда души.1948 г. \r\nВ България е публикуван указ за държавния печат и за печатите с изображение на държавния герб.1947 г. \r\nЗапочва съдебен процес срещу Петър Коев от ръководството на БЗНС “Никола Петков”. На 14 юни процесът приключва и той е осъден на 12 г. и 6 м. строг тъмничен затвор като \"идеен подбудител\" за създаването на тайната военна организация \"Неутрален офицер\".\r\nВоенната организация \"Неутрален офицер\" е конспиративна организация, създадена през октомври 1945 г. от група щабни офицери начело с ген. Ив. Попов, бивш помощник началник-щаб на българската армия. Поставя си за цел свалянето на отечественофронтовската власт и възстановяването на предишния режим в страната. Макар че влиза в контакт с лидерите на някои от опозиционните партии, организацията \"Неутрален офицер\" не успява да разгърне някаква по-широка дейност. Разкрита е от органите на реда през 1946 г. 27 от нейните участници са изправени пред съда и получават присъди с различен срок за излежаване в затвора.1945 г. \r\nНикола Петков, който се обявява против новото ръководство на БЗНС, в което преобладават левите земеделци, е освободен от поста главен секретар. На негово място е избран Александър Оббов, готов да работи с БРП(к). Привържениците на Никола Петков се обособяват в самостоятелна политическа група.\r\nНикола Петков е политически и държавен деец. Роден е на 21 юли 1893 г. в София. Завършва право в Париж. Член е на БЗНС, през 1932-1933 г. е в състава на ПП на БЗНС \"Ал. Стамболийски\". Редактира печатния орган на съюза \"Земледелско знаме\". През 1933 г. преминава към БЗНС \"Георги Марков\". След държавния преврат на 19 май 1934 г. се присъединява към БЗНС \"Врабча 1\". През 1937 г. отново се включва в редовете на БЗНС \"Ал. Стамболийски\". По време на Втората световна война 1939-1945 г. възприема идеята за създаване на Отечествения фронт. От август 1943 г. участва в състава на Националния комитет на ОФ като представител на БЗНС \"Ал. Стамболийски\". След 9 септември 1944 г. е министър без портфейл в първото правителство на ОФ (1944-1946 г.). През лятото на 1945 г. напуска правителството и сформира опозиционния БЗНС (Никола Петков). Редактира печатния орган на съюза в. \"Народно земеделско знаме\". Народен представител в VI ВНС (1946 – 1949 г.). През лятото на 1947 г. му е отнет депутатският имунитет и е осъден на смърт за противодържавна дейност. Умира на 23 септември 1947 г.1941 г. \r\nВ Гюмюрджина е основано българско читалище \"Просвета\", продължител на съществувалото до 1920 г. читалище.1930 г. \r\nДейци на Западнопокрайнската революционна организация \"Въртоп\" взривяват бомба на Нишката жп гара. На 22 юни под натиска на Великобритания и по нареждане на временно председателстващия правителството външен министър Атанас Буров са арестувани 25 македонски дейци.\r\nВътрешната западнопокрайнска революционна организация \"Въртоп\" е създадена през 1923 г., в отговор на терора, на който е подложено българското население от Западните покрайнини, от страна на югославските власти. Организацията въплъщава идеята за въоръжена борба, за национално освобождение и присъединяване на областта към България. Когато репресиите на югославските власти достигат застрашителни размери, членовете на организацията пристъпват към провеждане на серия от атентати, политически убийства и диверсии на територията на Западните покрайнини и Поморавието - Враня, Ниш, Пирот, Цариброд, както и в столицата Белград.1911 г. \r\nВ Битоля е основана Отоманска партия на базата на Българската народнофедеративна партия начело с депутата в отоманския парламент Тодор Павлов.1864 г. \r\nВ Цариград се закрива съборът, свикан от Вселенската патриаршия за решение на българския църковен въпрос. В Събора участват всички бивши цариградски патриарси, патриарсите на Александрия, Йерусалим и Антиохия, синодалните и пребиваващите в Цариград митрополити и епископи, мирски лица, гръцки първенци, само четирима българи – владиците Панарет Пловдивски, Антим Преславски и Доротей Софийски, и едно мирско лице – Гавраил Кръстевич. Съборът не пожелава да удовлетвори българските искания и в решенията си заменя думите “българи” и “български” с “християни”. Българите в Цариград подават до Високата порта изложение, продължавайки преследването на народната цел – възстановяване на Българската православна църква.1842 г. \r\nИздадени са присъдите над арестуваните участници във Втория браилски бунт (1842 г.). Георги Раковски и още 6 души са осъдени на смърт.\r\nБраилските бунтове (1841 - 1843 г.) са революционни акции на българската емиграция в Румъния, с ръководен център Браила. Първият от тях е организиран през 1841 г. Начело застават сръбският капитан Владислав Татич и българинът В. Хадживълков. Участниците в него се опитват да използват влошеното външно и вътрешнополитическо положение на Османската империя след неуспешната за Високата порта Турско-египетска война (1839 г.), за да вдигнат въстание в България. За целта е замислено прехвърлянето на една чета от Влашко и Молдова на българския бряг. В организирането й вземат участие редица български търговци и занаятчии. Към тях се присъединяват и известен брой гърци. За кратко време са събрани много доброволци, закупено е необходимото оръжие. В началото на юли 1841 г. бунтът е обявен в Браила. Прехвърлянето на четата в България обаче среща въоръжен отпор от страна на румънските власти, които се страхуват от усложнение на техните отношения с Османската империя. Около 80 души от българите са убити, а останалата част са заловени и изпратени на каторжна работа в Румъния. Само малък брой от четниците успяват да се спасят и укрият.\r\nСлед неуспеха на първата акция, през август същата година българските емигранти започват подготовката на нова. По това време в Браила пристига Г. С. Раковски, който се свързва с капитан Хаджи Ставри - пратеник на тесало-епирското революционно дружество, и установява контакт с главния организатор на новия бунт Г. Димитров Казак. Планът на акцията предвижда събирането на многохиляден отряд от Южна Бесарабия и вътрешността на Влашко и Молдова, който след това да мине през Браила и да увлече намиращите се там български и гръцки доброволци. След като разбие местния румънски гарнизон, отрядът трябва да се прехвърли през Дунав на българския бряг и да вдигне въстание. Румънските власти узнават за готвения план и вземат своевременни контрамерки. През февруари 1842 г. румънските власти правят опит да арестуват Г. С. Раковски. Стига се до ново сражение със заговорниците. За да спаси заловените бунтовници, Г. С. Раковски се предава и е осъден на смърт. Но тъй като притежава гръцки паспорт (под името Георги Македон), е предаден на гръцките консулски власти.1444 г. \r\nПодписан е Адрианополският мир, който слага край на първия поход на Владислав III Ягело (на снимката) и Янош Хуняди за прогонване на османските нашественици от Европа (1443 г. - 1444 г.).\r\nТака наречения “Дълъг поход” на кръстоносната армия, командвана от полско-унгарския крал Владислав ІІІ Ягело (1434 – 1444 г.) и трансилванския войвода Янош Хуняди (1437 – 1456 г.), започва през октомври 1443 г. Кръстоносният поход има дълга подготовка, в която активно се включва Римската църква и сам папа Евгений ІV. В християнската военна кампания се включват 250 000 унгарски, полски, немски и френски рицари, чешки хусисти и 8000 сръбски бойци на деспот Георги Бранкович (1426 – 1456 г.). В християнската армия участва и българският престолонаследник Фружин, “господарят на Загоре”. В първия си поход християнската армия стига до Ихтиманските възвишения. Въпреки удържаната победа над турците, поради настъпващата зима на 1443 г.-1444 г., тя се връща обратно. През май 1444 г., по инициатива на Мурад II, в Одрин започват преговори за сключване на мирен договор. Османската дипломация проявява изключителна активност за подписване на примирие, тъй като трябва да решава проблеми с враговете си в Анадола. Според клаузите на договора султанът се задължава да освободи всички пленени християни, да плати еднократна контрибуция от 100 000 флоринта и да предостави на Владислав III Ягело 25 000-на помощна армия. По настояване на сръбския владетел Георги Бранкович (1426 - 1456 г.) християнските сили се съгласяват да подпишат договора. Договорът е преподтвърден през юли в унгарския град Сегед.\r\nВъпреки това Владислав III Ягело предприема нов поход срещу Османската империя. Сборната християнска армия преминава р. Дунав в края на септември 1444 г. и с помощта на българското население разбива османските войски при Видин и Оряхово. В средата на октомври същата година тя стига до Никопол и подкрепена от влашкия княз Влад Дракул с 4000 конници, продължава пътя си на изток, като на 9 ноември достигна Варненското поле. По време на Варненската битка (10.11.1444 г.) Владислав III Ягело попада с малък отряд от личната си охрана в еничарско обкръжение и е убит. Убийството му внася смут сред обединените християнски войски и впоследствие те са разбити.766 г. \r\nПо време на управлението на хан Телериг византийският император Константин V Копроним потегля от Константинопол към българските земи с 2600 кораба и огромна войска. Морска буря около н. Емине разбива византийския флот и голяма част от войниците загиват. \r\nХан Телериг управлява в периода 768 - 777 г. През 774 г. сключва мирен договор с Византия, с което предотвратява военен конфликт с нея. Прави опит да обедини славяните от българската група в силна държава. За да запази независимостта на българската държава, прибягва до хитър ход - за да унищожи провизантийската групировка сред военноплеменната аристокрация в страната, изпраща писмо на византийския император, в което му съобщава, че иска да избяга от България и затова го моли да му съобщи имената на доверениците си в България. След като получава списъка на императорските \"тайни приятели\", Телериг заповядва всички да бъдат избити. Разгневен от измамата, византийският император веднага предприема поход срещу българите (август 775 г.), но още по пътя получава сърдечен удар и умира. След 2 години обаче в България отново стават вътрешни междуособици и Телериг бяга в Цариград. Там приема християнството и се жени за братовчедка на византийската императрица.На тази дата са родени:1945 г. \r\nРоден е Найден Андреев - български композитор и аранжор на естрадна музика. Отговорен редактор на редакция \"Забавна музика\" в БНТ от 1972 г. и ръководител на вариететно-сатиричния театър в Габрово от 1985 г. В забавната музика влиза през 1966 г. като ръководител на група \"Пчелите\". Има 3 авторски албума - \"Моите мелодии\" (1983 г. и 1986 г.) на \"Балкантон\" и на \"Мелодия\" в изпълнение на А. Миронов.1944 г. \r\nРоден е Дойчин Василев - български алпинист, заслужил майстор на спорта. Досега е изкачил осемхилядниците Даулагири, Макалу, Щища Пангма и Чо Ойю. Дойчин Василев покорява и най-високия връх на планетата Еверест (8 848 м).1904 г. \r\nРоден е Атанас Далчев - български поет, преводач и есеист. Завършва философия в СУ “Св. Климент Охридски” през 1927 г. Заминава за Рим и пътешества из Италия. През 1928-1929 г. е в Париж. Посещава и Лондон. Работи като учител в България. През 1936-1937 г. пътува из Франция. Бил е учител по български език в Цариград през 1938 г. и училищен инспектор и директор на прогимназия в София до 1944 г. След 9 септември 1944 г. е началник отделение в Министерството на информацията; заместник-главен редактор на сп. \"Пламъче\". Печата свои стихотворения за пръв път в сборник \"Мост\" през 1923 г. Произведенията му са превеждани на много езици. Носител е на Хердерова награда за 1972 г. Съчинения: \"Прозорец\" (1926 г.), \"Стихотворения\" (1928 г.), \"Париж\" (1930 г.), \"Ангелът на Шартър\" (1943 г.), \"Стихотворения\" (1965 г.), \"Фрагменти\" (1967 г.), \"Балкон\" (подредба Р. Ралин, 1972 г.), \"Стихотворения. Фрагменти\" (1974 г.), \"Стихотворения. Фрагменти. Мисли и впечатления\" (1978 г.), \"Съчинения\", в 2 т. (1984 г.), \"Стихотворения. Преводи. Миниатюри\". (подб., ред. и предг. и прил. Р. Ралин, 1990 г.) .1889 г. \r\nРоден е Гьончо Белев - български писател. Първото му произведение е повлияно от Тетмайер - \"Горски иммортели\" (1912 г.), печатано в приложението на в-к \"Вечерна поща\". Делегат на конгреса на писателите за защита на световната култура в Париж през 1938 г. По-известни негови съчинения са: \"Тайно страдание\" (1923 г.), \"Животът си тече\" (1937 г., 1938 г., в две части), \"За маслиненото клонче в Париж\" (1939 г.), \"Случки из живота на Минко Минин\" (1940 г., 1945 г., 1957 г., роман в 4 части), \"Панорама на една епоха\" (1960 г.) и др.1868 г. \r\nРоден е Янко Забунов – един от основателите на БЗНС (1899 г.) и пръв председател на УС на БЗНС. Учи агрономство в Австрия (1890- 1891 г.), работи като учител и директор на сливенското Винарско училище (1891 - 1895 г.). През 1897 г. е директор на Лозаро-винарското училище в Плевен. Два пъти е избиран за народен представител. Отстоява идеята за утвърждаване на БЗНС като политическа организация на селяните. Издава и редактира съюзния орган в. “Земеделска защита”. През 1902 г. се оттегля от активна политическа дейност.1864 г. \r\nРоден е Стоян Загорски - генерал-лейтенант. Завършва военно училище в София и артилерийска академия в Русия. Като артилерийски инженер е командир на Софийски крепостен батальон и на IV-ти артилерийски полк. През Балканската война е началник на обсадната артилерия, а от 2 август 1915 г. е назначен за Инспектор на инженерните войски. По време на Първата световна война (1915 - 1918 г.) е началник на инженерните войски при Щаба на Действащата армия.На тази дата умират:2011 г. \r\nУмира Петър Константинов (1928 - 2011) - председател на Общонародно сдружение „Мати Болгария”. \r\nПисателят д-р Петър Константинов, роден на 1 август 1928 г. в гр. Казанлък, е завършил медицина и политическа икономия. На популяризирането на българското, европейското и световното изкуство той е посветил повече от четиридесет години. Автор е на над тридесет книги – романи, повести, сборници, разкази, художествена публицистика и изкуствознание, повечето от които са претърпели три, четири и пет издания. Има над 200 научни труда в областта на медицината, изкуството, политическата икономия и историята и над 2000 публикации в периодичния печат.\r\nПроф. д-р Петър Константинов взема дейно участие в обществения живот на страната. Един от основателите и председател на Общонародното сдружение „Мати Болгария” – първата общонародна организация след демократичните промени през 1989 г., която осъществи изключително активна дейност у нас и в чужбина за пробуждане, съхранение и разпространение на българския народен дух, народните традиции и историческата ни памет.\r\nКато председател на Националния комитет за защита правата на българите извън сегашните граници на България и на Националния комитет за защита на историческата истина в България, той съдейства с подкрепата на широката общественост за защита правата на компактното българско население извън сегашните граници на България и за създаване на истинско действащо гражданско общество.\r\nПочетен гражданин на Казанлък.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2017-06-12", "title": "Денят 12 юни в българската история"}
{"url": "http://www.focus-news.net/news/2017/06/12/2403964/", "text": "Мароко е готово да встъпи в ролята на посредник за дипломатическото решаване на кризата в Персийския залив, предава „Известия“.\r\n„Ако страните изразят желание, кралство Мароко е готово да окаже помощ в насърчаването на свободен и всеобхватен диалог на базата на ненамесата във вътрешната политика, борбата с религиозния екстремизъм, ясните позиции и придържане към поетите задължения“, се казва в съобщения на мароканското Министерство на външните работи. Симеон Миланов", "date": "2017-06-12", "title": "„Известия“: Мароко може да бъде посредник в решаването на кризата в Персийския залив"}
{"url": "http://www.focus-news.net/news/2017/06/12/2404003/gd-granichna-politsiya-5-km-e-kolonata-ot-tovarni-avtomobili-na-izhod-na-gkpp-kapitan-andreevo-2-km-e-opashkata-na-gkpp-lesovo.html", "text": "Към 06.00 часа колоната от товарни автомобили на изход на ГКПП \"Капитан Андреево\" е 6 км, 2 км е опашката на изход на ГКПП \"Лесово\". Това съобщиха от пресцентъра на ГД \"Гранична полиция\".  Нормален е трафикът на всички контролно-пропускателни пунктове на границите с Румъния, Сърбия, Македония и Гърция.", "date": "2017-06-12", "title": "ГД \"Гранична полиция\": 5 км е колоната от товарни автомобили на изход на ГКПП \"Капитан Андреево\", 2 км е опашката на ГКПП \"Лесово\""}
{"url": "http://www.focus-news.net/news/2017/06/12/2404002/blagoevgrad-v-grada-shte-se-sastoi-ofitsialnoto-otkrivane-na-novopostroeniya-park-makedoniya-v-rayona-na-bivshite-kazarmi.html", "text": "Официалното откриване на новопостроения парк „Македония“ в района на бившите казарми ще се състои днес, съобщиха от пресцентъра на Община Благоевград. В 13.30 часа кметът на Община Благоевград ще представи новия облик на терена.", "date": "2017-06-12", "title": "Благоевград: В града ще се състои официалното откриване на новопостроения парк „Македония“ в района на бившите казарми"}
{"url": "http://www.focus-news.net/news/2017/06/12/2404001/denyat-12-yuni-v-svetovnata-istoriya.html", "text": "2016 г. \r\nПовече от 50 души бяха убити при атаката в нощен гей клуб в град Орландо в американския щат Флорида. 53 ранени са били откарани в болница.2015 г. \r\nВ Баку се откриват първите европейски игри.2013 г. \r\nС цел икономии правителството на Гърция закрива най-голямата държавна телевизия ERT.2012 г. \r\nВ Москва се състои вторият опозиционен „марш на милионите“ с участието на 20 - 40 хиляди човека.2011 г. \r\nНа парламентарните избори в Турция победа удържа управляващата Партия на справедливостта и развитието като спечели 326 места в 550 членното Велико национално събрание на Турция (Меджелиса).2008 г. \r\nЖителите на Ирландия на референдум отхвърлят Договорът от Лисабон - Опростен вариант на Конституция на ЕС.2000 г. \r\nВладимир Путин подписва указ за назначаване на върховния мюфтия на Чечня Ахмад Кадиров за глава на временната чеченска администрация, след което той напуска поста на мюфтия. Президентът на Чечня Ахмад Кадиров е роден през 1950 г. Завършва ислямско духовно училище (мадраса) в Бухара и Ислямският институт в Ташкент, Узбекистан. През 1989 г. основава първия Ислямски институт на територията на Северен Кавказ, чийто ректор е до 1994 г. От 1994 г. до 1996 г. участва във военните действия в редиците на чеченските бойци против руските федерални войски. През 1995 г. в хода на срещата на полевите командири на Чечня в село Ведено Джохар Дудаев назначава Кадиров за върховен мюфтия на Чечня. В качеството си на нов духовен лидер на републиката Кадиров обявява свещена война на Русия. През 1996 г. той е сред участниците в преговорите между генерал Александър Лебед и Аслан Масхадов, състояли се в селището Стари Атаги. Известен е като убеден противник на уахабизма. На 25 юли 1998 г. в Грозни по негова инициатива се провежда Конгрес на мюсюлманите от Северен Кавказ. Участниците на конгреса осъждат уахабизма и обвиняват Русия в “косвена подкрепа” на уахабитите. Кадиров иска от ръководството на Чечня да разпусне въоръжените уахабитски групировки и да екстрадират религиозните проповедници от републиката. След нахлуването на отряди на Шамил Басаев и Хаттаб на територията на Дагестан през август 1999 г., Кадиров се отказва от участие в нова война против Русия и обявява Гудермеския, Курчалоевския и Ножай-Юртовския район на Чечня за “зона, свободна от уахабизъм”. На 25 септември 1999 г. по време на митинг в Гудермес Кадиров заедно с други бойци заявява, че е готов да се бори против уахабитите с оръжие в ръка. На 10 октомври 1999 г. Аслан Масхадов с указ отстранява Кадиров от поста върховен мюфтия на Чечня, като го обявява за “враг на чеченския народ”, който “подлежи на унищожение”. В началото на ноември 1999 г. благодарение на Кадиров федералните сили практически безпрепятствено навлизат в Гудермес - втория по големина град на Чечня. На 12 юни 2000 г. Владимир Путин подписва указ за назначаването на Кадиров на поста ръководител на временната администрация на Република Чечня. След назначаването си Кадиров се отказва от задълженията си на върховен мюфтия. На 12 август 2000 г. Кадиров излиза със заявление по местната телевизия и призовава воюващите чеченци да се предадат. В обръщението си към полевите командири Кадиров заявява, че е получил от руския президент “пълномощия за амнистия на участниците на незаконните въоръжени групировки, не участвали в извършването на особено тежки престъпления”. През януари 2001 г. Кадиров се съгласява да оглави Съвета на директорите на чеченския филиал на компанията “Роснефт”. На 5 октомври 2003 г. е избран за президент на Чечня, като печели повече от 80% от гласовете на избирателите. Умира при атентат на 9 май 2004 г.1994 г. \r\nС референдум в Австрия е прието членството ѝ в ЕС.1991 г. \r\nБорис Елцин печели първите избори за президент на Русия. Борис Николаевич Елцин е роден на 1 февруари 1931 г. Завършва Уралския политехнически институт като инж.-конструктор през 1955 г. Работи като инженер и началник на Южгорстрой (1955-1963); началник на строителния отдел на Свердловския областен комитет на КПСС (1966-1976). Член е на КПСС от 1961 г. От 1968 г. е първи секретар на Свердловския обком на КПСС. От април 1985 г. завежда отдел в ЦК на КПСС. Член на ЦК на КПСС (1981 г.); кандидат-член на Политбюро на ЦК на КПСС (1986 г.). Депутат е във ВС на СССР (1978 г.). През февруари 1988 г. по предложение на М. Горбачов е изключен от Политбюро. През юни 1988 г. дава тв интервю пред западни кореспонденти във връзка с посещението на Р. Рейгън в Москва, като критикува враговете на \"перестройката\", с което става най-популярният човек в страната. Осъществява частно посещение в САЩ (септември 1989 г.). Той е първият свободно избран президент на Русия (1991 г.; преизбран през 1996 г. до 2000 г.). През 1991 г. посещава САЩ като държавен глава. През 1991 г. и октомври 1993 г. с помощта на армията потушава опит за преврат. Създава Общността на независимите държави (ОНД). Провежда икономически реформи. Обявява КПСС извън закона (7.11.1991 г.). Умира на 23 април 2007 г., от сърдечна недостатъчност.1970 г. \r\nАнглийският актьор Лорънс Оливие става първия актьор в историята, получил титлата “лорд”. Лорънс Оливие е роден през 1907 г. Учи в Централната драматична школа в Оксфорд (1924 - 1925). Смятан е за най-големия британски театрален актьор и за най-добрия Шекспиров интерпретатор. Той е инициатор за създаването и пръв директор на Националния театър. В киното е от 1930 г. (\"Сламената вдовица\"). Снима се в централни роли в незначителни американски и английски филми - \"Жълтият билет\" (1931 г.), \"Както ви се харесва\" (1936 г.), \"Непобедимата армада\" (1936 г.), \"Разводът на лейди Х” (1938 г.). Едва във филмите \"Брулени хълмове\" (1939 г.) и \"Ребека\" (1940 г.) изкуството на Оливие достига нивото на театралните му изяви. Огромен успех има военновременната мелодрама \"Лейди Хамилтън\" (1941 г.). Поставя 3 филма по Шекспир - \"Хенри V” (1945 г.), \"Хамлет\" (1948 г.), \"Ричард III\" (1955 г.), в които се стреми към пълноценен филмов еквивалент на литературния първоизточник, получава световна известност и оказва силно влияние върху развитието на реалистичните тенденции в английското кино. Изпълнява главни роли в Шекспирови екранизации - \"Отело\" (1965 г.), \"Венецианският търговец\" (тв, 1977 г.), \"Крал Лир\" (тв, 1982 г.), режисира своята интерпретация на Чеховата пиеса \"Три сестри\" (1970 г.). Снима се още в: \"Кари\" (1952 г.), \"Просешка опера\" (1953 г.), \"Принцът и балерината\" (1956 г.), \"Ученикът на дявола\" (1959 г.), \"Аустерлиц\" (1959 г.), \"Спартак\" (1960 г.), \"Конферансието\" (1960 г.), \"Изпитание\" (1962 г.), \"Хартум\" (1966 г.), \"Обувките на рибаря\" (1968 г.), \"Битката за Англия\" (1969 г.), \"О, каква прекрасна война!\" (1970 г.), \"Дейвид Копърфилд\" (1970 г.), \"Детективът\" (1972 г.), \"Лейди Каролина Лем\" (1974 г.), \"Любов сред руините\" (1975 г.), \"Маратонецът\" (1976 г.), \"Един мост повече\" (1977 г.), \"Колекцията\" (тв, 1977 г.), \"Котка върху горещ ламаринен покрив\" (тв, 1977 г.), \"Момчетата от Бразилия\" (1978 г.), \"Един малък романс\" (1979 г.), \"Инчон\" (1981 г.), \"Битката на титаните\" (1981 г.), \"Джазовият певец\" (1982 г.), \"Пътешествие около баща ми\" (тв, 1982 г.), \"Вагнер\" (тв, 1983 г.), \"Завръщане в Брайтсхед\" (тв, 1983 г.), \"Бунтът на Баунти\" (1984 г.), \"Петър Велики\" (тв, 1986 г.). На живота и творчеството му е посветен тв филм \"Лорънс Оливие. Един живот\" (1982 г.). Автор е на книгата \"Изповед на един актьор\" (1982 г.).1964 г. \r\nЗаедно с други членове на Африканския Национален конгрес Нелсън Мандела е осъден на доживотен затвор по обвинение за саботаж, държавна измяна и конспирация към Южна Африка. Нелсън Мандела е южноафрикански политик, президент на ЮАР от 1994 г. до юни 1999 г., символ на борбата срещу политиката на апартейд. Роден е на 18 юли 1918 г. в Умтата, Транскей, ЮАР в семейство на вожда на племето тембу. Учи в колежа на Форт Хер, откъдето е изключен през 1940 г. заради участие в стачка. Работи като полицай в мина в Йоханесбург. През 1942 г. завършва колеж и Уитуатърсрандския университет с бакалавърска степен по изкуство и право. От 1951 г. е член на адвокатската колегия в Йоханесбург. С активна политическа дейност се занимава от 1944 г., когато става член на Младежката лига на АНК. Нелсън Мандела оглавява кампанията за неподчинение на расистките закони (1952 г.) През 1953 г. е избран за президент на АНК в провинция Трансваал. Две години по-късно участва в конгреса на народите от Южна Африка. През 1956 г. попада в списъка на 156-те човека, обвинени в държавна измяна и е арестуван от властите в ЮАР. От 1960 г. Нелсън Мандела е в нелегалност, а от 1961 г. ръководи военна организация на АНК. През 1962 г. е арестуван и е осъден на 7 години затвор. Две години по-късно (1964 г.) получава доживотна присъда. Нелсън Мандела прекарва 18 години в затвора на о. Робън (1964-1982 г.), през 1982 г. е преместен в затвора в Кейптаун, където остава 6 години, след което е хоспитализиран заради туберкулоза. През 1985 г. той отхвърля предложението на президента П. Бота да бъде освободен при условие, че се откаже от каузата си. Освободен е на 11 февруари 1990 г., след като в системата на апартейд започва криза. Избран е за председател на ИК на АНК (1991 г.) и за негов президент (от юли 1991 г.). През септември същата година подписва национално споразумение за мир от името на АНК, уточнява процедурите за спиране на политическото насилие. На 3 февруари 1992 г. в Париж заедно с президента на ЮАР Фр. де Клерк получава наградата на ЮНЕСКО за мир “Хофу-Боани”. Година по-късно (1993 г.) отново с Де Клерк получава Нобелова награда за мир. През 1994 г. е избран за президент на ЮАР в първите общонационални избори с участието и на чернокожото население. През 1996 г. под негово ръководство е разработена и приета новата конституция на ЮАР.1963 г. \r\nВ Ню Йорк се състои премиерата на филма „Клеопатра” с Елизабет Тейлър в главната роля.1945 г. \r\nВъв Франция е отменена цензурата върху печата, въведена по време на Втората световна война.1900 г. \r\nВ Германия е приет Закон за военноморския флот, според който за 20 години трябва да бъдат построени 38 кораба.1898 г. \r\nГенерал Емилио Агиналдо провъзгласява независимостта на Филипините от Испания. Филипините са подчинени на Испания от втората половина на XVI в. През 1896-1898 избухва националноосвободителна революция, която довежда до провъзгласяване на независимостта на Филипините. След това държавата изпада в икономическа зависимост от САЩ, която изпраща свои войски по време на революцията. Филипините се превръщат в американска колония, в резултат на американско-филипинската война (1899-1901 г.). През 1934 г. САЩ дават автономия на Филипините. По време на Втората световна война са окупирани от Япония; след това от САЩ (1944-1945 г.). На 4 юли 1946 г. са обявени за независима република. Периодът на управление на президента Ф. Маркос (1965-1986 г.), свързан с нееднократно въвеждане на военно положение в страната, е прекратен след идването на опозиционните сили на власт. През 1996 г. е постигнато споразумение с мюсюлманите за прекратяване на военния конфликт. От 30 юни 1992 г. за президент, след преки избори, е избран Фидел Валдес Рамос.1897 г. \r\nШвейцарецът Карл Елзенер патентова джобен нож с приспособления, станал известен като швейцарски армейски нож на фирмата “Викторинокс”.1849 г. \r\nАмериканецът Л. П. Хаслет патентова противогаза.1839 г. \r\nАбнър Дабълдей формулира основните правила на бейзбола. 100 години по-късно са открити националният музей и залата на славата на този спорт. Международната федерация по бейзбол е основана през 1921 г.1812 г. \r\nГотвейки се за война срещу Русия, Наполеон Бонапарт събира около 678 хил. войници. Възглавяват я блестящи маршали и генерали - Л. Даву, Л. Бертие, М. Ней, И. Мюра и др. В подготовката за войната Русия успява да създаде модерни за времето си въоръжени сили и мощна артилерия. Войската се оглавява от Михаил Кутузов, Михаил Богданович Барклай дьо Толи, Пьотр Иванович Багратион, Алексей Ермолов, Николай Раевски, Михаил Милорадович и др. В началото на войната френската армия числено превъзхожда руската. Първият ешелон войски, навлезли в пределите на Русия, наброява около 450 хил. души, докато русите на западната граница са около 210 хил. души, разделени на три армии. Първа - под командването на Барклай дьо Толи - прикрива петербургското направление, Втора - начело с Багратион - защитава центъра на Русия, Трета - на генерал Александър Тормасов - е разположена на южното направление. Войната между Франция и Русия се дели на два етапа. Първият - от 12 юни 1812 г. до средата на октомври 1812 г., е свързан с отстъплението на руската армия с ариегардни боеве с цел да примами противника навътре в руска територия. Вторият - от средата на октомври до 25 декември 1812 г., се характеризира с контранастъпление на руската армия, чиято цел е окончателното прогонване на френската армия от Русия. Войната започва на 12 юни 1812 г., когато френските войски преминават Неман и нахлуват в Русия. Първа и Втора руска армия започват да отстъпват, като избягват генералното сражение. Те водят ариегардни боеве с отделни френски части, които изтощават и отслабват противника и му причиняват значителни загуби. Междувременно за главнокомандващ на руската армия е назначен Михаил Кутузов. Той не променя тактиката на отстъпление. Първата генерална битка между двете армии е край село Бородино, на 124 км от Москва. Русия избира отбранителната стратегия, докато Наполеон продължава с нападателна тактика. След сражението, продължило повече от 12 часа, настъпателният порив на френската армия е забавен. Тя има нужда от нови попълнения. След Бородино руските войски започват отстъпление към Москва. Наполеон ги следва, но без да се стреми към ново сражение. На 1 септември 1812 г. в с. Фили е свикан военен съвет на руското командване. Въпреки мнението на генералите Кутузов взема решение да изостави Москва. Френската армия влиза там на 2 септември 1812 г. Превземането на Москва не носи никаква полза за Наполеон. Изоставена от жителите си (безпрецедентен случай в историята), тя е опожарена. В Москва не остават нито провизии, нито други запаси, които да послужат на френската армия. На 7 октомври французите напускат Москва. На 12 октомври край Малоярославец става още едно кръвопролитно сражение. Настъплението на французите е спряно и те са принудени да отстъпват по разорения от тях Смоленски път. По време на заключителния етап на войната Кутузов избира тактиката на успоредното преследване. Сериозни щети са нанесени на французите край гр. Красний в началото на ноември, когато повече от половината от 50-те хиляди отстъпващи войници са пленени или убити в бой. Опасявайки се от обкръжение, Наполеон бърза да прехвърли (на 14 - 17 ноември) войските си през р. Березина. Сражението по време на преминаването през реката завършва с разгрома на френската армия. Наполеон я изоставя и тайно заминава за Париж. Със заповед на Кутузов от 21 декември, отнасяща се до армията, и с Манифест на царя от 25 декември 1812 г. е ознаменуван краят на войната, превърнала се в Отечествена за руския народ.1798 г. \r\nНа път за Египет Наполеон завладява Малта. Наполеон Бонапарт е роден на 15 август 1769 г. на о-в Корсика. Завършва военно училище в Париж през 1785 г. и става подпоручик. През 1793 г. като капитан-артилерист участва в обсадата на Тулон, зает от англичаните. Благодарение на неговите способности френската революционна армия превзема Тулон и прогонва британския флот от френските брегове. На 14 януари 1794 г. е произведен в звание бригаден генерал. През 1795 г. ликвидира роялистки метеж в Париж, след което е назначен за командващ на френската армия, действаща в Италия. През своята военна кариера Наполеон печели повече от 60 сражения. По време на похода в Италия (1796-1797 г.) той се проявява като талантлив генерал и като добър дипломат. През 1798-1799 г. организира и командва египетския поход, разбива турската армия, завладява Египет и Сирия и организира административна и данъчната система в завладените територии. На 9 ноември 1799 г. извършва държавен преврат и става пръв консул. На 18 април 1804 г. е провъзгласен за император на Франция. Опитва с цената на нови войни и победи да се задържи на императорския престол. От своя страна Англия, Австрия и Прусия образуват Рейнската лига (1804 г.) - политически съюз, насочен срещу Франция. През 1805 г. Наполеон I разгромява Австрия (битката при Аустерлиц) и сключва Пресбургския мир (1805 г.); през 1806 г. в битките при Йена и Ауерщад разгромява Прусия и я окупира. Англия организира морска блокада на Франция; Наполеон отговаря с континентална блокада срещу Англия. През 1807 г. разбива руската армия при Ейлау и Фридланд. Принуждава Русия да се присъедини към континенталната блокада и с Тилзитския мир (1808 г.) разделя Европа на 2 зони на влияние - френска и руска. Предприема поход за завоюване и окупиране на Испания (1808-1811 г.), побеждава Австрия през 1809 г., без да я обезвреди напълно. През 1812 г. предприема несполучлив поход в Русия; принуден е да отстъпи и потегля обратно за Франция. След поражението на Франция в битката при Лайпциг (1813 г.) съюзните армии окупират страната, Наполеон I Бонапарт абдикира в двореца Фонтебло и е заточен на о-в Елба (1814 г.). През пролетта на 1815 г. напуска о-в Елба и се завръща във Франция. Настъпва периодът на т. нар. \"100 дни\". Реставрацията на монархията във Франция е премахната. След загубата в битката при Ватерлоо (1815 г.) Наполеон е заточен на о-в Св. Елена, където е поставен под най-строг режим и охрана от английските войски. Там умира. Жени се за Жозефина Бокарне (9.03.1796 г.) - от този брак няма деца. През 1809 г. се развежда и се жени за Мария-Луиза (дъщеря на австрийския император Франц I). От този брак се ражда син (1811 г.) - Франсоа Шарл Жозеф Бонапарт, райхщадски херцог. Наполеон умира на 5 май 1821 г. След смъртта му са публикувани неговите \"Мемоари от о-в Света Елена\" и \"Мемоари\", продиктувани по време на заточението.1776 г. \r\nВирджиния става първият щат на САЩ, който приема декларация за правата.1701 г. \r\nВ Англия официално е забранено католици да заемат британския трон.1667 г. \r\nЖан-Батист Дени, личен лекар на френския крал Луи ХIV, извършва първото успешно кръвопреливане. Той прелива кръв от овца на 15-годишно момче.1666 г. \r\nВ Лунд (Швеция) е основан един от най-старите университети в Европа. Днес той има филиали в Малмьо и Хелсингборг, като заедно с това си сътрудничи с датския Оресундски университет. Университетът е един от най-престижните в Швеция и често е сравняван с английският Оксбридж.1444 г. \r\nПодписан е Адрианополският мир, който слага край на първия поход на Владислав III Ягело (на снимката) и Янош Хуняди за прогонване на османските нашественици от Европа (1443 г. - 1444 г.). Така наречения „Дълъг поход” на кръстоносната армия, командвана от полско-унгарския крал Владислав ІІІ Ягело (1434 – 1444 г.) и трансилванския войвода Янош Хуняди (1437 – 1456 г.), започва през октомври 1443 г. Кръстоносният поход има дълга подготовка, в която активно се включва Римската църква и сам папа Евгений ІV. В християнската военна кампания се включват 250 000 унгарски, полски, немски и френски рицари, чешки хусисти и 8000 сръбски бойци на деспот Георги Бранкович (1426 – 1456 г.). В християнската армия участва и българският престолонаследник Фружин, „господарят на Загоре”. В първия си поход християнската армия стига до Ихтиманските възвишения. Въпреки удържаната победа над турците, поради настъпващата зима на 1443 г.-1444 г., тя се връща обратно. През май 1444 г., по инициатива на Мурад II, в Одрин започват преговори за сключване на мирен договор. Османската дипломация проявява изключителна активност за подписване на примирие, тъй като трябва да решава проблеми с враговете си в Анадола. Според клаузите на договора султанът се задължава да освободи всички пленени християни, да плати еднократна контрибуция от 100 000 флоринта и да предостави на Владислав III Ягело 25 000-на помощна армия. По настояване на сръбския владетел Георги Бранкович (1426 - 1456 г.) християнските сили се съгласяват да подпишат договора. Договорът е преподтвърден през юли в унгарския град Сегед. Въпреки това Владислав III Ягело предприема нов поход срещу Османската империя. Сборната християнска армия преминава р. Дунав в края на септември 1444 г. и с помощта на българското население разбива османските войски при Видин и Оряхово. В средата на октомври същата година тя стига до Никопол и подкрепена от влашкия княз Влад Дракул с 4000 конници, продължава пътя си на изток, като на 9 ноември достигна Варненското поле. По време на Варненската битка (10.11.1444 г.) Владислав III Ягело попада с малък отряд от личната си охрана в еничарско обкръжение и е убит. Убийството му внася смут сред обединените християнски войски и впоследствие те са разбити.На тази дата са родени:1945 г. \r\nРоден е Пат Дженингс - ирландски футболист, вратар. Рекордьор по участия в националния отбор на Северна Ирландия. Дженингс изиграва 119 срещи със своя отбор, взема участие в 2 световни първенства. Има над 1 100 официални мача, като е пазил на вратата на \"Тотнъм\", с който през 1967 г. печели Купата на Англия, а през 1972 г. и Купата на УЕФА. През 1986 г. преминава в \"Евъртън\" и още следващата година печели шампионската титла на Англия. В Мексико, на своя 41 рожден ден Дженингс изиграва последния мач в кариерата си. Известен е с прозвището \"кроткият гигант\".1899 г. \r\nРоден е Фриц Алберт Липман - американски биохимик, немец по произход; професор по биохимия от 1949 г.; член е на Националната АН на САЩ (1950 г.), на Лондонското кралско дружество (1962 г.). Отделя и изследва химическата структура и биологичната роля на коензим А. Завършва Берлинския университет през 1924 г. Работи в института \"Кайзер Вилхелм\" в Берлин (1927 - 1931 г.), в Рокфелеровия институт в САЩ (1931 - 1932 г.), в Карлсбергската лаборатория в Копенхаген (1932 - 1939 г.). Емигрира в САЩ през 1939 г. До 1941 г. е в Корнуелския, а до 1949 г. в Харвардския университет и в Масачусетската болница (1949 - 1957 г.). Работи в Рокфелеровия институт (от 1957 г.). Научните му трудове са върху обмяната на веществата в клетките и биосинтеза на белтъчините. През 1953 г. получава Нобелова награда.1890 г. \r\nРоден е Егон Шиле - австрийски живописец и график. Учи във Виенската художествена академия (1906 - 1909 г.). Представител е на стила “модерн” и предшественик на експресионизма. Рисува портрети, пейзажи, фигурални композиции.1844 г. \r\nРоден е Джанюариъс Макгахан - американски журналист, ирландец по произход. През 1876 г. като кореспондент на в-к „Дейли Нюз” идва в България, придружен от Скайлър (американски консул в Цариград), за да изследва зверствата, извършени от башибозуците над българското население по време на Априлското въстание (1876 г.). Автор е на покъртителни репортажи за турските жестокости и за бедственото положение на българския народ, които оказват огромно влияние върху общественото мнение в Европа. Статиите му са издадени в отделна книга – „Турските зверства в България”. През Руско-турската война (1877 - 1878 г.) придружава руската армия и в кореспонденциите си описва подробно нейните действия. Свидетел е на всички по-важни сражения между руските войски и османската армия. В дописките си отразява и героичните подвизи на българските опълченци. Присъства и на подписването на Санстефанския мирен договор 1878 г. Поради неочаквано заразяване от тиф умира на 9 юни 1878 г.На тази дата умират:1997 г. \r\nУмира Булат Окуджава - руски поет, автор на песни, писател. Участва като доброволец в Отечествената война на СССР. Създава стотици стихотворения, 4 исторически романа, сценарии за филми. Стихосбирки: \"Лирика\" (1956 г.), \"Острови\" (1959 г.), \"Веселият барабанчик\" (1964 г.), \"По пътя към Тинатин\" (1964 г.), \"Великодушният Март\" (1967 г.), \"Арбат, мой Арбат\" (1976 г.); повести: \"Бъди здрав, учениче!\" (1961 г.), \"Фронтът приближава към нас\" (1967 г.), \"Мерси, или Похожденията на Шипов. Старинен водевил\" (1971 г.) и др.; романи: \"Пътешествието на дилетантите\" (кн. 1-2, 1976 - 1978 г.), \"Среща с Бонапарт\" (1983 г.); киносценарии. Популярни са песните му от филмите \"Белоруската гара\", \"Капките на датския крал\" и др. Има издадени албуми в СССР, Полша, Франция.1969 г. \r\nУмира Александър Дейнека - руски художник, член на Художествената академия на СССР (бивш) и неин вицепрезидент (1962 - 1966 г.), педагог. Учи в московския Вхутемас през 1920 - 1925 г. при В. А. Фаворски и И. И. Нивински. Той е член учредител на дружеството ОСТ. През 20-те години на ХХ в. се занимава предимно с графика. В творчеството му преобладават темите за индустриалния труд, техниката, градския живот и спорта. През този период създава и картини на историко-революционни теми: \"Отбраната на Петроград\" (1928 г.) и др. През следващото десетилетие в творчеството му се появяват лирични мотиви (\"Майка\", 1932 г.). Платната му от този период отразяват впечатленията на автора от неговите пътувания до САЩ, Франция и Италия през 1934 - 1935 (\"Улица в Рим\", 1935 г.). В годините на Великата отечествена война създава \"Отбраната на Севастопол\" (1942 г.), \"Покрайнините на Москва. Ноември 1941\" (1941 г.). В следвоенните години се връща към мотивите в творчеството си от 20-те и 30-те години (\"В морето\", 1956 - 1957 г.). Създава пана и мозайки за обществени сгради, графики (сериите \"Севастопол\", 1932 - 1934 г.; \"Военна Москва\", 1946 г. и др.). Проектира плакати (\"Физкултурничка\", 1933 г.), работи илюстрации и скулптури. Занимава се с педагогическа работа - от 1940 г. е професор в московския Вхутеин; преподава в различни московски художествени училища. През 1945 - 1948 г. е директор на Московския институт за приложно и декоративно изкуство.1966 г. \r\nУмира Уйлям Ърнест Хокинг - американски философ, представител на персонализма. Професор в Калифорнийския (1906-1908 г.), Йейлския (1908 - 1914 г.) и Харвардския (1914 - 1943 г.) университет. Според Хокинг светът е съвкупност от идеални същности - човешки съзнания, които са част от Абсолюта - световно съзнание, благодарение на което е възможна взаимната комуникация между съзнанията. Всяка личност е активно начало, което твори действителност. Същевременно причина за това творчество е Върховната личност, Бог. Обявява ученията, които изключват божеството, за лъжливи. В “Науката и идеята за Бога” (1944 г.) се стреми да докаже, че науката познава само особеното, частното, а всеобщото се постига само в религиозния опит. Според него атеистичният светоглед неизбежно води до съзнанието за безсмислеността на битието и човешкото общество, отказало се от Бога. За Хокинг е характерна връзката между елементи от субективния и обективния идеализъм.1936 г. \r\nУмира Карл Краус - австрийски писател, публицист и филолог. Творчеството му е свързано с духовния климат на Виена и разпадането на Австро-Унгарската империя. В литературата влиза със сатиричния памфлет “Разрушената литература” (1897 г.), с който се обявява против виенските декаденти. Издава и редактира сп. “Факел” (“Die Fackel”, 1899 - 1936 г.). Публикува многобройни есета и статии по въпросите на литературата и езика, сборници със сатирични фейлетони и афоризми на теми от международния и австрийския живот. Връх в творчеството му е философската антивоенна драма “Последните дни на човечеството” (1918 - 1919 г.). Лириката, която публикува, е в духа на философската лирика на Й. В. Гьоте, често стиховете са близки до импресионистичната поезия на Х. Моргенщерн и Д. Ф. Лилиенкрон. На български език е преведена книгата му “Кутията на Пандора”.1932 г. \r\nУмира Рене де Клерк - белгийски писател, пишещ на нидерландски език. Автор на сборниците стихове “Факли” (1909 г.), “Призивът на рога” (1916 г.), “Книга за Любовта” (1921 г.) и романите: “Ротланд”, “Хармес Рилс” (1913 г.) и др.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2017-06-12", "title": "Денят 12 юни в световната история"}
{"url": "http://www.focus-news.net/news/2017/06/12/2404004/dobrich-nay-krasivite-gradinki-ot-obshtinskiya-konkurs-dobri-primeri-ima-shte-poluchat-tsvetya-ot-dobrudzhanskata-cherga.html", "text": "Днес, между 9.00 и 12.00 часа, служител от Общинското предприятие „Устойчиви дейности и проекти“ ще осъществява раздаването на цветята от „Цветната добруджанска черга\" на спечелилите в конкурса „Добри примери има\" и на детски градини и ясли, заявили желание за озеленяване на прилежащите си зелени площи, съобщиха от пресцентъра на Община град Добрич. Цветя са предвидени и за участничката в конкурса на Община град Добрич – Катерина Калева, чиято градина пострада от вандали. Тези от посочените по-горе наградени, които поради делничния ден не успеят да получат цветята си, могат да направят това по-късно от разсадника от 08.00 до 17.00 часа срещу назоваване на името си. \r\nЕто и отличените градинки:\r\nПърво място - ЖК „Строител\" бл. 71 вх. „Д“\r\nВторо място: ул. „Димитър Ковачев\" 10, вх. „В“\r\nТрето място: ул. „Хан Аспарух\" 20.", "date": "2017-06-12", "title": "Добрич: Най-красивите градинки от общинския конкурс „Добри примери има“ ще получат цветя от „Добруджанската черга“"}
{"url": "http://www.focus-news.net/news/2017/06/12/2404005/startirat-machovete-za-kupata-na-svetovnata-federatsiya-po-handbal-za-mazhe-parvite-sreshti-shte-se-provedat-v-gabrovo.html", "text": "Стартират мачовете за Купата на Световната федерация по хандбал за мъже, първите срещи ще се проведат в Габрово. Това съобщи за Радио „Фокус“ – Велико Търново Росица Бакърджиева, президент на Българската федерация по хандбал.  Освен в Габрово, част от двубоите ще се проведат и във Велико Търново. В тях ще се включат 16 отбора от цял свят. „Домакинството, за което ние сериозно се борихме, е преди всичко е възможност да популяризираме нашия спорт и да покажем нивото, което сме успели да съхраним, въпреки икономическите условия. Гласуването на домакинство на това първенство в градовете Габрово и Велико Търново се дължи на една стара слава и едно старо приятелство между нашите градове. Ние сме основни центрове , преди всичко в женското направление и през последните години страната ни успешно беше домакин на редица прояви“, каза още Росица Бакърджиева. \r\nПрез настоящата година България е в Група „С“,  заедно с отборите на Кипър, Андора и Азербайджан. Първите срещи ще се играят в зала „Орловец“ в Габрово. Там ще се проведат двубоите и от предварителна Група „D“, в която са Китай, Фарьорски острови, Армения и Молдова. Във Велико Търново са мачовете от група Група „А“ – Турция, Косово, Албания и Ирландия, и Група „В“ – Люксембург, Грузия, Малта и Великобритания. Срещите от първата фаза са от 12 до 17 юни от 14, 16, 18 и 20 часа, като само 15 юни е почивен ден. \r\nШампионатът ще се проведе от 12 до 18 юни и всеки ден едновременно ще се играят по четири мача в спортна зала „Орловец“ и Двореца на културата и спорта в старата столица. \r\nЛуиза ТРАНЧЕВА", "date": "2017-06-12", "title": "Стартират мачовете за Купата на Световната федерация по хандбал за мъже, първите срещи ще се проведат в Габрово"}
{"url": "http://www.focus-news.net/news/2017/06/12/2404008/sofiya-vavezhda-se-vremenna-organizatsiya-na-dvizhenieto-za-zasnemane-na-igralen-film.html", "text": "Въвежда се временна организация на движението за заснемане на игрален филм, съобщиха от пресцентъра на Столична община. \r\nсе забранява влизането на пътни превозни средства, с изключение на колите на масов градски транспорт, за максимум от 3 минути за заснемане на кадър (сумарно не по-вече от 1 час на ден) по ул. „Кумата”, между ул. „Детски мир” и централния вход на киноцентър „Бояна”, както следва:\r\n- от 07.30 до 19.30 часа от 12 до 17 юни; \r\n- от 16.00 часа на 19 юни до 04.00 часа на 20 юни;\r\n- от 16.00 часа на 20 юни до 04.00 часа на 21 юни;\r\n- от 15.00 часа на 21 юни до 03.00 часа на 22 юни;\r\n- от 21.00 часа на 23 юни до 06.00 часа на 24 юни;\r\n- от 21.00 часа на 24 юни до 06.00 часа на 25 юни.", "date": "2017-06-12", "title": "София: Въвежда се временна организация на движението за заснемане на игрален филм"}
{"url": "http://www.focus-news.net/news/2017/06/12/2404006/predstoyashti-mezhdunarodni-sabitiya-za-12-yuni-agentsiya-fokus.html", "text": "*** Британският министър-председател Тереза Мей ще започне преговори с Демократичната юнионистка партия за съставяне на правителство. \r\n***  Министрите на околната среда от държавите в Г-7 ще проведат среща, след като американският президент Доналд Тръмп оттегли САЩ от Парижкото споразумение за климата. \r\n***  Германският канцлер Ангела Меркел ще разговаря с държавните и правителствените ръководители на африканските държави, участващи в конференцията за партньорство на Г-20. \r\n***  Очаква се провеждането на нови антикорупционни протести, организирани от опозиционния лидер Алексей Навални. \r\n*** Испанският министър-председател Мариано Рахой ще се срещне с перуанския президент Педро Пабло Кучински. \r\n*** Парламентът на Ирландия ще одобри новия министър-председател.", "date": "2017-06-12", "title": "Предстоящи международни събития за 12 юни (Агенция \"Фокус\")"}
{"url": "http://www.focus-news.net/news/2017/06/12/2404010/vratsa-narodniyat-predstavitel-ot-pp-gerb-krasen-krastev-organizira-priemen-den-v-byala-slatina.html", "text": "Народният представител от ПП ГЕРБ Красен Кръстев организира поредна приемна за граждани в Бяла Слатина. Това съобщиха от пресцентъра на ПП ГЕРБ. Приемният ден е с начален час 10.00 часа, като ще продължи и след 17.30 часан без прекъсване. Срещата ще се проведе в офиса на ПП ГЕРБ, намиращ се на ул. \"Климент Охридски\" 68, в града.\r\n„Неслучайно оповестих възможността за среща и след 17.30 часа. Това е в отговор и за улеснение на граждани, които през останалото време са на работа или имат други ангажименти”, заяви Красен Кръстев.", "date": "2017-06-12", "title": "Враца: Народният представител от ПП ГЕРБ Красен Кръстев организира приемен ден в Бяла Слатина"}
{"url": "http://www.focus-news.net/news/2017/06/12/2403985/pernik-blizo-93-ot-glasuvalite-na-mestniya-referendum-v-obshtina-tran-sa-glasuvali-protiv-dobiva-na-zlato.html", "text": "92.9% от гласувалите на местния референдум в община Трън са гласували против добива на злато. това показват данните, публикувани на страницата на ОИК Трън. От общо 3563 души, имащи право на глас, до урните са отишли 2081 души, с което общата избирателна активност на референдума е 59,7%. Въпросът, на който гласуващите отговориха, бе: „Против ли сте община Трън чрез общинския съвет да одобрява устройствени планове, определящи територии за добив и обработка на метални полезни изкопаеми?”.Хората „против“ възобновяването на мина в града, трябваше да отговорят с \"да\", а гражданите, подкрепящи инвестиционното предложение за златодобив - с \"не\". От гласувалите 1935 души са отбелязали отговор \"Да\" в бюлетината, а 125  - \"Не\". Невалидните бюлетини са 21. Решението от референдума е валидно, тъй като в него са участвали повече от 40% от имащите право на глас и повече от половината от тях са отговорили с \"да\".\r\nИзборният процес премина без сигнали за нарушения на изборните правила. Агенция \"Фокус\" припомня: Решението за това допитване бе взето на заседание на Общински съвет – Трън, проведено на 21 април 2017 г. във връзка с предложението за инвестиционно намерение и предстоящата експлоатация на находищата в община Трън и вследствие на създаденото обществено напрежение по темата. \r\nРезултатите от допитването могат да бъдат обжалвани от инициатора на референдума или от областния управител в срок от 7 дни след оповестяването им.", "date": "2017-06-12", "title": "Перник: Близо 93% от гласувалите на местния референдум в община Трън са гласували против добива на злато"}
{"url": "http://www.focus-news.net/news/2017/06/12/2404007/pleven-narodniyat-predstavitel-ot-gerb-vladislav-nikolov-organizira-priemen-den-za-grazhdani.html", "text": "Народният представител от ГЕРБ Владислав Николов ще проведе редовната си приемна за граждани днес, от 09.00 часа, в офиса на партията, който се намира в сградата на библиотека „Христо Смирненски” в Плевен. Това съобщиха от пресцентъра на ПП ГЕРБ.\r\nПредварителното записване за приемния ден на народния представител Владислав Николов става на място в офиса на партията.", "date": "2017-06-12", "title": "Плевен: Народният представител от ГЕРБ Владислав Николов организира приемен ден за граждани"}
{"url": "http://www.focus-news.net/news/2017/06/12/2404014/die-tageszeitung-diplomati-podkrepiha-provezhdaneto-na-10-to-izdanie-na-sofiya-prayd.html", "text": "Властите в България откликнаха на апела на редица организации и дипломатически представителства от цял свят, и предприеха допълнителни мерки за защита на участниците в 10-то издание на „София Прайд“, което се проведе в събота в столичния град, коментира германският ежедневник Die Tageszeitung.\r\nПрисъствието на полицията по улиците на София бе осезаемо засилено. Но в края на краищата истински щит за ЛГБТ-общността и най-вече нейното самочувствие бе осигурен от подкрепата, която изразиха дипломати на редица държави. \r\nНа шествието в София бяха забеляни посланиците на Великобритания, Израел и Белгия, а също и представители на дипломатическите мисии на САЩ, Франция, Бразилия, Испания и Финландия. Германия бе обявила участието на заместник-посланика си, но той така и не бе забелязан сред присъстващите.Тереза Герова", "date": "2017-06-12", "title": "Die Tageszeitung: Дипломати подкрепиха провеждането на 10-то издание на „София Прайд“"}
{"url": "http://www.focus-news.net/news/2017/06/12/2404012/pregled-na-osnovnite-temi-v-blagoevgradskiya-pechat.html", "text": "Водещо заглавие на вестник „Струма“ е „Прокурор Б. Любенов влезе в уличен екшън с А. Цветанов-Риката след спор за пари в хазартна зала“. В статията пише, че между тях е имало предишни разправии, тъй като Цветанов претендирал, че Любенов му дължи пари, а той отричал. Друго заглавие е „Джипът на бащата на началника на Криминална полиция Г. Георгиев пламна пред дома му, проверяват и версия отмъщение“. В ежедневника четем още, че със 114 гласа Иван Чолаков е избран за шеф на адвокатите в Пиринско. Друго заглавие от ежедневника е „Трима маскирани нападнаха посред нощ мъж в жилището му, вързаха го и откраднаха 3000 лв., докато семейството му празнува сватбата на внука“. В статията пише, че престъплението е извършено в санданското село Делчево.\r\nВодещо заглавие на вестник „Вяра“ е „Община Бобов дол спаси 5 бедстващи къщи в Бабинска река от подпочвени води, кметът Е. Величкова отпусна 7 000 лв. за канавка“. Още едно заглавие от страниците на ежедневника е „Али Мухтарски е спечелил състезанието „Най-добър дървосекач“ край Говедарци, резачка размаха и единствената жена – зам.-шефката на горското в Самоков – Антоанета Благоева“.", "date": "2017-06-12", "title": "Преглед на основните теми в благоевградския печат"}
{"url": "http://www.focus-news.net/news/2017/06/12/2404011/nov-balgarski-hram-posveten-na-yoan-rilski-chudotvorets-be-osveten-vav-viena.html", "text": "В Неделята на Всички светии, бе осветен нов български храм, посветен на свети Иван Рилски Чудотворец в столицата на Австрия, предаде репортер на Агенция \"Фокус\". Освещаването бе извършено от Негово Високопреосвещенство Западно и Средноевропейски митрополит Антоний в съслужение с духовници от епархията - Негово високопреподобие архимандрит Атанасий Султанов, българските свещеници във Виена отец Иван Петкин и отец Симеон Минчев, клирици гости от България. \r\nНашите православни църковни общини в Западна и Средна Европа ползват за своите потребности предимно католически и протестантски храмове, предоставени ни за ползване, както и наети за целта помещения. За пръв път българските изселници в Унгария изграждат свой собствен храм в Будапеща, чийто градеж е завършен през 1931 г. Храмът във Виена е вторият собствен храм изграден специално за духовните потребности на нашите вярващи сънароднициq живеещи в Австрия, по инициатива на българската църковна община, имаща за свой небесен покровител преподобния Рилски светец и Чудотворец - сподели митрополит Антоний.\r\nХрамът е изграден за около три години със средства от вярващите ни сънародници, австрийски приятели и почитатели на Православието и България, както и от Българската държава в лицето на дирекция \"Вероизповедания\" при Министерския Съвет. \r\nСъбитието бе зачетено от висши църковни и светски представители от България и Австрия.  \r\nНикола ПЕТКОВ", "date": "2017-06-12", "title": "Нов български храм, посветен на Йоан Рилски Чудотворец, бе осветен във Виена"}
{"url": "http://www.focus-news.net/news/2017/06/12/2404016/pregled-na-osnovnite-temi-v-dobrudzhanskiya-pechat.html", "text": "„Порой заля села в генералтошевско, кметът иска помощ от държавата“, съобщава на първа страница вестник „Нова добруджанска трибуна“. Пороен дъжд се е излял в добруджанската община в нощта срещу петък. Имало е закъсали автомобили, пред евакуация са били три села. На места в общината са отчетени повече от 120 литра на квадратен метър. Села в западната част на общината за няколко часа са били откъснати от общинския център. „Санирането по Националната програма започва през август“, съобщава всекидневникът, позовавайки се на зам.-кмета на Добрич Росица Йорданова. След подписване на договорите с избраните изпълнители ще бъде възложено проектирането и извършването на строително-монтажните работи. Едно от изискванията на програмата е участник да санира само един блок. Изплатени са заплатите на миньорите от мина „Оброчище“, съобщава изданието. Изплатени са трудови възнаграждения и ваучери за храна за месец април. Заради забавянето в продължение на 10 дни миньори стачкуваха под земята. Ръководството на мината е обяснило забавянето със закъсняла експедиция на рудата за Китай. В рамките на този месец Държавно горско стопанство „Добрич” ще изгради общо 35 км минерализовани ивици и лесокултурни прегради, които имат важна роля в борбата с горските пожари. Това са съобщили от Североизточно държавно предприятие -  Шумен, съобщава на първа страница другият регионален вестник „Добруджанска трибуна“. Предвидени са 25 000 метра минерализовани ивици в землищата на град Добрич и селата Долина, Дончево, Одринци, Опанец и Самуилово. „Аве музика“ от Украйна е носителят на голямата награда на Международния хоров фестивал „Черноморски звуци“, провел се в град Балчик, съобщава всекидневникът. Съставът от град Одеса с диригент Сергей Савенко си тръгва от Белия град с позлатена статуетка и парична премия. Младежкият хор е утвърден сред смесените хорове. От спортната страница – Три медала са спечелили кадетите на „Добруджански юнак“ на републиканското първенство. Четвърти са останалите добричките борци в отборното класиране, провело се в Горна Оряховица. Добруджанци са били водени от своя треньор Петър Петров. Участвали са седем борци, завоювали два сребърни и един бронзов медал.", "date": "2017-06-12", "title": "Преглед на основните теми в добруджанския печат"}
{"url": "http://www.focus-news.net/news/2017/06/12/2404015/blagoevgrad-proektat-blagoustroyavane-na-gradskata-sreda-shte-bade-predstaven.html", "text": "Проект „Благоустрояване на градската среда“ ще бъде представен по време на откриваща пресконференция в Община Благоевград, която ще се проведе от 11.00 часа в зала 5 на административната сграда. Това съобщиха от пресцентъра на Община Благоевград. Част от дейностите, включени в проекта, са модернизиране на площадното, подплощадното пространство, изграждане на велоалеи и благоустрояване на шест от улиците в IV микрорайон.\r\nПроектът „Благоустрояване на градската среда“ стартира през ноември 2016 г. със сключения между Община Благоевград и УО на ОПРР Административен договор за предоставяне на безвъзмездна финансова помощ. Той е по процедура „Изпълнение на интегрирани планове за градско възстановяване и развитие 2014-2020 Благоевград”, приоритетна ос 1 „Устойчиво и интегрирано градско развитие”. Общата стойност е в размер на 13 177 504.12 лв., от които 13 149 400.31 лв. са безвъзмездна финансова помощ, а  28 103.81 лв. – собствен принос. Срокът за изпълнение на проекта е 24 месеца.", "date": "2017-06-12", "title": "Благоевград: Проектът „Благоустрояване на градската среда“ ще бъде представен"}
{"url": "http://www.focus-news.net/news/2017/06/12/2404013/vidin-narodniyat-predstavitel-ot-gerb-vladimir-toshev-organizira-otkrita-priemna-za-grazhdani.html", "text": "Народният представител от ГЕРБ Владимир Тошев ще проведе приемен ден за граждани днес, от 10.00 до 12.00 часа, в офиса на партията в гр. Видин, ул. ”Дунавска” №1, Речна гара, ет.2. Това съобщиха от пресцентъра на партията. Записване на място или на тел. 088 44 111 52.", "date": "2017-06-12", "title": "Видин: Народният представител от ГЕРБ Владимир Тошев организира открита приемна за граждани"}
{"url": "http://www.focus-news.net/news/2017/06/12/2403974/balkan-insight-bivshite-boytsi-i-samoopredeleniepraznuvat-rezultatite-ot-izborite-v-kosovo.html", "text": "Централната избирателна комисия все още не е обявила официалните резултати, но т.нар. „военно крило“ и опозиционната партия „Самоопределение“ празнуват резултатите си в центъра на Прищина, предава Balkan Insight.\r\nСпоред неправителствената организация „Демокрация на действие“, при 87.31 % от избирателните секции преброени, коалицията водена от „Демократическата партия на Косово“, „Съюз за бъдеще на Косово“ и „Инициатива за Косово“ води с 33 % от гласовете.\r\nПредварителните резултати поставят „Самоопределение“ на второ място с 26.6 %, а коалицията водена от бившата управляваща партия „Демократическа лига на Косово“ има 25.3 %.\r\nЦентралната избирателна комисия, е преброила по-малко от 50 % от бюлетините.\r\nВъпреки това, поддръжниците на коалицията ПАН се събраха за празненство в центъра на Прищина, на по-малко от 500 метра от стотиците опозиционни привърженици на „Самоопределение“ които пееха по улиците и развяваха албански знамена.\r\nРезултатът на „Самоопределение“ е най-изненадващ, тъй като движението е увеличило почти двойно подкрепата си от 2014 г., когато имаше едва 14 % от вота.\r\nГласуването приключи в 19:00, но въпреки това някои избирателни секции останаха отворени, за да позволят на чакащи на опашки граждани, да упражнят правото си на глас. Избирателната активност бе 41.4 %.\r\nСпоред Централната избирателна комисия, не е имало сериозни инциденти по време на изборния процес.\r\nВсе пак имаше слухове, че преди изборния ден от коалиция ПАН са планували да инфилтрират избирателните секции с политически обвързани наблюдатели, регистрирани като членове на гражданската група „Регионален институт за демокрация, човешки права и политически изследвания“.\r\nОт 8800 наблюдатели от местни НПО, половината – 4548 са били от тази неправителствена организация.\r\nОт „Демократическата партия на Косово“ не отрекоха директно тези проблеми, като казаха, че не смятат това „за проблем“.  Симеон Миланов", "date": "2017-06-12", "title": "Balkan Insight: Бившите бойци и „Самоопределение“празнуват резултатите от изборите в Косово"}
{"url": "http://www.focus-news.net/news/2017/06/12/2404009/lokalno-makedoniya-zoran-zaev-pristiga-na-parvo-poseshtenie-v-bryuksel-planirani-sa-sreshti-s-predstaviteli-na-es-i-nato.html", "text": "Зоран Заев пристига в понеделник на първо официално посещение в Брюксел в качеството си на министър-председател на Македония, припомня електронното издание „Локално“. Целта на визитата му е да потвърди ангажимента на правителството в Скопие за интеграцията в Европейския съюз и НАТО като стратегическа цел на страната, и връщането й на пътя на евроатлантическата интеграция.\r\nВ Брюксел, където Заев ще бъде придружаван от министъра на отбраната Радмила Шекеринска, вицепремиера Буяр Османи и министъра на външните работи Никола Димитров, македонският министър-председател ще проведе срещи с председателя на Европейския съвет Доналд Туск, с върховния представител на ЕС по въпросите на външните работи и политиката на сигурност Федерика Могерини, а също и с европейския комисар по политиката на разширяване Йоханес Хан.\r\nПравителствената делегация на Скопие ще проведе разговор и с генералния секретар на НАТО, Йенс Столтенберг.Тереза Герова", "date": "2017-06-12", "title": "„Локално“ (Македония): Зоран Заев пристига на първо посещение в Брюксел, планирани са срещи с представители на ЕС и НАТО"}
{"url": "http://www.focus-news.net/news/2017/06/12/2404022/blagoevgrad-shofyorite-da-se-dvizhat-s-povisheno-vnimanie-na-vtoroklasen-pat-19-simitli-gotse-delchev-ot-km-3000-do-km-8000-zaradi-kosene-ot-dvete-strani-na-patya.html", "text": "Шофьорите да се движат с повишено внимание на второкласен път 19 Симитли - Гоце Делчев, от км 3+000 до км 8+000, между Симитли и село Градево, заради косене от двете страни на пътя. Нормално интензивен е трафикът по главен път Е-79 и второкласен път 19 Симитли - Гоце Делчев. Това каза за Радио ‘‘Фокус’’ – Пирин дежурният служител в Областно пътно управление - Благоевград. Двупосочно движение в една лента се извършва на третокласен път 1972 между селата Блатска и Абланица при км 7+700, заради активизирало се свлачище. Подкопано е дясното платно за движение на третокласен път 198 Гоце Делчев - Катунци - Петрич при км 38+380, в село Горно Спанчево, поради разрушена подпорна стена с дължина 15 метра. Шофьорите да се движат с повишено внимание на второкласен път 84 Звъничево - Ветрен дол - Велинград - Юндола - Якоруда - Разлог, при км 98+500, тъй като има стеснен участък поради дестабилизиран банкет вляво.\r\nОт Областно пътно управление - Благоевград отправят апел към водачите на превозни средства да шофират внимателно и да спазват пътната сигнализация.\r\nНатали СТЕФАНОВА", "date": "2017-06-12", "title": "Благоевград: Шофьорите да се движат с повишено внимание на второкласен път 19 Симитли - Гоце Делчев, от км 3+000 до км 8+000, заради косене от двете страни на пътя"}
{"url": "http://www.focus-news.net/news/2017/06/12/2404018/sofiya-vavezhda-se-vremenna-organizatsiya-na-dvizhenieto-za-rekonstruktsiya-na-kanalno-otklonenie-na-ulsofroniy-vrachanski.html", "text": "Въвежда се временна организация на движението за реконструкция на канално отклонение на ул.„Софроний Врачански“. Това съобщиха от пресцентъра на Столична община. До 16 юли 2017г. се забранява влизането на пътни превозни средства по ул. „Софроний Врачански“ между ул.„Беласица“ и бул.„Княгиня Мария Луиза“ и кръстовище „Софроний Врачански“ – ул.„Круша планина“. \r\nОт 00.00 часа на 13 юни 2017г. до 22 юли 2017г. се забранява влизането на пътни превозни средства по ул. „Кавала“ между ул.„Опълченска“ и ул.„Странджа“ и кръстовище ул. „Кавала“ – ул.„Странджа“. За същия период се закриват местата за почасово платено паркиране.", "date": "2017-06-12", "title": "София: Въвежда се временна организация на движението за реконструкция на канално отклонение на ул.„Софроний Врачански“"}
{"url": "http://www.focus-news.net/news/2017/06/12/2404019/faz-v-ochakvane-na-sreshtata-na-g-20-angela-merkel-s-tezhka-misiya.html", "text": "Канцлерът на Федерална република Германия Ангела Меркел разполага с около четири седмици, за да постигне приличен успех на предстоящата среща на върха на лидерите от Г-20, или да се завърне с поражение от форума в Хамбург. В тези кризисни времена едно е сигурно - на германския лидер съвсем не й е лесно, коментира националният ежедневник Die Frankfurter Allgemeine Zeitung.\r\nНа 7 юли държавният глава на Съединените американски щати Доналд Тръмп ще направи дебют в групата на големите индустриализирани и развиващи се страни. Никой не е в състояние да предвиди обаче дали ексцентричният републиканец няма отново да се опита да даде урок на международните лидери в стил \"Америка на първо място\". А освен със световната политика, Меркел трябва да се справи и с подготовката на предизборната програма на Съюза (ХДС/ХСС). \r\nВ последните четири дни германският лидер \"навъртя\" близо 30 хил. километра, за да търси подкрепата на Аржентина и Мексико, също влизащи в Г-20, по ключови въпроси като свободна търговия, правата на жените, опазването на климата, проблемите с миграцията и оказването на помощ на Африка. Сигналите след 82-часовата \"екскурзия\" до Буенос Айрес и мексиканската столица са ясни: аржентинския президент Маурисио Макри и държавния глава на Мексико Енрике Пеня Нието трябва да напуснат Хамбург най-малко с обещанието за подкрепа на свободната търговия и борбата срещу глобалното затопляне. \r\nЛидерите на двете латиноамерикански държави дадоха висока оценка на канцлера. В аржентинската столица Меркел се опита да намали очакванията за нея като за нов \"лидер на свободния свят\". С подобна \"титла\" не може да се окичи никой, въпреки политиката на изолационизъм на Доналд Тръмп. \"Никой не може да бъде сам на този свят, нито човек, нито страна\" може да реши глобалните проблеми, категорична бе Меркел след срещата си с Макри. \r\nНо това ли е тактиката за следващите няколко седмици? По темата за климата, германският канцлер няма никакви илюзии: комюникето на Г-20 може да бъде утвърдено само с единодушие, а до този момент американският президент не даде никакви индикации, че е се отказал от идеята за оттегляне на САЩ от Парижкото споразумение за климата. \r\nТрябва ли в такъв случай усилията за противодействие на глобалното затопляне да бъдат поставяни на челно място? Ангела Меркел не може да си позволи постигането на компромис - във всеки случай не и в условията на предизборна борба, когато доверието е ключово за привличането на електората. Тереза Герова", "date": "2017-06-12", "title": "FAZ: В очакване на срещата на Г-20: Ангела Меркел с тежка мисия"}
{"url": "http://www.focus-news.net/news/2017/06/12/2404021/mvr-17-dushi-sa-postradali-pri-katastrofi-v-stranata-prez-izminaloto-denonoshtie.html", "text": "17 души са пострадали при 14 тежки катастрофи в страната през изминалото денонощие. Това съобщиха от пресцентъра на МВР. Двама от ранените са с опасност за живота. В столицата са регистрирани 4 тежки и 68 леки пътни инцидента, при които са пострадали петима души.", "date": "2017-06-12", "title": "МВР: 17 души са пострадали при катастрофи в страната през изминалото денонощие"}
{"url": "http://www.focus-news.net/news/2017/06/12/2404017/tsvetislava-tsvetkova-vrid-kmet-na-obshtina-tran-zhitelite-na-tran-napraviha-svoya-informiran-izbor-na-referenduma-za-dobiva-na-zlato.html", "text": "Жителите на Трън направиха своя информиран избор на местния референдум за добива на злато. Общината осигури необходимата информационна и разяснителна кампания за въпроса и процедурата на гласуването. Това каза в сутрешния блок „Добро утро, България“ на Радио „Фокус“  Цветислава Цветкова, временно изпълняваща длъжността кмет на Община Трън. „Нашата информационна кампания беше свързана главно с това да уведомим всички жители на Община Трън, че на 11 юни се провежда референдум, какъв е въпросът, къде те могат да гласуват и какво означава гласуването с „Да“ и „Не“. Това беше много важно всеки от жителите на Трън да бъде уведомен и да му бъде обяснено къде, как и какво трябва да направи на 11 юни. Хората успяха да разберат въпроса и гласуваха така, както всеки беше решил“, коментира Цветислава Цветкова. Тя каза още, че изборният ден е преминал без нарушения. \"Предстои да се изчакат сроковете за обжалване, ако има такова\", уточни Цветкова.", "date": "2017-06-12", "title": "Цветислава Цветкова, ВрИД. кмет на Община Трън: Жителите на Трън направиха своя информиран избор на референдума за добива на злато"}
{"url": "http://www.focus-news.net/news/2017/06/12/2404024/alsat-m-makedoniya-lekari-i-advokati-podgotvyat-zhalba-sreshtu-nato-za-bombardirovkite-v-sarbiya.html", "text": "Специален екип от сръбски и чуждестранни адвокати и лекари подготвят жалба срещу 19 държави от НАТО, които участваха в бомбардировките в Сърбия от 1999 г., предава скопският телевизионен канал „Алсат-М“.\r\nЛекарите трябва да докажат, че съществува връзка между нарастването на тежките заболявания и използването на уран при въздушните удари.\r\nПо-рано Алиансът призна, че при бомбардировките на НАТО над територията на бивша Югославия са хвърлени над 10 тона уран, предимно в Косово, но и на четири места в югоизточната част на Сърбия.  Още през първите две години след бомбардировките е регистрирано увеличение на хората, страдащи от хематологични и бъбречни заболявания.\r\n„За епидемия от злокачествени заболявания и аномалии при новородени, говори самият факт, че дневно на едно дете се открива злокачествено заболяване, това говори достатъчно за риска“, заяви един от членовете на екипа, който подготвя жалбата - Радомир Ковачевич, токсиколог в Института по трудова медицина и радиационна защита.Тереза Герова", "date": "2017-06-12", "title": "„Алсат-М“ (Македония): Лекари и адвокати подготвят жалба срещу НАТО за бомбардировките в Сърбия"}
{"url": "http://www.focus-news.net/news/2017/06/12/2404023/vratsa-narodniyat-predstavitel-ot-gerb-inzh-petya-avramova-organizira-priemen-den-za-grazhdani-ot-krivodol-i-oblastniya-grad.html", "text": "Народният представител от ГЕРБ инж. Петя Аврамова организира приемен ден за граждани от Криводол и Враца, съобщиха от пресцентъра на партията. Жителите на Община Криводол могат да се срещнат с народния представител Петя Аврамова днес, от 13.00 до 14.30 часа, в офиса на ПП ГЕРБ, като се запишат на телефон 0884/800 188 или на място в офиса на партията.\r\nПриемният ден във Враца ще се проведе от 16.00 до 17.30 часа в офиса на ПП ГЕРБ – Враца на бул. \"Демокрация\" №2. Записвания и информация - на място в офиса на партията или на телефон 0884 800 186.", "date": "2017-06-12", "title": "Враца: Народният представител от ГЕРБ инж. Петя Аврамова организира приемен ден за граждани от Криводол и областния град"}
{"url": "http://www.focus-news.net/news/2017/06/12/2404020/narodnite-predstaviteli-ot-gerb-sofiya-oblast-valentin-milushev-vasil-tsvetkov-i-martin-tinchev-organizirat-priemni-za-grazhdani-v-obshtinite-gorna-malina-i-ihtiman.html", "text": "Народните представители от ГЕРБ в 26-ти МИР-София област, Валентин Милушев, Васил Цветков и Мартин Тинчев организират  приемна за граждани в община Горна Малина на от 10.00 – 11.00 часа. Това съобщиха от пресцентъра на ПП ГЕРБ. Приемната ще се проведе в офиса на ПП ГЕРБ, намиращ се на адрес: гр. Горна Малина, пл. \"Родолюбие\" № 1.\r\nНа същия ден народните представители от ГЕРБ-София област ще се срещнат с жители на община Ихтиман, от 12.00 до 13.00 часа в офиса на партията - ул. \"Цар Освободител\" № 127.", "date": "2017-06-12", "title": "Народните представители от ГЕРБ-София област Валентин Милушев, Васил Цветков и Мартин Тинчев организират приемни за граждани в общините Горна Малина и Ихтиман"}
{"url": "http://www.focus-news.net/news/2017/06/12/2404026/pazardzhik-okrazhniyat-sad-shte-gleda-delo-sreshtu-43-godishen-mazh-obvinyaem-za-prichinyavane-na-smart-na-patya-po-nepredpazlivost.html", "text": "Окръжният съд в Пазарджик ще гледа дело за причинена смърт на пътя, съобщи за Радио „Фокус” – Пазарджик Маринела Георгиева от администрацията на съда. Делото е образувано по внесен обвинителен акт на ОП – Пазарджик. Срещу 43-годишния обвиняем е повдигнато обвинение за това, че на 19 април 2016 година, при управление на лек автомобил е нарушил правилата за движение по пътищата и по непредпазливост е причинил смъртта на второ лице. Съдебното заседание започва в 9.30 часа, съдия докладчик е Ивета Парпулова.\r\nТеодора ДИМИТРОВА", "date": "2017-06-12", "title": "Пазарджик: Окръжният съд ще гледа дело срещу 43-годишен мъж, обвиняем за причиняване на смърт на пътя по непредпазливост"}
{"url": "http://www.focus-news.net/news/2017/06/12/2404025/sofiya-vavezhda-se-vremenna-organizatsiya-na-dvizhenieto-za-polagane-na-asfaltova-nastilka-na-ul-bogatitsa-v-uchastaka-ot-bul-arsenalski-do-bul-dzheyms-baucher.html", "text": "Въвежда се временна организация на движението за полагане на асфалтова настилка на ул. „Богатица” в участъка от бул. „Арсеналски” до бул. „Джеймс Баучер”, съобщиха от пресцентъра на Столична община. Организация на движението за полагане на последен пласт асфалтова настилка на ул. „Богатица” в участъка от бул. „Арсеналски” до бул. „Джеймс Баучер”. До 24.00 часа днес се забранява влизането на пътни превозни средства в двете посоки, както следва: \r\n- по ул. „Богатица” между ул. „Бяла черква” и бул. „Джеймс Баучер”; \r\n- по бул. „Арсеналски” между ул. „Богатица” и ул. „Попово”; \r\n- по ул. „Кожух планина” между ул. „Богатица” и ул. „Славище”. \r\nДа се пропуска движението на превозни средства по ул. „Димитър Хаджикоцев” и по ул. „Цветна градина”. \r\nОт 00.00 часа на 13 юни 2017 г. до 24.00 часа на 15 юни 2017 г. се забранява влизането на превозни средства в двете посоки, както следва: \r\n- по ул. „Богатица” между бул „Арсеналски” /запад/ и бул. „Джеймс Баучер”; \r\n- по ул. „Д. Хаджикоцев” между ул. „Попово” и ул. „Болград”; \r\n- по  ул. „Кожух планина” между ул. „Богатица” и ул. „Славище”;. \r\n- по ул „Цветна градина” между ул. „Богатица и ул. „Славище”. \r\nОт 08.00 часа до 24.00 часа на 16 юни 2017 г. се забранява влизането на превозни средства през кръстовище ул. „Богатица” – ул. „Св. Троица” – ул. „Козяк” – бул. Джеймс Баучер”. \r\nОт 08.00 часа до 24.00 часа на 17 юни 2017 г. по ул. „Богатица” от ул. „Бяла черква” до бул. „Арсеналски” (запад) и по него до ул. „Попово”.", "date": "2017-06-12", "title": "София: Въвежда се временна организация на движението за полагане на асфалтова настилка на ул. „Богатица” в участъка от бул. „Арсеналски” до бул. „Джеймс Баучер”"}
{"url": "http://www.focus-news.net/news/2017/06/12/2404028/montana-narodnite-predstaviteli-ot-gerb-dilyan-dimitrov-i-irena-dimova-organizirat-priemna-za-grazhdani-v-obshtina-varshets.html", "text": "Народните представители от ГЕРБ в 12-и МИР – Монтана, Дилян Димитров и Ирена Димова организират приемна за граждани в община Вършец от 11.00 – 13.00 часа днес. Това съобщиха от пресцентъра на партията. Приемната ще се проведе в офиса на ПП ГЕРБ, намираща се на адрес: гр. Вършец, бул. \"Република\" №79. Записвания на тел.096/ 300 066, 0884 800 104, 0884 800 049, 0882 947 900", "date": "2017-06-12", "title": "Монтана: Народните представители от ГЕРБ Дилян Димитров и Ирена Димова организират приемна за граждани в община Вършец"}
{"url": "http://www.focus-news.net/news/2017/06/12/2404031/pregled-na-osnovnite-temi-vav-velikotarnovskiya-pechat.html", "text": "„Близо 500 руснаци от цяла България се събраха на събор във Велико Търново“, е заглавие от първа страница на областния всекидневник „Янтра Днес”. „Народната дипломация е най-добрият контакт и залог за човешко разбиране между българите и руснаците. В условията на често сменяща се конюнктура, ние си оказваме взаимно сътрудничество във всички области, в които работим…“. Това заяви руският посланик Анатолий Макаров пред около 500 руснаци, които се събраха на двудневна национална среща във Велико Търново. \r\n„Д-р Калейнски е новият носител на наградата „Моллови дни“, е друг акцент в днешното издание на вестника. За особени заслуги към лекарската професия гинекологът д-р Мавроди Калейнски от Велико Търново е новият носител на тазгодишната награда „Моллови дни“. Тя се връчва от Регионалната колегия на БЛС по време на форума „Моллови дни“, който се провежда всяка година в началото на юни.\r\n„Строител падна от покрив на вила в Райковци и издъхна в болница“, пише още ежедневникът. В събота на обяд строител на 46 години падна от покрив на вила в Райковци и от нараняванията си издъхна в спешното отделение на великотърновската болница.\r\n„Заловиха двама, издирвани за престъпления в Германия“, е новина от криминалната хроника в броя. На страниците на вестника ще откриете и статия, разказваща за спортния празник, поставил края на пролетния дял на кампанията „Движи се и победи“.  \r\n„Депутат от Европа целуваха ръце на самодейци от Писарево“, е тема от другия областен ежедневник - „Борба“. Европейски депутати в Брюксел целуваха ръце на бабите от групата за изворен фолклор към Клуба на пенсионера „Янтра 96“ в Писарево. Самодейците на фолклориста Петър Георгиев се прочуха благодарение на поканата на евродепутата Ангел Джамбазки, който се запознал с групата при гостуването си в горнооряховското село преди няколко месеца.\r\n„Защо не се случва 8-етажният паркинг за 360 коли в центъра?“, е друг акцент от всекидневника. Вече 11-а година реализацията на проекта за 8-етажен паркинг за коли в самото сърце на града остава мираж. Разработката предвижда съоръжението да се разположи точно зад факултет „Изобразително изкуство“ и към него да има подходи от както към сградата на Общината, така и от към няколко улици.\r\n„В Дебелец откриват център за деца младежи“, пише още ежедневникът. Център за работа с деца и младежи ще отвори врати в Дебелец. В момента се ремонтират и обзавеждат помещенията в сградата и ще започне да работи от 1 юли. Подробности за новата придобивка в Дебелец им, научете от „Борба“. На страниците на  днешното издание е поместен и материал за бившия кмет на Елена Сашо Топалов, който осъди прокуратурата за 12 600 лв.", "date": "2017-06-12", "title": "Преглед на основните теми във великотърновския печат"}
{"url": "http://www.focus-news.net/news/2017/06/12/2404030/tets-maritsa-iztok-2-ead-otnovo-sabira-lyubiteli-na-ribolova-kray-vodite-na-yazovir-ovcharitsa.html", "text": "„ТЕЦ Марица изток 2” ЕАД отново събира рибари от цялата страна за традиционното състезание по риболов край водите на язовир Овчарица, съобщиха от пресцентъра на компанията. Тази година то ще се проведе на 1 юли (събота) от 9.00 часа и ще бъде с продължителност 4 часа. Всички, които желаят да заявят своето участие, могат да го направят на тел.: 042/66 29 19. Записването започна в 7.30 часа тази сутрин и ще продължи до 16 юни (петък) или до изчерпване на наличните места. Записването на всеки от участниците става индивидуално. \r\nОграничения във възрастта на участниците няма.\r\nРегламентът за участие включва използването на единична рибарска пръчка с най-много 4 броя куки. \r\nВ 7.30 часа в деня на състезанието ще бъде теглен жребий за определяне мястото на всеки от участниците край водите на язовир Овчарица. След края на надпреварата ще бъдат избрани и победителите, за които са предвидени много награди.", "date": "2017-06-12", "title": "„ТЕЦ Марица изток 2“ ЕАД отново събира любители на риболова край водите на язовир Овчарица"}
{"url": "http://www.focus-news.net/news/2017/06/12/2404032/pernik-narodniyat-predstavitel-ot-pp-gerb-d-r-aleksandar-aleksandrov-organizira-priemen-den-za-grazhdani.html", "text": "Народният представител от ПП ГЕРБ - Перник д-р Александър Александров организира приемен ден за жители на Перник и населените места в общината, съобщиха от пресцентъра на партията. Приемната ще се проведе днес, от 10.00 до 12.00 часа, в централния офис на ГЕРБ в град Перник, на ул. „Търговска“ 30. Записвания се правят на място в офиса на партията или на телефон 0884 800 530.", "date": "2017-06-12", "title": "Перник: Народният представител от ПП ГЕРБ д-р Александър Александров организира приемен ден за граждани"}
{"url": "http://www.focus-news.net/news/2017/06/12/2404034/sofiya-izlozhba-posvetena-na-25-godishninata-ot-ustanovyavaneto-na-diplomaticheski-otnosheniya-mezhdu-azerbaydzhan-i-balgariya-shte-bade-otkrita-na-14-yuni.html", "text": "Изложбата „Образци на великолепието – азербайджанско народно творчество”, посветена на 25-годишнината от установяването на дипломатически отношения между Република Азербайджан и Република България ще бъде открита на 14 юни. Това съобщиха от Посолството на Република Азербайджан в Република България. Събитието ще започне в 18.00 часа, в Института за етнология и фолклористика с Етнографски музей при БАН (пл. „Княз Александър I“ №1). Изложбата представя пъстра палитра от образци на традиционните занаяти в Азербайджан. Още от древни времена Азербайджан е бил познат като един от най-големите центрове, където са съсредоточени традиционни занаяти като килимарство, бижутерство, бродиране, текстил, керамика, медникарство и др.Килимарството е неотделима част от азербайджанската култура. Килимът е ключов елемент на местния начин на живот, в който се отразяват социалните, икономическите, политическите и културните промени в историята и обществото като цяло. Освен това, килимът не е просто детайл от дома, за хората той е и едно от основните полета за изява чрез изкуство. Традиционният килим, който изпълнява както прагматични, така и символни функции, изразява най-точно пътя на азербайджанската култура. Изложбата показва образци от водещите килимарски центрове в Азербайджан – Губа, Ширван, Карабах и Газах.Медникарството е един от развитите раздели на азербайджанското традиционно изкуство, а неговите основни центрове са Гянджа, Шамахъ, Нахчъван, Баку и Лахъдж (Исмаиллъ). Изложбата показва различни домакински съдове от мед от ХІХ и началото на ХХ век от частната колекция на госпожа Шафаг Гурбанова. Колекцията съдържа повече от 500 екземпляра, събирани над 30 години. Изложбата представя някои от традиционните домакински медни съдове, като например комплект съдове за измиване, канче, табла, съд за мляко, кана и др. Те впечатляват с богатата си техника, изящната си форма и различни орнаменти. Съдовете са украсени с орнаменти тип арабеск, флорални мотиви, изображения на животни и птици, ловни сцени, дати на изработка, имена на притежателите и калиграфски надписи със стихове от Свещения Коран.\r\nОсновните елементи на азербайджанските традиционни носии са се развивали през вековете. Всеки регион има уникална художествена украса и характеристики. Още повече, типът на носията определя семейния и социалния статус, а също така, възрастта на собственика. Например, носиите на омъжените и неомъжените жени са различни; младите жени са носели по-цветни дрехи, докато възрастните са предпочитали недекорирани и прости одежди. Изложбата показва реплики на носии от колекциите на известни музеи. Един от основните елементи на женската носия е т. нар. келагаи – копринен шал за покриване на глава с отпечатани орнаменти. Производството на келагаи е познато в Азербайджан от дълбока древност. Висококачествени келагаи се произвеждат в Шеки, Гянджа, Шамахъ, Нахчъван, Тебриз и Басгал. Бижутерството е едно от древните изкуства на Азербайджан. Първите образци са се появили през бронзовата епоха (ІV-ІІ в. пр. н.е.) и са били използвани при ритуали. Те са били украсявани с различни спирали, медальони, кръгове, изображения на птици и животни. По-късно, по време на местните и социалните промени, тези древни модели са придобили други форми и така бижутерийните изделия стават неотменима част от носиите. Азербайджанската бижутерия изживява своя Ренесанс през Средните векове. Някои от големите градове на Азербайджан, като например Шеки, Баку и Гянджа стават центрове на бижутерийното изкуство. На тази изложба са показани модерните бижутерийни единици като диадема, брошка, колие, гривна, пръстен, обеци. Изработени са от майстора Едуард Шамаряев и неговите ученици Елчин Ибрахимов и Теймур Бахшиев. Едуард Шамаряев е автор на повече от 100 образци на бижутерията, които основно са украсени в традиционен и модерен стил, следвайки техниките на филиграна и емайла. Керамика се е правила в Азербайджан от бронзовата епоха. Тя е била широко разпространена в домакинството. Изложбата представя ръчно изработени съдове на Салех Мамедов, майстор на съвременната керамика. Той създава нови арт-произведения, бидейки вдъхновен от азербайджанската керамика от древността и Средните векове. Създател е на много декоративни произведения от глина, като е използвал техниките на боядисването чрез гледжосване и глазиране, ангоб и емайл.", "date": "2017-06-12", "title": "София: Изложба, посветена на 25-годишнината от установяването на дипломатически отношения между Азербайджан и България ще бъде открита на 14 юни"}
{"url": "http://www.focus-news.net/news/2017/06/12/2404036/varna-narodniyat-predstavitel-ot-pp-gerb-vladimir-valev-organizira-priemna-za-grazhdani.html", "text": "Народният представител от ПП ГЕРБ – Варна Владимир Вълев ще има приемен ден за граждани. Това съобщиха от пресцентъра на ПП ГЕРБ. Той ще отговаря на въпроси на варненци от 10.00 до 12.00 часа в клуба на ПП ГЕРБ на ул. „Г. Бенковски” №1 в морската столица. Записвания могат да се правят на тел: 052 / 600 015.", "date": "2017-06-12", "title": "Варна: Народният представител от ПП ГЕРБ Владимир Вълев организира приемна за граждани"}
{"url": "http://www.focus-news.net/news/2017/06/12/2404039/pazardzhik-okrazhniyat-sad-shte-gleda-delo-za-dlazhnostno-prisvoyavane-blizo-500-000-leva.html", "text": "Окръжният съд в Пазарджик ще гледа дело за присвояване в особено големи размери, съобщи за Радио „Фокус” – Пазарджик Маринела Георгиева от администрацията на съда. Делото се разглежда за втори път в Окръжен съд – Пазарджик. Образувано е по протест на Районната прокуратура – Пазарджик против присъда по наказателно дело на Районен съд – Пазарджик. С присъдата и двамата подсъдими – Велко Генчев и Иван Славков, са признати за виновни в това, че като, съответно, изпълнителен директор и заместник-директор на дружеството „Каучук“, при условията на продължавано престъпление са присвоили чужди пари общо 486 744 лв., връчени им в това качество и поверени им да ги пазят и управляват. Длъжностното присвояване е в особено големи размери и е извършено от 2 лица след предварителен сговор между тях. \r\nГенчев и Славков са осъдени на по 5 години лишаване от свобода при общ режим на изтърпяване на наказанието в затворническо общежитие от открит тип и са лишени от право да заемат ръководна държавна или обществена длъжност и да упражняват професия, свързана с материална отчетност за срок от 5 години. Съдебното заседание ще започне в 13.30 часа, съдия докладчик е Александър Александров.\r\nТеодора ДИМИТРОВА", "date": "2017-06-12", "title": "Пазарджик: Окръжният съд ще гледа дело за длъжностно присвояване близо 500 000 лева"}
{"url": "http://www.focus-news.net/news/2017/06/12/2404038/predsedatelyat-na-byudzhetnata-komisiya-v-44-to-narodno-sabranie-menda-stoyanova-shte-bade-udostoena-s-pochetnoto-zvanie-doktor-honoris-kauza-na-amtii-plovdiv.html", "text": "Председателят на Бюджетната комисия в 44-то Народно събрание Менда Стоянова ще бъде удостоена с почетното звание “Доктор хонорис кауза” на Академията за музикално, танцово и изобразително изкуство (АМТИИ) в Пловдив. Това съобщиха за Радио „Фокус”-Пловдив от учебното заведение. Церемонията е от 11.00 часа в Концертната зала на академията. Званието се присъжда „за  съпричастност и заслуги към  устойчивото развитие на АМТИИ“.\r\nОчаква се след церемонията Менда Стоянова да направи изявление по актуални теми пред медиите.\r\nЦветана ТОНЧЕВА", "date": "2017-06-12", "title": "Председателят на Бюджетната комисия в 44-то Народно събрание Менда Стоянова ще бъде удостоена с почетното звание “Доктор хонорис кауза” на АМТИИ – Пловдив"}
{"url": "http://www.focus-news.net/news/2017/06/12/2404037/pss-dobri-sa-usloviyata-za-turizam-v-planinite-s-izklyuchenie-na-biloto-na-stara-planina.html", "text": "Добри са условията за туризъм в планините, с изключение на билото на Стара планина. Това съобщиха за Агенция \"Фокус\" от Планинската спасителна служба (ПСС) към Българския червен кръст (БЧК). Температурите са между 10 и 13 градуса, времето е слънчево и тихо. В Стара планина времето се влошава, има мъгла и на места вали дъжд. На връх Ботев духа много силен северен вятър. От ПСС съветват туристите да следят внимателно промените във времето и да се съобразяват с него. За последното денонощие не са регистрирани инциденти. \r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470", "date": "2017-06-12", "title": "ПСС: Добри са условията за туризъм в планините, с изключение на билото на Стара планина"}
{"url": "http://www.focus-news.net/news/2017/06/12/2404042/montana-45-godishen-mazh-zagina-pri-intsident-s-motodeltaplaner-prigoden-za-selskostopansko-praskane.html", "text": "45-годишен мъж загина с мотоделтапланер, пригоден за селскостопанско пръскане, съобщиха от ОД на МВР – Монтана. В петък в 12.00 часа в Общинската дежурна част – Лом е получено съобщение за възникнал инцидент в село Дондуково, Община Брусарци, с пострадало лице. Незабавно е посетено местопроизшествието от дежурен екип на участък Брусарци, като е установено, че на същата дата към 11.30 часа лицето 45-годишен с инициали А. Ц. Д от село Дондуково в района на стопански двор, негова собственост, прави опит да подкара и полети с мотоделтапланер. Въздухоплавателното средство е модел „Атлас, негова собственост, пригоден за селскостопанско пръскане с препарати за растителна защита, при които опит на височина около 20 метра губи контрол над управляваното мотоделтапланера и пада в земеделска нива, като в последствие умира.  Местопроизшествието е посетено от оперативна група и извършен оглед. Образувано е ДП по описа на Районно управление „Полиция” – Лом.", "date": "2017-06-12", "title": "Монтана: 45-годишен мъж загина при инцидент с мотоделтапланер, пригоден за селскостопанско пръскане"}
{"url": "http://www.focus-news.net/news/2017/06/12/2404043/stara-zagora-narodnite-predstaviteli-ot-pp-gerb-organizirat-priemni-za-grazhdani.html", "text": "Редовни приемни дни за граждани провеждат народните представители от ПП ГЕРБ – Стара Загора, съобщиха от пресцентъра на партията. От 10.00 до 12.00 часа Борис Кърчев ще се срещне с жители на Казанлък в офиса на партията в града на ул. „Климент Охридски” № 1. Емил Христов ще проведе приемна от 15.00 до 17.00 часа в Раднево, на ул. „Май” № 5. Срещата с Радостин Танев ще се състои от 10.00 до 12.00 часа в клуба на партията в с. Братя Даскалови.", "date": "2017-06-12", "title": "Стара Загора: Народните представители от ПП ГЕРБ организират приемни за граждани"}
{"url": "http://www.focus-news.net/news/2017/06/12/2404027/spetsializirana-prokuratura-shte-iskame-zadarzhane-pod-strazha-na-pusnatite-pod-garantsiya-obvinyaemi-po-deloto-za-koruptsionni-praktiki-svarzani-s-shofyorski-knizhki.html", "text": "Специализираната прокуратура ще иска задържане под стража на пуснатите под гаранция обвиняеми по делото за корупционни практики, свързани с шофьорски книжки. Това каза ръководителят на Специализираната прокуратура Иван Гешев в предаването \"Денят започва\" по БНТ. 14 души бяха задържани при акцията на ГДБОП и спецпрокуратурата. Спецсъдът пусна под гаранция петима от задържаните от ДАИ - София. \"Колегите не са съгласни с решението на Апелативния специализиран съд относно пуснатите под гаранция обвиняеми по делото. Те смятат, че ще продължат с корупционните практики, ако се върнат на работа, затова са изготвили искане от съда да останат в ареста. Ще се иска тяхното отстраняване, ако няма арест\", заяви Гешев.\r\nПри разследването са използвани СРС-та, предстоят и експертизи, обясни той.\r\nМанипулиран е изборът, за да може определени инспектори да изпитват хора от конкретна автошкола, а тези инспектори са получавали пари, които са предавали и за манипулиране на резултата. Сумите не са били големи, но редовно се е случвало. Практическите изпити са били манипулирани - за кормуването, към момента нямаме данни да има проблеми с теоретичните изпити.\r\nПродължава събирането на веществени доказателства и ако има нужда ще бъдат привлечени още обвиняеми. Разследването е от началото на годината, но престъпната схема е действала от началото на 2016, обясни още ръководителят на Специализираната прокуратура.", "date": "2017-06-12", "title": "Специализирана прокуратура ще искаме задържане под стража на пуснатите под гаранция обвиняеми по делото за корупционни практики, свързани с шофьорски книжки"}
{"url": "http://www.focus-news.net/news/2017/06/12/2404041/ruse-v-basarbovskata-sv-obitel-shte-se-izvarshi-opeloto-na-trimata-kliritsi-zaginali-pri-tezhka-avtomobilna-katastrofa-predi-40-dni.html", "text": "Днес ще бъде извършено опелото над тленните останки на тримата клирици на Българската православна църква, загинали при автомобилна катастрофа преди повече от месец, предаде репортер на Агенция \"Фокус\". Това са игуменът на Бесарбовската света обител архимандрит Антоний, йеродякон Софроний и свещеник Венелин Попов. \r\nОпелото ще бъде извършено от 11.30 часа в Басарбовската св. обител, след като от 8.30 часа сутринта, в новоосветения манастирски храм „Св. Преображение” ще се отслужи и заупокойна св. Литургия. Това става 40 дни след смъртта им, поради последиците от тежката автомобилна катастрофа. \r\nТленните останки на архим. Антоний и йеродякон Софроний ще бъдат погребани в монашеското гробище в Басарбовския манастир, а на свещ. Венелин Попов ще се положат в двора на храм „Св. архангел Михаил” в с. Нисово, където той е служил до своята кончина. \r\nНикола ПЕТКОВ", "date": "2017-06-12", "title": "Русе: В Басарбовската св. обител ще се извърши опелото на тримата клирици, загинали при тежка автомобилна катастрофа преди 40 дни"}
{"url": "http://www.focus-news.net/news/2017/06/12/2404040/zhelyo-boychev-bsp-tseliyat-paket-ot-zakoni-v-sektor-sigurnost-tryabva-da-bade-slozhen-na-dneven-red-v-parlamenta.html", "text": "Необходим е нов Закон за МВР и преглед на антитерористичния закон, на Закона за отбраната и въоръжените сили, ако искаме системата да работи. Това каза в сутрешния блок „Добро утро, България“ на Радио „Фокус“ заместник-председателят на ПГ на „БСП за България“ Жельо Бойчев. „БСП поставя човека в центъра на решението на проблемите в сигурността. Говори се много активно и за сделките за модернизация на армията, но каквото и оръжие да вземем, каквито и действия да се предприемат без да бъдат мотивирани служителите в системата на сигурност, няма да постигнем необходимия резултат“, заяви Жельо Бойчев. „Непрекъснато си поставяме темата сигурност и сигурността на българските граждани като приоритет с оглед на цялата ситуация, която се намира страната ни. Трябва да го направим, иначе за съжаление, ако нещо се случи след това, каквито и средства да се дават, всичко е постфактум. Трябва да се направи преглед и на Законите за антитероризма, Закона за специалните разузнавателни средства и въобще целия пакет от законодателни решения, с които работи сектора, и Закона за въоръжените сили трябва да бъде сложен на дневен ред на българския парламент“, коментира Жельо Бойчев.\r\nТой допълни, че с оглед на решението на последния Консултативен съвет става ясно, че стратегията за Национална сигурност трябва да бъде актуализирана, като БСП предлагат това да се случи до края на месец септември. „Каквото и действие да се предприеме то трябва да бъде обвързано задължително с бюджета\", каза още Бойчев.", "date": "2017-06-12", "title": "Жельо Бойчев, БСП: Целият пакет от закони в сектор „Сигурност“ трябва да бъде сложен на дневен ред в парламента"}
{"url": "http://www.focus-news.net/news/2017/06/12/2404044/pregled-na-osnovnite-temi-v-shumenskiya-pechat.html", "text": "„Кметът на Хитрино Нуридин Исмаил напуска партийните постове в ДПС“, е водещото заглавие във вестник „Шуменска заря“. Кметът на община Хитрино Нуридин Исмаил подаде оставка като член на Централния, Областния и Общинския съвет на ДПС. Това стана в петък вечерта на заседание на Областния съвет на ДПС – Шумен, проведено в общинския център Хитрино. За участие в заседанието дойде „тежката артилерия” на ДПС – председателят на партията Мустафа Карадайъ, зам. председателят Ахмед Ахмед, шуменските депутати д-р Нигяр Джафер и Хамид Хамид, областният председател Айсел Руфад, председателят на Младежко ДПС – Шумен Сали Ибрахим, общински председатели от десетте общини на областта, общинското ръководство в Хитрино, както и председатели на местните съвети от населените места на община Хитрино. \r\n„97 точки е най-високият резултат в Шуменско от матурите за 7 клас“, е заглавие от стр. 2 в броя. Нито един седмокласник от Шуменско не е постигнал максималния брой от 100 точки на националното външно оценяване. Това сочи справката на Регионалното управление по образование в Шумен. Най-високият резултат в Шуменска област е 97 т. – двама ученици са го постигнали по български език и литература и един по математика. С нула точки са пет изпитни работи – три по БЕЛ и две по математика. „Читателка сигнализира за опасни шахти по пътя за Дивдядово“, пише вестникът. Капаците на опасните шахти бяха сложени отново още в петък, веднага след сигнала, а  буйната растителност ще бъде окосена днес, обещаха от общината. \r\n„Свикват общо събрание на акционерите на „В и К – Шумен”, информира ежедневникът. Управителят на „В и К – Шумен” инж. Красимир Марков е изпратил покана до Министерството на регионалното развитие и благоустройството и председателите на общинските съвети на об-\r\nщините Шумен, Нови пазар, Велики Преслав, Каолиново,  Каспичан, Върбица, Венец, Никола Козлево, Смядово и Хитрино техни представители да вземат участие в редовното общо събрание на акционерите на „В и К – Шумен”. То ще се проведе на 14 юни от 14 ч. в сградата на дружеството. \r\n„Хванаха обирджията на казино в Шумен“, информира вестникът. Криминалисти от полицейското управление в Шумен установиха извършител на кражба на парична сума от казино в града. Това е 22-годишен мъж, който се оказа ,че е бил автор и на друг грабеж през месец януари. Работата по разкриване на кражбата полицейските служители започнали след получаване на сигнала. По данни на управителя на казино на бул.“Славянски“ в „апашът“ е откраднал 4 200 лева от незаключен шкаф в нощта срещу 9 юни. До него стигнал клиент на казиното, който използвал моментно невнимание на служителите в търговския обект. \r\n„Министрите на културата и туризма посетиха старопрестолна Плиска“, е ащцент от стр. 3. Министърът на културата Боил Банов и министърът на туризма Николина Ангелкова посетиха първата българска столица Плиска и обсъдиха с местната власт перспективите за развитие на културно- историческия туризъм в региона. По време на визитата ги придружаваше директорът на Националния исторически музей проф. Божидар Димитров.  В броя е публикувано интервю с д-р Антония Панева, началник на отдел Държавен архив – Шумен.", "date": "2017-06-12", "title": "Преглед на основните теми в шуменския печат"}
{"url": "http://www.focus-news.net/news/2017/06/12/2404045/the-warsaw-voice-donald-tramp-pochti-sigurno-shte-poseti-polsha-za-regionalen-forum-v-koyto-shte-uchastva-i-balgariya.html", "text": "Държавният глава на Съединените американски щати Доналд Тръмп „почти сигурно“ ще посети Полша на 6 юли, за да участва в регионален форум в град Вроцлав, съобщава електронното издание The Warsaw Voice, като се позовава на данни, разпространени в медиите на база източници от дипломатическите кръгове на страните от Централна Европа. \r\nКомбинирането на официално посещение в Полша с участието в регионалния форум ще бъде привлекателно за американците, които биха могли да се срещнат с лидери на балтийските държави, Австрия, България, Румъния, Словения и Хърватия, твърдят източници.Тереза Герова", "date": "2017-06-12", "title": "The Warsaw Voice: Доналд Тръмп „почти сигурно“ ще посети Полша за регионален форум, в който ще участва и България"}
{"url": "http://www.focus-news.net/news/2017/06/12/2404046/sliven-obshtinskite-savetnitsi-ot-gerb-organizirat-priemni-za-grazhdani.html", "text": "Съветници от ПП ГЕРБ – Сливен продължават срещите си с граждани и през месец юни, съобщиха от пресцентъра на партията. Приемните на представителите на местния парламент преминават при голям интерес. Гражданите на Сливен се обръщат към тях с питания по различни лични и социални теми, както и с въпроси касаещи инфраструктурата на града и населените места в община Сливен. \r\nГрафикът на общинските съветници от ПП ГЕРБ – Сливен за месец юни и началото на юли:\r\n12 юни от 9.30 до 16.30 часа – Димитър Батаков и Димитър Митев;\r\n19 юни от 9.30 до 16.30 часа – Галина Вучкова и Керанка Стамова;\r\n26 юни от 9.30 до 16.30 часа - Живко Минчев и Димитър Павлов;\r\n3 юли от 9.30 до 16.30 часа – Георги Николаев и Здравко Костадинов.\r\nПредварително записване става на тел. 044/63 32 23.б", "date": "2017-06-12", "title": "Сливен: Общинските съветници от ГЕРБ организират приемни за граждани"}
{"url": "http://www.focus-news.net/news/2017/06/12/2404047/aktsenti-v-predavaneto-zona-kyustendil-na-radio-fokus-pirin.html", "text": "В съвместното предаване на Радио „Фокус” – Пирин и Община Кюстендил „Зона Кюстендил” ще говорим за различните аспекти на околната среда и популацията на безпризорните кучета в града. Наши събеседници по темата ще бъдат главният еколог на Община Кюстендил Ирина Велкова и отговорникът за общинския приют за животни Петър Велков. В предаването ще обърнем внимание върху състоянието на общинските гори, както и върху мерките за предотвратяване на горски пожари. По темата ще разговаряме с Анелия Алексова, главен лесничей към Община Кюстендил. В рубриката „Личностите на Кюстендил” ще ви разкажем за залесителя на лесопарк „Хисарлъка”, обявен за почетен гражданин на Кюстендил – Йордан Митрев. Предаването „Зона Кюстендил” се излъчва всеки понеделник, от 10.00 часа до 11.00 часа. Телефонът за връзка с нас е 078/55 18 50. Водещ на предаването е Венцеслав Илчев.", "date": "2017-06-12", "title": "Акценти в предаването „Зона Кюстендил” на Радио „Фокус” – Пирин"}
{"url": "http://www.focus-news.net/news/2017/06/12/2404051/kyustendil-chitalishtni-deytsi-shte-uchastvat-v-rabotna-sreshta-na-tema-balgarskoto-chitalishte-perspektivi-i-problemi.html", "text": "Читалищни дейци от Кюстендил и София ще участват в работна среща на тема „Българското читалище – перспективи и проблеми“. Това съобщи за Радио „Фокус” – Кюстендил Иван Андонов, председател на читалище „Братство” – Кюстендил. По думите му работната среща е част от тридневна визита на негови колеги от София. „В програмата имаме разглеждане на картини в Художествена галерия „Владимир Димитров – Майстора”, визита в Регионален исторически музей. Ще се проведе работна среща „Българското читалище – перспективи и проблеми” с участието на читалищни дейци от Софийска и Кюстендилска област. Гостите ще се качат да видят и Крепостта „Хисарлъка”, каза Иван Андонов. Програмата започва от днес и ще продължи три дни.\r\nВенцеслав ИЛЧЕВ", "date": "2017-06-12", "title": "Кюстендил: Читалищни дейци ще участват в работна среща на тема „Българското читалище – перспективи и проблеми”"}
{"url": "http://www.focus-news.net/news/2017/06/12/2404049/sliven-dve-sela-ot-oblastta-sa-bez-voda-zaradi-avariya.html", "text": "Две сливенски села са без вода заради авария, съобщиха от водоснабдителното дружество. Поради авариен ремонт от 9.30 до 16.00 часа е прекъснато водоподаването в селата Крушаре и Глушник. След възстановяване на водоподаването е възможно временно повишаване мътността на водата.", "date": "2017-06-12", "title": "Сливен: Две села от областта са без вода заради авария"}
{"url": "http://www.focus-news.net/news/2017/06/12/2404035/der-mnchner-merkur-berlin-ne-skri-zadovolstvoto-si-ot-uspeha-na-emanyuel-makron-na-parlamentarnite-izbori-vav-frantsiya.html", "text": "Канцлерът на ФРГ Ангела Меркел и водещи политици на Берлин не скриха задоволството си от успеха, който партията на новия френски президент Еманюел Макрон постигна на парламентарните избори в неделя, коментира баварският вестник  Der Münchner Merkur.\r\nМеркел поздрави Макрон за „големия успех на партията му“, който със сигурност може да бъде определен като „силен вот за реформи“, заяви правителственият говорител Щефан Зайберт.\r\nМинистърът на външните работи Зигмар Габриел (ГСДП) написа в социалната мрежа „Туитър“: „Макрон убеди не само Франция, но и Европа“. Кандидатът на социалдемократите за канцлерския пост на свой ред заяви, че се радва на „добрия резултат на Еманюел Макрон“ и допълни, че „за да променим Европа се нуждаем и от промяна в Германия през септември“.  \r\nДепутатът на „Зелените“  Франциска Брантнер призова федералното правителство в Берлин да се справи с реформите в ЕС съвместно с Франция. Тереза Герова", "date": "2017-06-12", "title": "Der Münchner Merkur: Берлин не скри задоволството си от успеха на Еманюел Макрон на парламентарните избори във Франция"}
{"url": "http://www.focus-news.net/news/2017/06/12/2404033/rtsh-radio-televizioni-shqiptar-pri-prebroeni-90-ot-glasovete-koalitsiyata-na-haradinay-vodi-s-3466-sledvana-ot-samoopredelenie-s-2673-srabska-lista-priblizhava-6.html", "text": "При преброени 90% от гласовете коалицията на Харадинай води с 34,66% следвана от \"Самоопределение\" с 26, 73%, Демократичната коалиция, водена от демократичната лига с 25,99% \"Сръбска листа\" приближава 6%, предава албанската държавна телевизия RTSH.\r\nТелевизията съобщава за празненствата, организирани през нощта от коалицията на Харадинай на централния прищински площад \"Скендер бег\" и за сблъсъци между привърженици на умерените и крайните политически партии.", "date": "2017-06-12", "title": "RTSH (Radio Televizioni Shqiptar): При преброени 90% от гласовете коалицията на Харадинай води с 34,66% следвана от \"Самоопределение\" с 26,73%, \"Сръбска листа\" приближава 6%"}
{"url": "http://www.focus-news.net/news/2017/06/12/2404052/pregled-na-nyakoi-ot-osnovnite-temi-v-germanskiya-pechat-agentsiya-fokus.html", "text": "Властите в България откликнаха на апела на редица организации и дипломатически представителства от цял свят, и предприеха допълнителни мерки за защита на участниците в 10-то издание на „София Прайд“, което се проведе в събота в столичния град, коментира германският ежедневник Die Tageszeitung.\r\nПрисъствието на полицията по улиците на София бе осезаемо засилено. Но в края на краищата истински щит за ЛГБТ-общността и най-вече нейното самочувствие бе осигурен от подкрепата, която изразиха дипломати на редица държави. \r\nНа шествието в София бяха забеляни посланиците на Великобритания, Израел и Белгия, а също и представители на дипломатическите мисии на САЩ, Франция, Бразилия, Испания и Финландия. Германия бе обявила участието на заместник-посланика си, но той така и не бе забелязан сред присъстващите.\r\n*** Предсрочните парламентарни избори в населеното предимно с албанци Косово бяха решени в полза на радикалните партии в страната, коментира баварският вестник Die Sueddeutsche Zeitung.\r\nКоалицията на трима бивши ключови фигури в гражданската война в края на 90-те години на миналия век („Алианс за бъдещето на Косово“, Демократическа партия и „Инициатива за Косово“) бе излъчена като първа сила, след като получи подкрепата на 34,7 % от гражданите на най-младата държава на Балканския полуостров. Националистическата „Самоопределение“ е на второ място с 26,8 %, а на трето с 25,8 % е партията на бившия премиер Иса Мустафа - „Демократическа лига на Косово“.\r\n„Сръбска листа“, която представлява интересите на сръбското малцинство в Косово, събра 5,6 % във вота, който показа рекордно ниска избирателна активност – едва 41,5 на сто от общо 1,8 млн. избиратели упражниха правото си на глас.\r\nСъставяне на ново правителство в Прищина изглежда обаче почти невъзможно. „Самоопределение“ отказва коалиция с победителите, а „Демократическа лига на Косово“ се плаши от съставянето на правителство с  коалицията на Рамуш Харадинай.\r\n*** Канцлерът на Федерална република Германия Ангела Меркел разполага с около четири седмици, за да постигне приличен успех на предстоящата среща на върха на лидерите от Г-20, или да се завърне с поражение от форума в Хамбург. В тези кризисни времена едно е сигурно - на германския лидер съвсем не й е лесно, коментира националният ежедневник Die Frankfurter Allgemeine Zeitung.\r\nНа 7 юли държавният глава на Съединените американски щати Доналд Тръмп ще направи дебют в групата на големите индустриализирани и развиващи се страни. Никой не е в състояние да предвиди обаче дали ексцентричният републиканец няма отново да се опита да даде урок на международните лидери в стил \"Америка на първо място\". А освен със световната политика, Меркел трябва да се справи и с подготовката на предизборната програма на Съюза (ХДС/ХСС). \r\nВ последните четири дни германският лидер \"навъртя\" близо 30 хил. километра, за да търси подкрепата на Аржентина и Мексико, също влизащи в Г-20, по ключови въпроси като свободна търговия, правата на жените, опазването на климата, проблемите с миграцията и оказването на помощ на Африка. Сигналите след 82-часовата \"екскурзия\" до Буенос Айрес и мексиканската столица са ясни: аржентинския президент Маурисио Макри и държавния глава на Мексико Енрике Пеня Нието трябва да напуснат Хамбург най-малко с обещанието за подкрепа на свободната търговия и борбата срещу глобалното затопляне. \r\nЛидерите на двете латиноамерикански държави дадоха висока оценка на канцлера. В аржентинската столица Меркел се опита да намали очакванията за нея като за нов \"лидер на свободния свят\". С подобна \"титла\" не може да се окичи никой, въпреки политиката на изолационизъм на Доналд Тръмп. \"Никой не може да бъде сам на този свят, нито човек, нито страна\" може да реши глобалните проблеми, категорична бе Меркел след срещата си с Макри. \r\nНо това ли е тактиката за следващите няколко седмици? По темата за климата, германският канцлер няма никакви илюзии: комюникето на Г-20 може да бъде утвърдено само с единодушие, а до този момент американският президент не даде никакви индикации, че е се отказал от идеята за оттегляне на САЩ от Парижкото споразумение за климата. \r\nТрябва ли в такъв случай усилията за противодействие на глобалното затопляне да бъдат поставяни на челно място? Ангела Меркел не може да си позволи постигането на компромис - във всеки случай не и в условията на предизборна борба, когато доверието е ключово за привличането на електората.\r\n*** Канцлерът на ФРГ Ангела Меркел и водещи политици на Берлин не скриха задоволството си от успеха, който партията на новия френски президент Еманюел Макрон постигна на парламентарните избори в неделя, коментира баварският вестник  Der Münchner Merkur.\r\nМеркел поздрави Макрон за „големия успех на партията му“, който със сигурност може да бъде определен като „силен вот за реформи“, заяви правителственият говорител Щефан Зайберт.\r\nМинистърът на външните работи Зигмар Габриел (ГСДП) написа в социалната мрежа „Туитър“: „Макрон убеди не само Франция, но и Европа“. Кандидатът на социалдемократите за канцлерския пост на свой ред заяви, че се радва на „добрия резултат на Еманюел Макрон“ и допълни, че „за да променим Европа се нуждаем и от промяна в Германия през септември“.  \r\nДепутатът на „Зелените“  Франциска Брантнер призова федералното правителство в Берлин да се справи с реформите в ЕС съвместно с Франция.\r\n***", "date": "2017-06-12", "title": "Преглед на някои от основните теми в германския печат (Агенция „Фокус“)"}
{"url": "http://www.focus-news.net/news/2017/06/12/2404029/rumen-gechev-bsp-gerb-preizbraha-upravata-na-bnb-koyato-prospa-ktb.html", "text": "Факт е, че ГЕРБ преизбраха управата на банката, която проспа КТБ. Това заяви народният представител от „БСП за България” проф. Румен Гечев по бТВ, съобщиха от пресцентъра на партията. Професорът по икономика бе категоричен, че трябва да бъдат разсекретени стенограмите, за да може обществото да види какво е поведението на БНБ. „Навсякъде се разсекретяват грами, след като мине определен период. Подобни практики има и в Англия, и в САЩ, където са били отворени стенограмите на централната банка на щатите, която обслужва 70% от световната доларова търговия”, даде пример с други държави проф. Гечев.\r\n„Втората стенограма от втората среща при президента също трябва да бъде декласифицирана”, посочи Гечев. Той обясни, че когато се отвори стенограмата от ключовото заседание на БНБ, ще се види, че всички, освен БСП, подкрепят предложението на централната банка за банкова ваканция.\r\nРумен Гечев подчерта, че от стенограмите ще стане ясно нещо много важно. „Нагнетява се обстановката и се прави извънредна среща в БНБ. След това се правят две срещи при президента. Накрая ще излезе наяве, че нагнетяването на напрежението е било изкуствено. Защото се оказва, че нямаме нужда от банкова ваканция, нямаше нужда от извънредно законодателство, защото след срещите при президента, не сме променили нищо в законите. Следователно това е един изкуствен проблем, от което следва, че някой е искал да раздуха случая с КТБ за политическо инженерство”, заключи проф. Гечев.", "date": "2017-06-12", "title": "Румен Гечев, БСП: ГЕРБ преизбраха управата на БНБ, която проспа КТБ"}
{"url": "http://www.focus-news.net/news/2017/06/12/2404058/sliven-gradat-shte-se-prisaedini-kam-marsha-za-evropeysko-pravosadie.html", "text": "Сливен ще се присъедини към Марша за европейско правосъдие, съобщиха за Радио „Фокус“ – Сливен авторите на проявата. В 18.30 часа участниците в събитието се събират под Стария бряст в центъра на града. Организатори са Инициатива „Правосъдие за всеки“. Участниците в него ще настояват за по–добра работа на правосъдната система и по–голяма ефективност на институциите. Събитието се организира в социалните мрежи, досега 57 души са заявили, че ще се включат.", "date": "2017-06-12", "title": "Сливен: Градът ще се присъедини към Марша за европейско правосъдие"}
{"url": "http://www.focus-news.net/news/2017/06/12/2404055/nad-1-900-potarsiha-pomosht-v-speshnoto-otdelenie-na-umbalsm-pirogov-prez-pochivnite-dni-a-blizo-280-ostanaha-za-bolnichno-lechenie.html", "text": "Над 1 900 потърсиха помощ в Спешното отделение на УМБАЛСМ „Пирогов” през почивните дни, а близо 280 от тях се наложи да останат за болнично лечение. От петък, 9 юни, до тази сутрин неосигурените, които са се обърнали за помощ към „Пирогов” са 82, а от тях 15 се лекуват в болницата в момента. Това съобщиха от пресцентъра на здравното заведение.\r\nДежурни екипи са оказали помощ на близо 10 пострадали при колоездачната обиколка „Витоша 100”. Един от пострадалите остава да лежи в неврохирургията, 2 вече са изписани от травматологията, а останалите са обработени още в събота и освободени. \r\nСред случаите от уикенда е и мъж, който е докаран в Противошокова зала след инцидент с делтапланер, а в момента получава адекватна медицинска помощ в Клиниката по изгаряне.", "date": "2017-06-12", "title": "Над 1 900 потърсиха помощ в Спешното отделение на УМБАЛСМ „Пирогов” през почивните дни, а близо 280 останаха за болнично лечение"}
{"url": "http://www.focus-news.net/news/2017/06/12/2404050/krasimira-kostova-sadiya-v-asns-smyatam-za-absolyutno-zadalzhitelno-chlenovete-na-vss-da-ne-se-zanimavat-s-politicheski-temi.html", "text": "Смятам за абсолютно задължително членовете на ВСС да не се занимават с политически теми. Това каза Красимира Костова, съдия в Апелативния специализиран наказателен съд (АСНС), в разговор с Илиана Беновска в предаването „Беновска пита” по Радио К2 и Канал 3, съобщиха от екипа на предаването. \r\nКостова коментира това, защо иска да бъде избрана за член на ВСС. „Нека да кажа, че това е редакционен избор – избрахме Ви, защото Вие сте може би от най-добре представилите се кандидати по наша гражданска и журналистическа оценка. Защо решихте да кандидатствате за член на ВСС?”, попита в началото на разговора водещата Илиана Беновска. Красимира Костова благодари за оценката и подчерта, че всички кандидати са се представили много добре, а организацията също е била на ниво. Относно това защо е решила да се кандидатира тя отговори така: „Защото смятам, че с над 19-годишния си съдийски стаж, с опита, който имам в подготовката на законодателния процес, притежавам съответните качества, както и професионален опит да спомогна за една по-добра дейност на този орган”.\r\n    „Не сте ли отвратена от процесите, които се разиграват около и вътре в, ще го обобщя, съдебната система, не само съдийското съсловие?”, попита водещата Илиана Беновска. Красимира Костова отговори, че е разочарована от някои неща, но не може да каже, че е отвратена. Тя продължи, че стои от страната на магистратурата, а те са хора, които са свикнали да си вършат работата, не обръщат много внимание на обществените и политическите нагласи и така трябва да бъде.\r\n    „Кое е най-важното, което Ви прави силна и борбена, състезател за окончателния избор, който ще се извърши другата събота за членове на ВСС от Съдийската квота?”, попита водещата Илиана Беновска. Красимира Костова отговори: „Смятам, че съм достатъчно борбена, разумна, придържам се към закона и едно от най-важните неща – изпълнявам си поетите обещания”. Тя заяви, че е представила изключително кратък концептуален проект, който включва няколко сфери от дейността на ВСС и то най-вече нещата, които интересуват професионалната общност. Това са съдебна карта, система за измерване на натовареността, атестации, конкурси, бюджет, финанси, съдебно имущество, поощрения, наказания, както и медийна политика и комуникация. \r\n„Как ще коментирате нещо, което Министерски съвет одобри този четвъртък на заседанието си за промени в НПК, отнасящи се до това, че всички дела за корупция срещу депутати, министри, директори на агенции и магистрати ще се гледат само от Специализирания наказателен съд? Излязоха възражения, че нали, това – „вижте, ние ги прибираме там и ги прикриваме, за да не ги осъждаме”. Виждате ли какво е недоверието в съда?”, попита водещата Илиана Беновска. Красимира Костова отговори, че това дали да се прехвърлят делата за корупция в Специализирания наказателен съд е изцяло държавническо решение. След като преценката е такава това може би означава, че тези дела трябва да отидат там. Красимира Костова попита водещата дали аспектът на въпроса й не е бил по отношение на общественото мнение. Водещата Илиана Беновска отговори: „То общественото мнение не се ражда така, не пада от небето като градушка, нали? То се е създало, недоверието в съдебната система е многогодишно и не е без аргументи, нали така”. Красимира Костова не смята, че специализираните институции са породили недоверие. „Да, защото са и нови!”, добави водещата.\r\n    „Много от нещата, които вчера разглеждахте при представянето си, са чисто вътрешноведомствени, ако мога така да се изразя. Много ме интересува каква медийна политика трябва да водите?”, попита водещата Илиана Беновска. Красимира Костова отговори, че медийната политика трябва да бъде изключително активна, дори проактивна, за да се наложи повече уважение и доверие към съдебната система. Според нея непрекъснато трябва да бъдат отчитани постиженията на българската магистратура. „Има ли ги?”, попита водещата Илиана Беновска. Красимира Костова беше категорична, че ги има. Помолена да изброи последните три, за които се сеща, съдията в Апелативния специализиран наказателен съд обясни, че през последните 5 години българската съдебна система е много по-прозрачна. Също така българската съдебна власт в момента има едно от най-срочните правосъдия изобщо в ЕС, ние сме на едно от първите места по срочност. \r\n   „А Вие знаете ли, че ние сме първи по брой на прокурори на глава от населението?”, попита водещата Илиана Беновска. Красимира Костова отговори, че е запозната с тази статистика, освен това сме втори по брой на магистрати на глава от населението, което е притеснително и представлява сериозен проблем, с който трябва да се справи ВСС, а именно прекомерното разширяване на щата на магистратите. \r\n   Красимира Костова обясни, че има комплекс от мерки, заложени за решаването на този проблем и от самото правителство, както и от предходния ВСС. В тази връзка има разписани мерки в Актуализираната стратегия за продължаване на реформата и в пътната карта. Една част от тези мерки е и оптимизирането на районните съдилища и прокуратури.\r\n    „Как ще постигнете повече доверие, че съдиите наистина действате по закон и съвест, както е записано в закона?”, попита водещата Илиана Беновска. Красимира Костова категорично заяви, че преимуществената част от магистратите в България действат по закон и по съвест. Тя продължи, че за жалост понякога хората в недоволството си от това, че са загубили някакво дело, са способни да обвиняват всички и да сипят всякакъв род обвинения, като това, че магистратите са корумпирани, че има шуробаджанащина или са некомпетентни. Това се случва понякога дори и при перфектни съдебни актове.\r\n     „Ако Ви изберат за член на ВСС, можете ли да си поставите задача да оборите с цифри и факти, ние журналистите ще Ви помогнем, да оборите този възглед?”, попита водещата Илиана Беновска. Красимира Костова й отговори, че би се заела с тази задача, защото това е много важно. „Трябва да наложим съвсем различен облик на съдебната система”, подчерта тя. Съдията в Апелативния специализиран наказателен съд изрази надежда, че уроците от миналото са научени и конфликтният тон трябва да бъде изоставен. Тя подчерта, че много се надява да има съмишленици и непрекъснато да бъдат в контакт с журналистите.\r\nДействията на председателя на ВКС Лозан Панов. Трябва ли ВСС да разгледа казуса за отстраняването му?\r\n    „Председателят на ВКС, Ваш колега, съдия, Лозан Панов, развива пар екселанс политическа дейност, няма да я изреждам. ВСС очаква евентуално да си подаде евентуално оставката и да се заеме с политика, а не се захваща да предприеме и приложи мерките, които има право по закон за отстраняването му”, попита водещата Илиана Беновска. Красимира Костова отговори, че не може да коментира политическите изяви на Лозан Панов. „Как да не можете, Вие не видяхте ли речта му в Тържествена зала, не видяхте ли вчера речта му пред ВАС преди Вашето препитване?”, продължи водещата. Съдията в Апелативния специализиран наказателен съд отговори, че е запозната с тези неща, но в никакъв случай не иска да се поставя в конфликтна ситуация. Тя изрази мнение, че един ВСС в който има повече единомислие няма да допуска провокации, нито ще допуска политически настроения в дейността си.\r\n    „Хайде да Ви задам въпроса по друг начин, ако този ВСС до 3 октомври, когато му изтича мандата, не предприеме мерки по регулирането най-малко на политическата дейност на председателя на ВКС, Вие смятате ли, че новосформираният ВСС, сега ще ми кажете, че не знаете кой ще бъде в него, но Вие лично бихте ли имали енергия да инициирате подобно производство, обсъждане и решаване на въпроса за политическите занимания на независимите съдии”, продължи с въпросите си водещата Илиана Беновска. Красимира Костова отговори, че смята за абсолютно задължително да има дискусия по този въпрос и да не се занимават членовете на ВСС с политически теми. „А председателят на ВКС да се занимава ли с политически теми, г-жо Костова?”, попита водещата. Красимира Костова отговори: „Председателят на ВКС е член на ВСС, тоест това се отнася до всички”.\r\n   „Можем ли да формулираме, че ако Вие влезете във ВСС, ясно и недвусмислено ще поставите този въпрос на обсъждане и на взимане на някакво решение, норма, то и сега има, но не се спазва, която да регулира, да е ясно поставено пред членовете на новия ВСС в това число и първите трима – главния прокурор, председателя на ВКС и председателя на ВАС”, попита водещата Илиана Беновска. Красимира Костова отговори, че ще държи всички членове на ВСС да се занимават със своите професионални задължения.\r\n     „Вчера се разпространяваха някакви списъчета или сведения за списъчета на Ваши колеги, за които е трябвало да бъде гласувано след изслушването другата събота, Вие видяхте ли такъв списък?”, попита водещата Илиана Беновска. Красимира Костова отговори, че е виждала и уточни: „Ще кажа същото, което казах и вчера, на най-грандиозния магистратски форум, виждала съм абсолютно всякакви списъци, които имат претенции да бъдат свеждани или несвеждани от кого ли не. На практика обаче се касае за една агитация, която е било в устна форма, било в писмена форма, било в електронна форма. Всеки си прави агитация за определен кръг от кандидати, които са негови фаворити”.\r\n   „Регламентът забранява ли ви вие като си правите агитация да ми дадете едно листче и да напишете – гласувай за Красимира Костова, сърчице и усмивка?”, попита водещата Илиана Беновска. Красимира Костова отговори, че няма забрана за такова нещо в регламента, а с този въпрос вече започва да се спекулира. Съдията  в Апелативния специализиран наказателен съд изрази своето желание да няма скандали в тази кампания, която до момента се провежда изключително толерантно.\r\nРазменените подаръци.\r\n    „Искрено Ви желая успех в събота на Вашия избор и за късмет ще Ви подаря клубната тениска с въпроса защо, защо Вие искате да станете член на ВСС?”, попита на края на разговора водещата Илиана Беновска. Красимира Костова отговори, че иска дейността на кадровия орган да се подобри и магистратската общност да бъде доволна от него. \r\n   Красимира Костова подари на водещата книгата „Американският хумор – 3000 цитата” и обясни, че лично на нея най-много й допада този на Марк Твен, че нищо не дразни повече от добрия пример.\r\n   Водещата подари на своя гост книгата с интервюто й с Ахмед Доган от 1992 г, както и здрава българска ябълка. „И понеже един френски посланик ни обвини, особено вас, съдиите, че сте гнили ябълки, Ксавие Лапер дьо Кабан, спомняте си, нали, аз си позволявам и като съдия, и като човек, и като надявам се бъдещ член на ВСС да Ви подаря една здрава, българска, червена ябълка, наистина да успеете и разчитайте на нас, журналистите!”, завърши Илиана Беновска разговора си с Красимира Костова в седмичното обзорно политическо предаване „Беновска пита” по „Канал 3“ и „Радио К2.", "date": "2017-06-12", "title": "Красимира Костова, съдия в АСНС: Смятам за абсолютно задължително членовете на ВСС да не се занимават с политически теми"}
{"url": "http://www.focus-news.net/news/2017/06/12/2404057/pregled-na-nyakoi-ot-osnovnite-temi-v-germanskiya-pechat-agentsiya-fokus.html", "text": "Държавният глава на Съединените американски щати Доналд Тръмп „почти сигурно“ ще посети Полша на 6 юли, за да участва в регионален форум в град Вроцлав, съобщава електронното издание The Warsaw Voice, като се позовава на данни, разпространени в медиите на база източници от дипломатическите кръгове на страните от Централна Европа. \r\nКомбинирането на официално посещение в Полша с участието в регионалния форум ще бъде привлекателно за американците, които биха могли да се срещнат с лидери на балтийските държави, Австрия, България, Румъния, Словения и Хърватия, твърдят източници.\r\n*** Канцлерът на Федерална република Германия Ангела Меркел разполага с около четири седмици, за да постигне приличен успех на предстоящата среща на върха на лидерите от Г-20, или да се завърне с поражение от форума в Хамбург. В тези кризисни времена едно е сигурно - на германския лидер съвсем не й е лесно, коментира националният ежедневник Die Frankfurter Allgemeine Zeitung.\r\nНа 7 юли държавният глава на Съединените американски щати Доналд Тръмп ще направи дебют в групата на големите индустриализирани и развиващи се страни. Никой не е в състояние да предвиди обаче дали ексцентричният републиканец няма отново да се опита да даде урок на международните лидери в стил \"Америка на първо място\". А освен със световната политика, Меркел трябва да се справи и с подготовката на предизборната програма на Съюза (ХДС/ХСС). \r\nВ последните четири дни германският лидер \"навъртя\" близо 30 хил. километра, за да търси подкрепата на Аржентина и Мексико, също влизащи в Г-20, по ключови въпроси като свободна търговия, правата на жените, опазването на климата, проблемите с миграцията и оказването на помощ на Африка. Сигналите след 82-часовата \"екскурзия\" до Буенос Айрес и мексиканската столица са ясни: аржентинския президент Маурисио Макри и държавния глава на Мексико Енрике Пеня Нието трябва да напуснат Хамбург най-малко с обещанието за подкрепа на свободната търговия и борбата срещу глобалното затопляне. \r\nЛидерите на двете латиноамерикански държави дадоха висока оценка на канцлера. В аржентинската столица Меркел се опита да намали очакванията за нея като за нов \"лидер на свободния свят\". С подобна \"титла\" не може да се окичи никой, въпреки политиката на изолационизъм на Доналд Тръмп. \"Никой не може да бъде сам на този свят, нито човек, нито страна\" може да реши глобалните проблеми, категорична бе Меркел след срещата си с Макри. \r\nНо това ли е тактиката за следващите няколко седмици? По темата за климата, германският канцлер няма никакви илюзии: комюникето на Г-20 може да бъде утвърдено само с единодушие, а до този момент американският президент не даде никакви индикации, че е се отказал от идеята за оттегляне на САЩ от Парижкото споразумение за климата. \r\nТрябва ли в такъв случай усилията за противодействие на глобалното затопляне да бъдат поставяни на челно място? Ангела Меркел не може да си позволи постигането на компромис - във всеки случай не и в условията на предизборна борба, когато доверието е ключово за привличането на електората.\r\n*** Белия дом отрече твърденията, че президентът Доналд Тръмп е отложил визитата си във Великобритания, съобщава London Evening Standart .\r\nПопитани за тези твърдения, които се разпространиха по медиите, от Белия дом заявиха:\r\n„Президентът има огромно уважение към министър-председателя Тереза Мей. Такъв въпрос никога не е бил повдиган по време на разговора им.4\r\nОт Даунинг Стрийт отказаха да коментират, заявявайки, че поканата, която Тереза мей прати на Доналд Тръмп от името на кралица Елизабет, си остава.\r\n„Няма да коментираме спекулации относно частни телефонни разговори. Кралицата изпрати покана на президента Тръмп да посети Обединеното кралство, и няма никаква промяна в тези планове“, заяви говорител на британското правителство.\r\n***", "date": "2017-06-12", "title": "Преглед на някои от основните теми в германския печат (Агенция „Фокус“)"}
{"url": "http://www.focus-news.net/news/2017/06/12/2404060/voennovazdushnite-sili-na-balgariya-uchastvat-v-letatelna-trenirovka-s-27j-balkan-spartan-17.html", "text": "Летателна тренировка С-27J „Balkan Spartan 17” (BS 17) с участието на ВВС на Република България, ВВС на Италианската Република, ВВС на Република Литва, личен състав от бригада Специални сили и Военномедицинска академия ще провежда у нас в периода 7 - 16 юни. Това съобщиха от Военновъздушните сили на България\r\nЦелите на учението са постигане на по-висока оперативна съвместимост на българските ВВС за участие в многонационални операции със страни съюзници, повишаване на теоретичната, тактико-специалната и летателната подготовка на личния състав от ВВС за изпълнение на транспортни задачи, повишаване на теоретичната и практическа подготовка на инженерно-техническия състав (ИТС) за обслужване на самолет С-27J Spartan, усъвършенстване на процедурите във ВВС по всестранно логистично осигуряване и оказване на поддръжка като страна домакин.\r\nПо време на учението ще се изпълняват различни видове задачи като полети по маршрут на малка и пределно малка височина, десантиране на парашутисти, тренировъчни заходи за десантиране на товари, тактически заходи за кацане, обмяна на опит по обслужване на самолет C-27J от наземния ИТС.", "date": "2017-06-12", "title": "Военновъздушните сили на България участват в летателна тренировка С-27J „Balkan Spartan 17”"}
{"url": "http://www.focus-news.net/news/2017/06/12/2404061/anadolu-agency-dvama-zaginali-i-11-raneni-turski-voennosluzheshti-pri-nyakolko-otdelni-ataki-na-pkk.html", "text": "Двама турски военнослужещи са загинали, а 11 други са пострадали при отделни атаки на членове на „Работническата партия на Кюрдистан“, извършени в неделя, предава Anadolu Agency, като се позовава на източник от военните кръгове.\r\nЕдин от войниците е убит при изпълнение на операция в югоизточната провинция Бингьол. Трима охранители са пострадали при тежък обстрел от страна на ПКК в провинция Хаккяри, като състоянието на единия от пострадалите е критично. Шестима други войници са ранени, когато членове на организацията са нападнали турска военна база близо до границата с Ирак.\r\nВ друг инцидент при изпълнение на операция в провинция Шърнак е загинал още един военнослужещ на Анкара. .Тереза Герова", "date": "2017-06-12", "title": "Anadolu Agency: Двама загинали и 11 ранени турски военнослужещи при няколко отделни атаки на ПКК"}
{"url": "http://www.focus-news.net/news/2017/06/12/2404062/sport-grigor-dimitrov-se-izkachi-s-edna-pozitsiya-v-svetovnata-ranglista.html", "text": "Първата ракета на България Григор Димитров се изкачи с една позиция в световната ранглиста и през новата седмица отново е поставен под номер 12. \r\nБританецът Анди Мъри продължава да води в класацията, но на второ място вече е победителят от „Ролан Гарос“  - испанския тенисист Рафаел Надал. Стан Вавринка запазва третото си място, докато най-добрият сръбски тенисист Новак Джокович отстъпи с две позиции до номер четири.", "date": "2017-06-12", "title": "Спорт: Григор Димитров се изкачи с една позиция в световната ранглиста"}
{"url": "http://www.focus-news.net/news/2017/06/12/2404063/sofiya-verizhna-katastrofa-s-tri-avtomobila-e-stanala-na-ul-han-krum.html", "text": "Верижна катастрофа с участието на три автомобила е станала на ул. „Хан Крум“. Това съобщиха за Агенция „Фокус“ от пресцентъра на СДВР. Към момента няма данни за пострадали. Сигналът е подаден в 9:20 часа тази сутрин.\r\nСтефан ПЕТРОВ", "date": "2017-06-12", "title": "София: Верижна катастрофа с три автомобила е станала на ул. „Хан Крум“"}
{"url": "http://www.focus-news.net/news/2017/06/12/2404066/pregled-na-osnovnite-temi-v-pazardzhishkiya-pechat.html", "text": "Водеща тема за вестник „Знаме” е „Наши енергетици на война с началството”. На протест пред сградата на Министерството на енергетиката излязоха около стотина души – бивши и настоящи кадри на пазарджишките предприятия в държавното дружество „Предприятие ВЕЦ Пловдив”, което е част от Националната електрическа компания и отговаря за над 30 държавни ВЕЦ с над 2 700 MW инсталирана мощност. Според изданието, служителите са поискали незабавната оставка на началника си заради методите му на управление, организацията на работа и кадровата политика. \r\n„Повече средства за пътни ремонти” четем във водещото заглавие на втора страница. Инвестиционната програма на Областното пътно управление предвижда до края на годината да бъдат извършени текущи ремонти на отсечките Костенец - Белово - Септември - Пазарджик и на Панагюрище - Пазарджик, Пещера - Батак - Доспат. До края на месеца ще започне изкърпването на дупките по пътя Драгор - Динката - Калугерово - Лесичово. Тази година средствата за ремонт и поддържане на републиканските пътища са два пъти повече от тези през 2016 г., допълва статията. \r\nЗа трета страница водеща тема е „Фарук е основният организатор на канала”. Става дума за задържания афганистанец Фарук Уафа, който е организирал канала за мигранти, включително и курса с буса-ковчег, при който на магистрала „Тракия” миналата неделя загинаха 1 български гражданин и 9 чужди. 21-годишният афганистанец е заплашен с до 6 години затвор за съучастие в трафик, а толкова е и максималното наказание за откритата в дома му дрога, уточнява ежедневникът.\r\n„5 дни Юнски празници на културата в Панагюрище” е водеща тема на четвърта страница. Дадени са подробности за програмата на започващите в града за шеста поредна година празници на културата. На културни теми е и последната страница. Сред водещите заглавия е „Дама стана най-добър готвач на курорта”.", "date": "2017-06-12", "title": "Преглед на основните теми в пазарджишкия печат"}
{"url": "http://www.focus-news.net/news/2017/06/12/2404065/predsedatelyat-na-narodnoto-sabranie-dimitar-glavchev-shte-se-sreshtne-s-predsedatelstvashtiya-predsedatelstvoto-na-bosna-i-hertsegovina-mladen-ivanich.html", "text": "Председателят на Народното събрание Димитър Главчев ще се срещне с председателстващия Председателството на Босна и Херцеговина Младен Иванич. Това съобщиха от пресцентъра на Народното събрание. Разговорът ще бъде днес в 14.30 часа. Гостът е на посещение в България по покана на президента Румен Радев.", "date": "2017-06-12", "title": "Председателят на Народното събрание Димитър Главчев ще се срещне с председателстващия Председателството на Босна и Херцеговина Младен Иванич"}
{"url": "http://www.focus-news.net/news/2017/06/12/2404067/sofiya-avtomobil-e-katastrofiral-na-bul-tsar-boris-iii-vodachat-e-otkaran-v-bolnitsa.html", "text": "Автомобил е катастрофирал на бул. „Цар Борис III“.  Това съобщиха за Агенция „Фокус“ от пресцентъра на СДВР. Шофьорът е откаран в болница за преглед. В произшествието не са участвали други превозни средства.\r\nСтефан ПЕТРОВ", "date": "2017-06-12", "title": "София: Автомобил е катастрофирал на бул. „Цар Борис III“, водачът е откаран в болница"}
{"url": "http://www.focus-news.net/news/2017/06/12/2404069/razgrad-80-godishna-zhena-e-stanala-zhertva-na-telefonna-izmama-sas-sumata-ot-1-900-leva.html", "text": "80-годишна жена от Разград е поредната жертва на телефонните измамници. Това съобщиха от ОДМВР - Разград. Между 10.30 и 12.30 часа на 10 юни жена с инициали Д. С. била въведена в заблуждение от „служител на следствието“, че се извършва акция по залавяне на измамници. Възрастната жена хвърлила през терасата 1 900 лева, поставени в найлонова торбичка. Потърпевшата се жалвала за случилото се на 11 юни. По случая е образувано досъдебно производство.", "date": "2017-06-12", "title": "Разград: 80-годишна жена е станала жертва на телефонна измама със сумата от 1 900 лева"}
{"url": "http://www.focus-news.net/news/2017/06/12/2404068/plovdiv-otlaga-se-tseremoniyata-po-udostoyavaneto-na-predsedatelya-na-byudzhetnata-komisiya-v-narodnoto-sabranie-menda-stoyanova-sas-zvanieto-doktor-honoris-kauza-na-amtii.html", "text": "Отлага се церемонията по удостояването със званието „Доктор хонорис кауза“ на Академията за музикално, танцово и изобразително изкуство (АМТИИ) в Пловдив на председателя на Бюджетната комисия в Народното събрание Менда Стоянова, поради нейни неотложни ангажименти. Това съобщиха за Радио „Фокус“-Пловдив от АМТИИ-Пловдив.\r\nЦветана ТОНЧЕВА", "date": "2017-06-12", "title": "Пловдив: Отлага се церемонията по удостояването на председателя на Бюджетната комисия в Народното събрание Менда Стоянова със званието „Доктор хонорис кауза“ на АМТИИ"}
{"url": "http://www.focus-news.net/news/2017/06/12/2404070/romania-insider-poveche-ot-polovinata-raboteshti-v-rumaniya-se-trudyat-vecher-noshtem-ili-prez-pochivnite-dni-pokazva-izsledvane.html", "text": "Повече от половината работещи румънци (52,7 %) се трудят през вечерните часове, нощем или през почивните дни. Това показва изследване на Националния статистически институт, съобщава Romania Insider. В допълнение, 25.8% от румънците работят на смени.\r\n\"Трябва да отбележим, че този въпрос [в изследването] е с множество отговори, така че човек може да се побере в повече от една категория, а въпросът се отнася до последните четири седмици преди интервюто, така че това не означава, че хората обикновено работят в атипични периоди“, обясни Диана Попа, експерт от Националния статистически институт на Румъния.\r\nПо отношение на категориите, почти 50% от заетите са заявили, че работят в събота, а 12% работят през нощта. \r\nЩо се отнася до обичайния работен график, средната стойност в Румъния е 39,8 часа на седмица. Заетите в селското стопанство работят средно по 35,6 часа седмично, докато служителите в промишлеността, строителството и услугите работят повече от средната статистическа стойност.\r\nПочти 90% от респондентите заявяват, че имат фиксиран график на работа, където работодателят определя началния и крайния час на работната смяна.Тереза Герова", "date": "2017-06-12", "title": "Romania Insider: Повече от половината работещи в Румъния се трудят вечер, нощем или през почивните дни, показва изследване"}
{"url": "http://www.focus-news.net/news/2017/06/12/2404071/blagoevgrad-zhitelite-na-bansko-shte-pochetat-deloto-na-paisiy-hilendarski-na-19-yuni.html", "text": "В деня, отреден за почит към делото на Преподобни Паисий Хилендарски – 19 юни, в родния град на Патриарха на Българското възраждане – Банско, банскалии за пореден път ще засвидетелстват своята почит към своя велик съгражданин. Това съобщиха от пресцентъра на Община Банско. Тази година се навършват 295 години от рождението на един от колосите в българската история и 255 години от написване на епохалния му труд „История славянобългарска”. За отбелязването на тези значими годишнини, община Банско е подготвила богата програма. \r\nВ навечерието на празника в църквата „Св. Троица” ще бъде отслужено вечерно богослужение. С Божествена Света литургия ще започнат тържествата, посветени на народния будител, канонизиран за светец преди 55 години. Църковната служба е предвидена на 19 юни от 8:00 часа, като ще бъде водена от Негово Високопреосвещенство Серафим, митрополит на Неврокопска епархия. Очаква се на честването да присъства също архимандрит Амвросий – игумена на българската светиня, манастира „Св. Георги Зограф” в Атон. За всички, които искат да научат повече за делото на българския светец, в салона на Посетителския информационен център ще бъде прожектиран документалния филм „Паисий – първият и всевечният”. Мероприятията ще продължат в Духовно-историческия център „Паисий Хилендарски”, където от 17:00 ч. ще бъде представено изданието на Втора Харитонова преправка на „История славянобългарская”. Късният следобед е отреден за открит урок по родолюбие на тема „Отец Паисий обикаля още”. Тържествата ще завършат в 19:00 часа пред мемориала на Патриарха на Българското възраждане, където Национален фолклорен състав „Българе” ще изнесе историческия танцов спектакъл „България през вековете”.За да подчертаят националната си идентичност, родолюбивите му съотечественици – банскалии отдавна са оставили своите категорични белези. През 1977 г. е създаден внушителен монумент от гранит и камък. На преден план е фигурата на Паисий, открояваща се на фона на символичните страници с най-важните моменти от „Историята“. Със създаването на Духовно-историческия център „Свети Паисий Хилендарски” през 2008 г. на мястото, където е била родната му къща се сбъдна  мечтата на банскалии да съградят на своя знаменит съгражданин достоен паметник за възхвала на епохалното му дело. Музеят на Паисий днес е достояние не само на гражданите на Банско, но и на многобройните посетители от страната и чужбина и освен като мемориал, служи за възхвала и опазване на българската история.", "date": "2017-06-12", "title": "Благоевград: Жителите на Банско ще почетат делото на Паисий Хилендарски на 19 юни"}
{"url": "http://www.focus-news.net/news/2017/06/12/2404072/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-13-yuni.html", "text": "„Софийска вода” временно ще прекъсне водоснабдяването в някои части на столицата на 13 юни. Това съобщиха от пресцентъра на дружеството.\r\nНа 13 юни 2017 г. (вторник), във връзка с подмяна на сградно водопроводно отклонение на ул. „Кукуш“ жк. „Захарна фабрика“, се налага спиране на водоподаването от 9:00 до 21:00 часа на клиентите на „Софийска вода”, живеещи в района на:\r\nбл. 33, бл. 35, бл. 37, бл. 59, бл. 60, бл. 61, бл. 62, бл. 69, ул. „Кукуш“ №6. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред бл. 61.\r\nНа 13 юни 2017 г. (вторник), във връзка с подмяна на сградно водопроводно отклонение на ул. „Милин камък“ кв. „Лозенец“, се налага спиране на водоподаването от 9:00 до 18:00 часа на клиентите на „Софийска вода”, живеещи в района на:\r\nпо ул. „Милин камък“ от ул. „Криволак“ до ул. „Кръстьо Сарафов“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Миджур“ ъгъла с ул. „Милин камък“.\r\nНа 13 юни 2017 г. (вторник), във връзка с подмяна на спирателни кранове на ул. 8 кв. „Враждебна“, се налага спиране на водоподаването от 9:00 до 21:00 часа на клиентите на „Софийска вода”, живеещи в района на:\r\nул. 8, ул. 5, ул. 30, ул.49, по бул. „Ботевградско шосе“ от ул. 8 до ул. 50.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. 8 ъгъла с ул. 12.\r\nНа 13 юни 2017 г. (вторник), във връзка с подмяна на сградно водопроводно отклонение на ул. „Хан Кардам“ кв. „Васил Левски“, се налага спиране на водоподаването от 9:00 до 18:00 часа на клиентите на „Софийска вода”, живеещи в района на:\r\nул. „Хан Кардам“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Хан Кардам“ №19.\r\nНа 13 юни 2017 г. (вторник), във връзка с подмяна на сградно водопроводно отклонение на ул. „Цар Симеон Велики“ с. Герман, се налага спиране на водоподаването от 9:00 до 17:00 часа на клиентите на „Софийска вода”, живеещи в района на:\r\nул. „Цар Симеон Велики“, ул. „Занаятчийска“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Цар Симеон Велики“ъгъла с ул. „Занаятчийска“. \r\nНа 13 юни 2017 г. (вторник), във връзка с подмяна на спирателни кранове на ул. „Мишова орница“ кв. „Симеоново“, се налага спиране на водоподаването от 10:00 до 22:00 часа на клиентите на „Софийска вода”, живеещи в района на:\r\nул. „Синьо лято“, ул. „Митрополит Партений Зографски“, ул. „Йоасаф Будински“, ул. „Тодор Пеев“, ул. „Боримечката\", ул. „Витошки езера“, ул. „Чичовци“, ул. „Андрей и Константин Петкович“, ул. „Бор“, ул. „Витошки езера“, ул. \"Погледец\" и  ул. „Мишова орница“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Мишова орница“ ъгъла с ул. „Витошки езера“.\r\nНа 13 юни 2017 г. (вторник), във връзка с реконструкция на уличен водопровод на бул. „Цар Борис III“ кв. „Княжево“, се налага спиране на водоподаването от 10:00 до 22:00 часа на клиентите на „Софийска вода”, живеещи в района на:\r\nпо бул. „Цар Борис III“ от ул. „Звездица“ до ул. „Студен кладенец“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Цар Борис III“ ъгъла с ул. „Княжевска“.\r\nНа 13 юни 2017 г. (вторник), във връзка с монтаж на спирателни кранове и водомер на ул. 45 и ул. „Ѝеромонах Гаврил Лесновски“ вилна зона „Симеоново - север“, се налага спиране на водоподаването на клиентите на „Софийска вода”:\r\nот 9:30 до 17:30 на ул. „Ѝеромонах Гаврил Лесновски“, ул. „Цар Иван Владислав“, ул. 53, ул. 45\r\nот 10:00 до 16:00 на ул. „Ѝеромонах Гаврил Лесновски“, ул. 52, ул. 53, ул. 45. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. 53 ъгъла с ул. 45; ул. „Ѝеромонах Гаврил Лесновски“ ъгъла с ул. 52.\r\nНа 13 юни 2017 г. (вторник), във връзка с подмяна на сградно водопроводно отклонение на ул. „ВЕЦ Пасарел“ с. Долни Пасарел, се налага спиране на водоподаването от 10:00 до 16:00 часа на клиентите на „Софийска вода”, живеещи в района на:\r\nул. „ВЕЦ Пасарел“, ул. „Божур“, ул. „Акация“, ул. „Щъркелово гнездо“, ул. „Искър“, ул. „Дъбова кория“, ул. „Момина скала“, ул. „Детелина“, ул. „Урвич“, ул. „Хризантема“, ул. „Минзухар“, ул. „Русалка“, ул. „Белия камък“ и ул. „Борова гора“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „ВЕЦ Пасарел ъгъла с  ул. „Минзухар“. \r\nНа 13 юни 2017 г. (вторник), във връзка с подмяна на водомерен възел на бул. „Драган Цанков“ жк. „Изгрев“ се налага спиране на водоподаването от 10:30 до 16:30 часа на клиентите на „Софийска вода”, живеещи в района на:\r\nбул. „Драган Цанков“ №37. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Драган Цанков“ №37. \r\nНа 13 юни 2017 г. (вторник), във връзка с подмяна на водомерен възел на ул. „Пиер Дегейтър“ жк. „Изток“, се налага спиране на водоподаването от 11:30 до 14:30 часа на клиентите на „Софийска вода”, живеещи в района на:\r\nУл. „Чарлз Дарвин“ - бл. 2 – висока зона;\r\nУл. „Пиер Дегейтър“ – бл. 1, бл. 3 – висока зона. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: Ул. „Пиер Дегейтър ъгъла с ул. „Самоков“. \r\nНа 13 юни 2017 г. (вторник), във връзка с подмяна на сградно водопроводно отклонение на ул. „Суходолска“ кв. „Факултета“, се налага спиране на водоподаването от 10:00 до 19:00 часа на клиентите на „Софийска вода”, живеещи в района на:\r\nул. „Суходолска“ от жп прелеза до ул. „Суходолска“ №171А, ул. „Полска къпина“, жп линията и ул. 761. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Суходолска“ ъгъла с  ул. 764. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2017-06-12", "title": "„Софийска вода” временно ще прекъсне водоснабдяването в някои части на столицата на 13 юни"}
{"url": "http://www.focus-news.net/news/2017/06/12/2404048/die-sueddeutsche-zeitung-sastavyane-na-novoto-pravitelstvo-v-kosovo-misiyata-nevazmozhna.html", "text": "Предсрочните парламентарни избори в населеното предимно с албанци Косово бяха решени в полза на радикалните партии в страната, коментира баварският вестник Die Sueddeutsche Zeitung.\r\nКоалицията на трима бивши ключови фигури в гражданската война в края на 90-те години на миналия век („Алианс за бъдещето на Косово“, Демократическа партия и „Инициатива за Косово“) бе излъчена като първа сила, след като получи подкрепата на 34,7 % от гражданите на най-младата държава на Балканския полуостров. Националистическата „Самоопределение“ е на второ място с 26,8 %, а на трето с 25,8 % е партията на бившия премиер Иса Мустафа - „Демократическа лига на Косово“.\r\n„Сръбска листа“, която представлява интересите на сръбското малцинство в Косово, събра 5,6 % във вота, който показа рекордно ниска избирателна активност – едва 41,5 на сто от общо 1,8 млн. избиратели упражниха правото си на глас.\r\nСъставяне на ново правителство в Прищина изглежда обаче почти невъзможно. „Самоопределение“ отказва коалиция с победителите, а „Демократическа лига на Косово“ се плаши от съставянето на правителство с  коалицията на Рамуш Харадинай.Тереза Герова", "date": "2017-06-12", "title": "Die Sueddeutsche Zeitung: Съставяне на новото правителство в Косово – „мисията невъзможна“"}
{"url": "http://www.focus-news.net/news/2017/06/12/2404059/ramush-haradinay-ubeditelna-pobeda-na-nashata-koalitsiya.html", "text": "Рамуш Харадинай, кандидат за премиерския пост в Прищина от коалицията, в която освен водената от него партия „Алианс за бъдещето на Косово“ влизат Демократическа партия и „Инициатива за Косово“, изрази готовност да състави новото правителство на най-младата държава на Балканския полуостров, пише вестник Gazeta Express.\r\n\"Гражданите ни задължават да съставим правителството и ние ще действаме своевременно\", увери Харадинай. \"Според нашите данни победата ни е дори по-убедителна от представените екзитполове“, подчерта бившият командир на Армията за освобождение на Косово, поздравявайки гражданите за „добрите избори“. \r\n При обработени 90% от гласовете коалицията на Харадинай води с 34,66%, следвана от \"Самоопределение\" с 26,73%. На трето с 25,8 % е партията на бившия премиер Иса Мустафа - „Демократическа лига на Косово“.\r\n „Сръбска листа“, която представлява интересите на сръбското малцинство в Косово, събра 5,6 % във вота, който показа рекордно ниска избирателна активност – едва 41,5 на сто от общо 1,8 млн. избиратели упражниха правото си на глас.Тереза Герова", "date": "2017-06-12", "title": "Рамуш Харадинай: Убедителна победа на нашата коалиция"}
{"url": "http://www.focus-news.net/news/2017/06/12/2404074/veliko-tarnovo-obshtinskata-agentsiya-po-turizam-tsarevgrad-tarnov-e-podgotvila-novi-turisticheski-produkti-za-tova-lyato.html", "text": "Нови туристически продукти за това лято подготви Общинската агенция по туризъм „Царевград Търнов“ за всички, които обичат интерактивни познавателни игри. Един необичаен и може би неочакван начин за популяризиране на туристическа дестинация. Разработката използва принципите на компютърните игри, като действието е изнесено „на живо“ и има за цел да превърне стандартната обиколка на градските забележителности в запомнящо се приключение. Това съобщиха от пресцентъра на Община Велико Търново.\r\n\tПридвижвайки се по маршрута на игрите, участниците се ориентират по мистериозни инструкции, преминават забавни изпитания и научават любопитни факти за обектите, които срещат по пътя си. Целта на игрите е всички участници да стигнат до финала на маршрута, като междувременно опознаят дестинацията и усвоят интересна информация за нея по забавен и увлекателен начин. Игровата форма прави обиколката нестандартна и разнообразна, а информацията, обикновено предавана чрез екскурзоводска беседа, приятна и лесна за усвояване. Игрите се разработват в специално подбрани теми и имат за цел да направят изживяването за гостите различно и уникално. Дори когато става въпрос за позната дестинация.\r\n\tПървата от разработените игри ще стартира в уикенда 17 - 18 юни и предлага обиколка на Царевец, която ще даде цялата информация, съдържаща се в една екскурзоводска беседа, но пречупена през загадъчна средновековна история за съкровища, тайни, предателства и капани в сърцето на царския двор. Водени от размислите и дедуктивните прозрения на Великия царски примикюр, играчите трябва да разгадаят различни загадки и да разкрият пазените в недрата на Царевец тайни. \r\nИграта „Средновековни криминални загадки: Тайната на 9-те ключа“ ще се проведе на 17 - 18 юни на хълма Царевец, а билети могат да се закупят и да се направят записвания на площад \"Иван Асен I\" от 11:00 до 17:00 часа.\r\n\tСледващата разработка – „Търновски легенди“ ще поведе играчите през места и улици, по които не минават туристическите маршрути, но носят автентичния дух на Търново. Историите, които ще бъдат разказани, са създали града такъв, какъвто е днес, и ще открият по някоя тайна дори за старите търновци.", "date": "2017-06-12", "title": "Велико Търново: Общинската агенция по туризъм „Царевград Търнов“ е подготвила нови туристически продукти за това лято"}
{"url": "http://www.focus-news.net/news/2017/06/12/2404075/d-r-kiril-aleksiev-regionalen-istoricheski-muzey-blagoevgrad-boris-sarafov-demonstrira-seriozni-poznaniya-ot-shiroki-sferi-ot-zhivota.html", "text": "Борис Сарафов демонстрира сериозни познания от широки сфери от живота. Това каза за Радио „Фокус“-Пирин д-р Кирил Алексиев, уредник в Регионален исторически музей-Благоевград, по повод годишнината от рождението на революционера. По думите му за Сарафов се говори, че когато не е бил сериозно зает с революционните движения, активно се е занимавал с театрална и с оперна критика. Според д-р Алексиев това е достижение на хората в най-висшите кръгове на обществото по това време. „Самият той има широки контакти с редица чуждестранни общественици и журналисти. Не се свени да дава пространни интервюта по македонския въпрос. В големия архив на Александър Пелтеков, който беше закупен от Община Благоевград, имаме няколко екземпляра на проекти, които той прави за революционната организация, така че Борис Сарафов се оказва изключително не само амбициозен и способен, но и с доста сериозен потенциал революционен деец, който е на едно високо интелектуално ниво“, допълни д-р Алексиев. \r\nМузейният уредник добави, че Борис Сарафов е много активен участник в четническата акция с края на 19 век, когато Върховният македонски комитет и ВМРО заедно завземат Мелник. Той каза още, че Сарафов е и един от тримата водачи и даже началник-щаб на Илинденското въстание, така че неговата значимост за революционното движение е изключително голяма.\r\nКирил Алексиев заяви също, че Борис Сарафов е човекът, който дава началния тласък на кариерата на брат си – видният театрален деец Кръстьо Сарафов. „Тази известна история „Сакам да ти задам един въпрос и отговорът искам да бъде „Да“, това е тази история, когато Борис Сарафов успява да помогне на брат си, който пък се превръща в емблематичен актьор. Братята като цяло са били напълно съизмерими величини – Борис Сарафов не е този кръвожаден комитски войвода и хайдутин, а всъщност е един високо интелектуален представител на българското офицерство. Това трябва да се знае, защото и днес от запад има много опити да се присвояват различни такива емблематични личности“, посочи музейният уредник. \r\nД-р Алексиев допълни, че Борис Сарафов е отявлен представител на десницата. По думите му даже има един момент, в който той е бил ръководител на Върховния македонски комитет, който представя крайната дясна линия и дори на моменти е за пълно присъединяване на Македония към България, без да се преминава през автономия, каквато е идеята по принцип на Вътрешната организация. Д-р Алексиев добави, че тук се появява и един много интересен парадокс – Сарафов е сигматизиран като представител на десницата, като върховист, което на моменти е точно така, но в следващия момент неговите най-големи успехи са под егидата на ВМРО – автономистката организация, тоест - има постоянно прехвърляне от едната организация на другата, не може да се постави граница и да се каже кои са десница и кои левица, има постоянен процес на идеологическа еволюция на различните мисления на водачите на организациите.\r\nНатали СТЕФАНОВА", "date": "2017-06-12", "title": "Д-р Кирил Алексиев, Регионален исторически музей-Благоевград: Борис Сарафов демонстрира сериозни познания от широки сфери от живота"}
{"url": "http://www.focus-news.net/news/2017/06/12/2404077/vidin-spirat-vodopodavaneto-v-tri-naseleni-mesta-v-oblastta.html", "text": "Спират водоподаването в три населени места във Видинска област. Причината са аварии на улични водопроводи, сочи справка на електронната страница на ВиК-Видин. Частично ще бъде спряно водоподаването в село Кутово до 13.00 часа, заради авария на уличен водопровод. Заради аналогичен проблем е спряно водоподаването в село Раброво, като отстраняването на аварията ще продължи до 14.00 часа. Жителите на село Киреево няма да имат питейна вода до 15. часа, като причината също е авария на уличен водопровод.", "date": "2017-06-12", "title": "Видин: Спират водоподаването в три населени места в областта"}
{"url": "http://www.focus-news.net/news/2017/06/12/2404053/prof-lyubomir-gavrilov-partiyata-na-emanyuel-makron-shte-specheli-pone-400-mesta-i-absolyutno-mnozinstvo-v-parlamenta.html", "text": "Партията на Еманюел Макрон ще спечели поне 400 места и абсолютно мнозинство в парламента. Това каза пред Радио „Фокус“ проф. Любомир Гаврилов, преподавател в университета в Тулуза. Той добави, че партията на президента дава заявка да промени политическия пейзаж във Франция. „Въпреки че изборите не са приключили, френският народ е решен да даде цялата власт на партията на Макрон, което е действително една много радикална промяна, която има своето значение за Европа и за България, която е част от Европа. Какво е значението на тази изборна победа за Европа? Макрон е един убеден европеец, за разлика от консерваторите в Англия, той поддържа една проевропейска политика и очакваме резултатите от тази политическа промяна във Франция да се почувстват скоро и в Европа под формата на един нов импулс за по–дълбока и по–бърза политическа интеграция, не само икономическа интеграция в рамките на ЕС“, коментира проф. Любомир Гаврилов. Той уточни, че огромна част са новите лица във френския парламент и може би точно това е в основата на успеха на Макрон. В партията 50% са хората, които никога не са се занимавали с политика, допълни проф. Гаврилов.", "date": "2017-06-12", "title": "Проф. Любомир Гаврилов: Партията на Еманюел Макрон ще спечели поне 400 места и абсолютно мнозинство в парламента"}
{"url": "http://www.focus-news.net/news/2017/06/12/2404080/natsionalniyat-istoricheski-muzey-poluchi-kato-darenie-znameto-na-vtora-mazhka-gimnaziya-na-grad-skopie.html", "text": "Днес, 12 юни, Националният исторически музей (НИМ) получи изключително ценен подарък – идеално запазено знаме на Втора мъжка гимназия „Св. Климент Охридски” от град Скопие. Това съобщиха от пресцентъра на НИМ. Флагът е от втората половина на ХХ век, когато населението на Скопие се е смятало за българско и затова изображението  и надписите на знамето са върху българския трицвет – бяло, зелено, червено. Изображението на Климент Охридски е от известната едноименна църква от град Охрид, а надписите са на чист български език. Светинята ще бъде изложена в кабинета на директора на НИМ – проф. Божидар Димитров през целия ден. \r\nЗнамето е дарено от Антонио Василев, председател на фондация „Българи” и член на Управителния съвет на Съюза на колекционерите в България. Той е преценил, че такъв ценен експонат не може да се съхранява в частно лице, а само в стълба на националната идентичност – Националния исторически музей. \r\nБългарският трикольор, с царски знаци в четирите краища на знамето и надписите на български език показват неговата ценност, тъй като е свидетелство за националната принадлежност на населението на Скопие и на цяла Македония. Този флаг потвърждава думите на днешния министър-председател на Македония Зоран Заев, че българите и македонците са един народ.", "date": "2017-06-12", "title": "Националният исторически музей получи като дарение знамето на Втора мъжка гимназия на град Скопие"}
{"url": "http://www.focus-news.net/news/2017/06/12/2404081/nsi-prez-april-v-stranata-sa-funktsionirali-1-965-mesta-za-nastanyavane-s-nad-10-legla-koeto-e-s-10-po-malko-ot-april-2016-g.html", "text": "През април 2017 г. в страната са функционирали 1 965 места за настаняване с над 10 легла - хотели, мотели, къмпинги, хижи и други места за краткосрочно настаняване. Това сочи статистика на Националния статистически институт (НСИ). Броят на стаите в тях е 67.2 хил., а на леглата - 148.7 хиляди. В сравнение с април 2016 г. общият брой на местата за настаняване, функционирали през периода, намалява с 1.0%, а на леглата в тях - с 1.4%.\r\nОбщият брой на нощувките във всички места за настаняване, регистрирани през април\r\n2017 г., е 908.0 хил., или с 11.5% повече в сравнение със същия месец на предходната година, като най-голямо увеличение на нощувките (с 18.3%) се наблюдава в местата за настаняване с 4 и 5 звезди. \r\nПрез април 2017 г. в хотелите с 4 и 5 звезди са реализирани 73.1% от общия брой нощувки на чужди граждани и 36.1% - на българи. В местата за настаняване с 3 звезди са осъществени 18.9% от нощувките на чужди граждани и 31.0% - на българи, докато в останалите места за настаняване (с 1 и 2 звезди) те са съответно 8.0 и 32.9%.\r\nПренощувалите лица в местата за настаняване през април 2017 г. се увеличават с 5.3% в сравнение със същия месец на 2016 г. и достигат 435.5 хиляди. От всички пренощували лица 64.7% са българи, като по-голямата част от тях (64.2%) са нощували в места за настаняване с 1 и 2 или 3 звезди и са реализирали средно по 1.9 нощувки. Пренощувалите чужденци са 153.5 хил., или със 17.2% повече в сравнение с април 2016 г., като 72.0% от тях са нощували в хотели с 4 и 5 звезди и са реализирали средно по 2.4 нощувки.\r\nОбщата заетост на леглата в местата за настаняване през април 2017 г. е 23.9%, като се увеличава с 2.0 процентни пункта в сравнение с април 2016 година. Най-висока е заетостта на леглата в хотелите с 4 и 5 звезди - 28.8%, следвани от местата за настаняване с 3 звезди - 25.5%, и с 1 и 2 звезди - 16.6%. \r\nПриходите от нощувки през април 2017 г. достигат 44.2 млн. лв., или с 16.9% повече в сравнение с април 2016 година. Регистрирано е увеличение на приходите както от чужди граждани - с 32.9%, така и от български - с 3.1%.", "date": "2017-06-12", "title": "НСИ: През април в страната са функционирали 1 965 места за настаняване с над 10 легла, което е с 1.0% по-малко от април 2016 г."}
{"url": "http://www.focus-news.net/news/2017/06/12/2404082/veliko-tarnovo-festival-za-3d-ulichno-izkustvo-shte-se-provede-v-grada-ot-15-do-18-yuni.html", "text": "Международен Фестивал за 3D рисунки на винилни пана ще се проведе в периода от 15 до 18 юни в района около паметник Асеневци и Художествената галерия, съобщиха от пресцентъра на Община Велико Търново. 3D уличното изкуство, познато още като паважно, теренно, анаморфично изкуство е художествен стил, създаващ оптична илюзия, която се получава от наблюдението от една единствена гледна точка. Използвайки анаморфозата, художниците създават изображения, които изглеждат триизмерни, а получените произведения на изкуството дотолкова създават илюзия за реалност, че застанал човек до тях изглежда наистина погълнат от изображението. 3D изкуството е мощна платформа за достигане на обществено любопитство и интерес, буди нови различни емоции, отваря духа и обединява хората в името на нещо ново, като създава свят, в който главната идея е не само изкуството да присъства в живота на хората, но и да ги провокира да станат участници в самото изкуство.\r\nФестивалът се организира от „Фулл Спектра” и е съфинансиран от Община Велико Търново по програма „Изкуство и Култура Велико Търново 2017 г.” с ръководител на проекта Невена Лефтерова – докторант към катедра Стенопис, Факултет по Изобразителни Изкуства, ВТУ. Партньори по проекта са Факултет по Изобразителни Изкуства, Фондация Арт Лято, Арт Бар Хипстър. В проявата ще вземат участие от България Търновска група GiArtCrew – Невена, Евгения, Нина и Весела; от Сърбия Branisa Djordjevic & Zoran Milicevic; от Украйна Alex Maksiov; от Холандия Matthew May.\r\nФестивалът започва на 15 юни, като официалното откриване ще е от 18.00 часа и ще продължи до 18 юни в района около Художествената галерия и паметника Асеневци. Художниците ще рисуват върху винилни пана с акрилна боя, с цел стенописите да се запазят, като самите изображения ще са тематично свързани с изторията на града и след това ще бъдат поставени на различни места във Велико Търново с цел естетизация на градската среда.\r\nФестивалът ще пресъздаде процеса и спецификата на сътворяването на 3D рисунките, като организаторите ще се погрижат за всички гости и жители на града да прекарат незабравимо, като ще има отворена лекция във Факултета по изобразително Изкуство, ВТУ и демонстрация на 3D рисунките с художниците-участници за всички желаещи, музикално оформление с гости изпълнители и арт базар. \r\nВсеки посетил фестивала ще има възможност да се включи в томболата - екскурзия за двама до замъка на Граф Дракула, Румъния. \r\n***\r\nС достигналата популярност на този вид улично изкуство, през последните години, художници от цял свят се обединяват и изобразяват своите триизмерни фантазии като провокират хората. Благодарение на арт фестивалите се създават международни творчески колективни произведения, които разширяват и обогатяват знанията на народите за техния свят, история и култура. Организирането на стенописни колективи е опит да се проправи път в територията на творческия експеримент и да се реализират интерактивни художествени произведения в сферата на най-отвореното и социално изкуство стенописта и нейните глобални послания към човечеството. Днес модерното изкуство се ражда на улицата пред очите ни, 3D рисунките не могат да бъдат подминати, те привличат вниманието, щедро разгръща илюзорния си свят с мащаби и пространства, които превземат въображението и ни карат да реагираме.\r\nИдеята се е появила в Италия през XVI век. По това време е имало много художници скитници, които били наемани да работят по катедралите, но след като приключвали проектите, нямали с какво да се прехранват. Започнали да рисуват по площадите предимно религиозни картини с тухли, креда и въглени.\r\nС достигналата популярност на този вид улично изкуство, през последните години, художници от цял свят се обединяват и изобразяват своите триизмерни фантазии като провокират хората. Благодарение на арт фестивалите се създават международни творчески колективни произведения, които разширяват и обогатяват знанията на народите за техния свят, история и култура.", "date": "2017-06-12", "title": "Велико Търново: Фестивал за 3D улично изкуство ще се проведе в града от 15 до 18 юни"}
{"url": "http://www.focus-news.net/news/2017/06/12/2404083/hurriyet-prez-parvoto-trimesechie-na-2017-g-turskata-ikonomika-belezhi-po-golyam-ot-ochakvaniya-rastezh.html", "text": "Темпът на растеж на брутния вътрешен продукт (БВП) на Турция се е увеличил с пет процента през първото тримесечие на 2017 г. в сравнение с данните за същия период на миналата година, показват данните на Турския статистически институт, съобщава вестник Hurriyet.\r\nПрогнозите за растеж бяха за четири процента.\r\nБрутният вътрешен продукт, изчислен по производствен метод, се е увеличил с 14,3%.\r\nОбщата добавена стойност се е увеличила с 3,2% в сектора на селското стопанство, с 5,3% в сектора на промишлеността, с 3,7% в строителния сектор, с 5,2% в сектора на услугите (търговия на едро и дребно, транспорт, съхранение) спрямо данните за първото тримесечие на предходната година, сочат данните на Турския статистически институт.Тереза Герова", "date": "2017-06-12", "title": "Hurriyet: През първото тримесечие на 2017 г. турската икономика бележи по-голям от очаквания растеж"}
{"url": "http://www.focus-news.net/news/2017/06/12/2404084/haskovo-preskonferentsiya-po-povod-festivala-valsheben-svyat-shte-se-provede-v-sgradata-na-obshtinata.html", "text": "Пресконференция ще се проведе в 13.30 часа в залата на втория етаж на Община Хасково. Това съобщиха от пресцентъра на Общината. Темата е фестивала „Вълшебен свят”, който завърши снощи в Хасково.", "date": "2017-06-12", "title": "Хасково: Пресконференция по повод фестивала „Вълшебен свят” ще се проведе в сградата на общината"}
{"url": "http://www.focus-news.net/news/2017/06/12/2404076/makfaks-makedoniya-makedoniya-obmislya-promyana-na-imeto-za-da-vleze-v-natoi.html", "text": "В Скопие обмислят възможността за промяна на името на държавата в опит да се преодолее гръцкото противпоставяне на членството на Македония в НАТО, предава информационната агенция „Макфакс“ , като се позовава на интервю на външния министър Никола Димитров за британския вестник The Financial Times.\r\nПрисъединяването към Алианса ще допринесе за успокояване на обстановката на Балканите след месеци на политическо напрежение, са думите, които първият дипломат на Скопие ще изрече при срещата му в Брюксел с представители на западния отбранителен съюз, твърди изданието.\r\nДимитров съобщи, че в сряда ще разговаря с гръцкия си колега Никос Кодзиас. \r\n\"Ще поискам от Гърция да помисли какъв съсед иска - дали иска стабилна, приятелска страна, която предлага надежда за демокрация и справедливост\", подчертава македонският министър в интервюто. \r\n\"Ако сме добри съседи, след това се надяваме, че политическите сили в Гърция ще се възползват от този исторически шанс\", коментира Димитров.\r\nУправляващите в Атина приветстваха новото правителство в Скопие като партньор, който в по-голяма степен е настроен за сътрудничество от предходния македонски кабинет. \r\n\"Има основания за повече оптимизъм и се надяваме, че ще има напредък на срещата с нашия министър на външните работи в Атина\", заяви представител на управляващите кръгове в Гърция.\r\nНо той отхвърли възможността за определяне на график за постигане на компромис: \"Този въпрос е на масата повече от две десетилетия и би било прибързано да се правят някакви прогнози\".\r\nСпоред британското издание един от възможните варианти за промяна на името е „Горна Македония“. Димитров уверява, че ако бъдат постигнати, договореностите между Скопие и Атина ще бъдат изнесени на референдум, а за тях ще се търси одобрението на всички политически партии в страната. .Тереза Герова", "date": "2017-06-12", "title": "„Макфакс“ (Македония): Македония обмисля промяна на името, за да влезе в НАТО?"}
{"url": "http://www.focus-news.net/news/2017/06/12/2404086/pp-gerb-shte-dade-preskonferentsiya-v-tsentralata-na-partiyata.html", "text": "ПП ГЕРБ ще даде пресконференция днес, съобщиха от пресцентъра на партията. Събитието ще се проведе от 13.30 часа в централата на ГЕРБ на пл. “България” 1, НДК, Административна сграда, ет. 17.", "date": "2017-06-12", "title": "ПП ГЕРБ ще даде пресконференция в централата на партията"}
{"url": "http://www.focus-news.net/news/2017/06/12/2404088/dimitar-margaritov-kzp-virtualnite-priemni-po-moreto-sa-za-konsultatsii-i-signali-za-turisticheski-uslugi-i-pokupki-v-targovskite-tsentrove.html", "text": "Виртуалните приемни, които Комисията за защита на потребителите (КЗП) разкри по Черноморието за сезона „Лято`2017”, ще бъдат полезни на туристите при проблем с място за настаняване – хотел, вила, различен тип заведения, ситуации на самия плаж, при покупки в търговските комплекси. Това каза председателят Димитър Маргаритов в сутрешния блок на ТВ „Европа”, съобщиха от пресцентъра на комисията. „Подобни казуси са от нашата компетентност и трябва да можем да реагираме. В рамките на работното време, когато връзката с нашите екипи е директна, говорим за минути. Когато става въпрос за нощен режим на работа, обаждането се приема и на следващия ден, още сутринта екипите ще бъдат на съответното място. Ако е необходимо, например при ограничен достъп, използваме съдействието на колегите от органите на реда”, обясни Маргаритов. \r\nПредседателят посочи, че Комисията за защита на потребителите е основният контролен орган в държавата относно качеството на туристическият продукт. Поради това хората могат да се обръщат към институцията по различни въпроси, включително и ако не е само тя компетентна, а и други администрации – Българската държавна агенция по храните, НАП и т.н. „Ние сме хората, които поне трябва да приемем тези сигнали, да ги обработим и да предприемем по-нататъшни действия, ако е необходимо и с колегите от други институции”, добави Маргаритов.\r\nВиртуалните приемни представляват телефонни кабини, от които безплатно потребителите ще могат за звънят на денонощния телефон на Комисията 0700 111 22. В светлата част на деня туристите ще имат възможност да се свързват директно с регионалните офиси на КЗП и чрез тях – с екипите, които са на място. Така при подаване на жалба или сигнал ще могат да получат съдействие максимално бързо. \r\nТакива приемни има в Балчик, к.к. „Албена”, к.к. „Златни пясъци”, к.к. „Св. Св. Константин и Елена”, к.к. „Слънчев бряг”, Несебър, Поморие, Созопол, Приморско, Китен и Царево. Разположени са в близост до плажа или до търговски центрове. Брандирани са, за да бъдат лесно разпознаваеми от туристите. Всички устройства вече работят. Информация за точните им координати има на сайта на КЗП и в Google Maps. Приемните ще работят през целия летен сезон. Председателят на Комисията съобщи, че за момента се предвижда те да функционират до началото на септември, но ако се окаже, че сезонът продължава, времето е хубаво, има достатъчно туристи, е възможно този период да бъде удължен. \r\n„Важното е хората, които имат нужда от помощ да могат да се обърнат към нас и ние да сме в състояние да реагираме максимално бързо. Очаква се сезонът да бъде доста динамичен, със сериозна посещаемост. За да го направим по-дълъг и по-приятен за всички, трябва да сме на разположение и да помагаме”, заключи Маргаритов.", "date": "2017-06-12", "title": "Димитър Маргаритов, КЗП: Виртуалните приемни по морето са за консултации и сигнали за туристически услуги и покупки в търговските центрове"}
{"url": "http://www.focus-news.net/news/2017/06/12/2404078/rortalbmakedoniya-ramush-haradinay-smyata-rezultatite-postignati-ot-koalitsiya-pan-za-udovletvoritelni.html", "text": "Лидерът на коалиция ПАН, Рамуш Харадинай, смята резултатите постигнати на предсрочните избори за удовлетворителни, предава македонското електронно издание, излъчващо на албански език \"РortАlb\", като се позовава на изявление на Харадинай, направено за Косовската държавна телевизия.\r\n\"Постигнати са добри резултати като цяло, а в някои райони на страната, например Дечани, доверието което получихме е най-високото след края на войната за освобождение\", смята Харадинай.\r\nСпоред него опитите за разделяне на коалицията са напразни.", "date": "2017-06-12", "title": "\"РortАlb\"(Македония): Рамуш Харадинай смята резултатите, постигнати от коалиция ПАН за удовлетворителни"}
{"url": "http://www.focus-news.net/news/2017/06/12/2404090/pregled-na-osnovnite-temi-vav-vrachanskiya-pechat.html", "text": "Водещо заглавие на вестник „Конкурент” е: „Намериха 2 деца, избягали от дома”, като материалът продължава на 2 страница на вестника. Две малолетни деца от врачанското село Чирен са били открити и върнати на родителите им в първите часове на неделя. \r\n„Народен съюз“ почете Александър Стамболийски”, е акцент от 3 страница на вестника. Ръководството на „Народен съюз“ (НС) поднесе венци и цветя в памет на Александър Стамболийски на костницата в местността Янини грамади, съобщиха от политическата партия. Председателят на НС Румен Йончев припомни, че се навършват 94 г. от деветоюнския преврат, който сваля правителството на БЗНС, а 2 дни по-късно е убит и министър-председателят Александър Стамболийски. Той допълни, че стотици хора са избитите след преврата от 1923 г.\r\n”Съветници решиха: БКС е общинско предприятие”, е тема от 4 страница на вестника. БКС вече е общинско предприятие, решиха със завидно мозинство съветниците във Враца на извънредно заседание в късния следобед, в четвъртък.\r\n„Отстраняват нередности по водния цикъл в Бистрец”, е заглавие от 5 страница на вестника. От 18 май в квартал Бистрец са възобновени строително-монтажните дейности и в момента интензивно се работи по Етап 2 на водния цикъл, съобщиха от Община Враца. \r\n„Подозират търговец за лихварство”, четем на страницата с криминални новини в броя. Търговец от хранителен магазин във Вършец е заподозрян в лихварство. При полицейска акция са били проверени 3 търговски обекта, частен дом и няколко коли. \r\n„Включиха V блок на АЕЦ „Козлодуй“, пише още изданието. На 9 юни приключи плановият годишен ремонт на V блок на АЕЦ “Козлодуй”. След проверка и издадено одобрение от агенцията за ядрено регулиране, 1000-мегаватовата мощност беше включена в електроенергийната система на страната, съобщиха от пресцентъра на централата. \r\n„Наши отбори се пускат на футболен фестивал”, е заглавие от спортните страници на вестника. „Два отбора от Северозапада, развивали успешно женския футбол в рекордни кратки срокове, получиха покани за участие на футболен фестивал за девойки до 15 г. под егидата на БФС, който ще се проведе в Казанлък от 23 до 25 юни.", "date": "2017-06-12", "title": "Преглед на основните теми във врачанския печат"}
{"url": "http://www.focus-news.net/news/2017/06/12/2404087/sotcomal-albaniya-koalitsiyata-na-ramush-haradinay-specheli-predsrochnite-izbori-v-kosovo.html", "text": "Коалицията, водена от Рамуш Харадинай спечели предсрочните избори в Косово, предава албанското електронно издание \"Sot.com.al\".\r\nИзданието отбелязва преднината, която коалиция ПАН има пред останалите политически партии, както и изненадата предизвикана от представянето на Движение \"Самопределение\" на Албин Курти, което се класира на второ място по получени гласове.\r\nСпоред \"Sot.com.al\" политическата партия на етническите сърби \"Сръбска листа\" е спечелила 6,01 % от гласовете, а Демократичната партия на турците в Косово 1,01 %.", "date": "2017-06-12", "title": "\"Sot.com.al\" (Албания): Коалицията на Рамуш Харадинай спечели предсрочните избори в Косово"}
{"url": "http://www.focus-news.net/news/2017/06/12/2404085/sliven-shestgodishno-dete-e-postradalo-pri-katastrofa-v-nova-zagora.html", "text": "Четирима души, пострадали при пътни инциденти през последните 24 часа, са настанени в МБАЛ „Д-р Иван Селимински“ – Сливен, съобщиха за Радио „Фокус“ – Сливен от лечебното заведение. Момиче на 6 години от Нова Загора е в Отделението по реанимация с фрактура на лицев череп след пътен инцидент. Детето е контактно.\r\nВ лицево-челюстна хирургия са настанени 57-годишен мъж със счупена челюст и 18-годишно момиче с рани по лицето. 22-годишен пациент е приет в ортопедия със счупен крайник.\r\nПрез последното денонощие спешна помощ в болницата са потърсили 51 души, хоспитализирани са 22.", "date": "2017-06-12", "title": "Сливен: Шестгодишно дете е пострадало при катастрофа в Нова Загора"}
{"url": "http://www.focus-news.net/news/2017/06/12/2404089/gazeta-expresskosovo-prebroeni-sa-9116-ot-glasovete-mestata-v-parlamenta-se-podelyat-mezhdu-koalitsiya-pan-samoopredelenie-i-demokratichna-koalitsiya.html", "text": "Преброени са 91,16% от гласовете, като местата в парламента се поделят между коалиция ПАН, движение \"Самоопределение\" и \"Демократична коалиция\", предава електронното издание на косовския \"Gazeta Express\".\r\nВестникът цитира говорителят на Централната избирателна комисия на Косово, Валмир Елези, според който \"преброяването на гласовете вече е приключило напълно, въпреки че технически проблеми забавят обявяването на последните резултати.\"", "date": "2017-06-12", "title": "\"Gazeta Express\"(Косово): Преброени са 91,16% от гласовете, местата в парламента се поделят между коалиция ПАН, \"Самоопределение\" и \"Демократична коалиция\""}
{"url": "http://www.focus-news.net/news/2017/06/12/2404091/sport-tsvetana-pironkova-izpadna-ot-top-100-na-svetovnata-ranglista.html", "text": "Първата ракета на България при жените Цветана Пиронкова изпадна от топ 100 на световната ранглиста на WTA до номер 126.\r\nГерманката Анджелина Кебер запази първото си място. Втора е Симона Халеп от Румъния. \r\nНай-голям прогрес прави латвийката Йелена Остапенко, победите от „Ролан Гарос“, която се изкачи с 35 позиции до номер 12.", "date": "2017-06-12", "title": "Спорт: Цветана Пиронкова изпадна от топ 100 на световната ранглиста"}
{"url": "http://www.focus-news.net/news/2017/06/12/2404095/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Зоран Заев пристига в понеделник на първо официално посещение в Брюксел в качеството си на министър-председател на Македония, припомня електронното издание „Локално“. Целта на визитата му е да потвърди ангажимента на правителството в Скопие за интеграцията в Европейския съюз и НАТО като стратегическа цел на страната, и връщането й на пътя на евроатлантическата интеграция.\r\nВ Брюксел, където Заев ще бъде придружаван от министъра на отбраната Радмила Шекеринска, вицепремиера Буяр Османи и министъра на външните работи Никола Димитров, македонският министър-председател ще проведе срещи с председателя на Европейския съвет Доналд Туск, с върховния представител на ЕС по въпросите на външните работи и политиката на сигурност Федерика Могерини, а също и с европейския комисар по политиката на разширяване Йоханес Хан.\r\nПравителствената делегация на Скопие ще проведе разговор и с генералния секретар на НАТО, Йенс Столтенберг.\r\n*** Темпът на растеж на брутния вътрешен продукт (БВП) на Турция се е увеличил с пет процента през първото тримесечие на 2017 г. в сравнение с данните за същия период на миналата година, показват данните на Турския статистически институт, съобщава вестник Hurriyet.\r\nПрогнозите за растеж бяха за четири процента.\r\nБрутният вътрешен продукт, изчислен по производствен метод, се е увеличил с 14,3%.\r\nОбщата добавена стойност се е увеличила с 3,2% в сектора на селското стопанство, с 5,3% в сектора на промишлеността, с 3,7% в строителния сектор, с 5,2% в сектора на услугите (търговия на едро и дребно, транспорт, съхранение) спрямо данните за първото тримесечие на предходната година, сочат данните на Турския статистически институт.\r\n*** Рамуш Харадинай, кандидат за премиерския пост в Прищина от коалицията, в която освен водената от него партия „Алианс за бъдещето на Косово“ влизат Демократическа партия и „Инициатива за Косово“, изрази готовност да състави новото правителство на най-младата държава на Балканския полуостров, пише вестник Gazeta Express.\r\n\"Гражданите ни задължават да съставим правителството и ние ще действаме своевременно\", увери Харадинай. \"Според нашите данни победата ни е дори по-убедителна от представените екзитполове“, подчерта бившият командир на Армията за освобождение на Косово, поздравявайки гражданите за „добрите избори“. \r\n При обработени 90% от гласовете коалицията на Харадинай води с 34,66%, следвана от \"Самоопределение\" с 26,73%. На трето с 25,8 % е партията на бившия премиер Иса Мустафа - „Демократическа лига на Косово“.\r\n „Сръбска листа“, която представлява интересите на сръбското малцинство в Косово, събра 5,6 % във вота, който показа рекордно ниска избирателна активност – едва 41,5 на сто от общо 1,8 млн. избиратели упражниха правото си на глас.\r\n*** Повече от половината работещи румънци (52,7 %) се трудят през вечерните часове, нощем или през почивните дни. Това показва изследване на Националния статистически институт, съобщава Romania Insider. В допълнение, 25.8% от румънците работят на смени.\r\n\"Трябва да отбележим, че този въпрос [в изследването] е с множество отговори, така че човек може да се побере в повече от една категория, а въпросът се отнася до последните четири седмици преди интервюто, така че това не означава, че хората обикновено работят в атипични периоди“, обясни Диана Попа, експерт от Националния статистически институт на Румъния.\r\nПо отношение на категориите, почти 50% от заетите са заявили, че работят в събота, а 12% работят през нощта. \r\nЩо се отнася до обичайния работен график, средната стойност в Румъния е 39,8 часа на седмица. Заетите в селското стопанство работят средно по 35,6 часа седмично, докато служителите в промишлеността, строителството и услугите работят повече от средната статистическа стойност.\r\nПочти 90% от респондентите заявяват, че имат фиксиран график на работа, където работодателят определя началния и крайния час на работната смяна.\r\n***", "date": "2017-06-12", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2017/06/12/2404096/veliko-tarnovo-v-grada-shte-se-provede-desetata-nauchno-prakticheska-konferentsiya-vodim-badeshteto-za-raka.html", "text": "В града ще се проведе Десетата научно-практическа  конференция „Водим бъдещето за ръка”. Това съобщиха от пресцентъра на Община Велико Търново. Организатори на събитието са Министерство на образованието и науката, Регионално управление на образованието – Велико Търново и педагогическият факултет на Великотърновски университет „Св. св. Кирил и Методий“. Конференцията се провежда под патронажа на министъра на образованието и науката, ректора на ВТУ „Св. св. Кирил и Методий“, областния управител на Велико Търново и кмета на Община Велико Търново. Събитието ще се проведе в рамките на три дни. Официалното откриване ще бъде днес, в 15.00 часа, в голямата зала на МДТ \"Константин Кисимов\". В първия ден на конференцията са предвидени встъпителни доклади на тема „Поглед към бъдещето на предучилищното образование през погледа на бъдещите учители“ и представяне на аудио-визуалния спектакъл „Звук и светлина”. На 13 юни ще се проведат дискусионни форуми/уъркшоп по инициатива и домакинство на детски градини от област Велико Търново, посещение на културно-исторически забележителности и официална вечеря в Интерхотел Велико Търново. На 14 юни ще се отчетат резултатите от работата по тематичните направления от предходните два дни, ще бъдат обявени резултатите от областния конкурс за детска рисунка и ще се проведе награждаване на победителите.", "date": "2017-06-12", "title": "Велико Търново: В града ще се проведе Десетата научно-практическа  конференция „Водим бъдещето за ръка”"}
{"url": "http://www.focus-news.net/news/2017/06/12/2404097/deutsche-welle-v-denya-na-rusiya-politsiyata-zadarzha-uchastnitsi-v-antikoruptsionnite-demonstratsii.html", "text": "В понеделник, 12 юни, в Деня на Русия, в страната започнаха демонстрациите, организирани от „Фонд за борба с корупцията“ начело с известния опозиционен политик Алексий Навални, предава Deutsche Welle в руската си редакция. \r\nСъгласно съобщенията, разпространени в средствата за масова информация, митинги вече се провеждат във Владивосток, Благовещенск и Казан. \r\nПолицията вече е задържала участници в антикорупционните протести, като във Владивосток под стража са отведени най-малко двама души, сред които е кординаторът на местния предизборен щаб на Навални – Юрий Кучкин. \r\nВ Благовещенск също има задържани – най-малко един човек, който е издигнал плакат с надпис „Русия без корупция“. Той е отведен от полицейските служители под скандиранията „Позор!“ от участниците в демонстрацията.Тереза Герова", "date": "2017-06-12", "title": "Deutsche Welle: В Деня на Русия – полицията задържа участници в антикорупционните демонстрации"}
{"url": "http://www.focus-news.net/news/2017/06/12/2404098/blagoevgrad-okolo-24-000-leva-sa-otkradnati-ot-vazrasten-mazh-v-selo-novo-delchevo.html", "text": "Около 24 000 лева са откраднати от възрастен мъж в село Ново Делчево, съобщиха от Областната дирекция на МВР – Благоевград. Около 02:56 часа вчера в Районно управление „Полиция” – Сандански е получено съобщение за това, че за времето от 21:30 часа на 10 юни до 02:30 часа вчера чрез увреждане на входната врата трима неизвестни извършители са проникнали в частен дом в село Ново Делчево, Община Сандански. Тримата са завързали 82-годишен мъж, който живеел в къщата, и са откраднали сумата от около 24 000 лева. За случая е уведомена Районно управление „Полиция” – Сандански. Работата по случая продължава.", "date": "2017-06-12", "title": "Благоевград: Около 24 000 лева са откраднати от възрастен мъж в село Ново Делчево"}
{"url": "http://www.focus-news.net/news/2017/06/12/2404056/shqipmediacom-paralelni-tarzhestva-v-prishtina.html", "text": "На две паралелни тържества в столицата почти едновременно коалицията ПАН на бившия премиер Рамуш Харадинай и движение \"Самоопределение\" на Албин Курти отпразнуваха триумфа си на предсрочните парламентарни избори, предава \"Shqipmedia.com\".\r\nСпоред електронното издание докато коалицията ПАН, в която влизат Демократичната партия на Косово, Алианса за бъдеще на Косово и Инициативата за Косово, провеждаше грандиозно празненство с музика и фойерверки на площад \"Скендер бег\", на друг площад, \"Захир Паязити\", в центъра на града се събираха привържениците на \"Самоопределение\", които продължават да смятат, че техният лидер Албин Курти, трябва да бъде следващия премиер на Косово.", "date": "2017-06-12", "title": "\"Shqipmedia.com\": Паралелни тържества в Прищина"}
{"url": "http://www.focus-news.net/news/2017/06/12/2404101/shumen-elen-predizvika-verizhna-katastrofa-na-avtomagistrala-hemus-v-rayona-na-kaspichan.html", "text": "Елен предизвика верижна катастрофа на автомагистрала “Хемус“, в района на Каспичан. Това съобщиха от ОДМВР - Шумен. Сигналът за произшествието на автомагистрала “Хемус“, близо до Каспичан, в посока към Варна, е получен в 23.43 часа тази нощ. На място били пратени екипи на полиция, пожарна и спешна помощ. Изяснено било, че на пътното платно на магистралата е излязъл елен. И предизвикал верижна катастрофа с три леки автомобила- Рено със софийска регистрация, Сеат с великотърновска и Мазда с чужди регистрационни номера. Водачите на автомобилите били с леки охлузвания след инцидента, без опасност за живота. Служители на районната противопожарна служба са оказали съдействие за обезопасяване на пътния участък при отработване на произшествието.", "date": "2017-06-12", "title": "Шумен: Елен предизвика верижна катастрофа на автомагистрала “Хемус“, в района на Каспичан"}
{"url": "http://www.focus-news.net/news/2017/06/12/2404064/meta-spored-bivshiya-deputat-ot-demokratichnata-liga-bardil-meta-eventualna-koalitsiya-mezhdu-vtoriya-i-tretiya-na-izborite-v-kosovo-mozhe-da-ostavi-ramush-haradinay-v-opozitsiya.html", "text": "Бившият депутат от Демократична лига, Бардил Мета смята, че резултатите от предсрочните избори дават две възможности пред страната - нови избори или коалиция на Движение \"Самоопределине\" с Демократичната коалиция, което би оставило в опозиция Рамуш Харадинай, въпреки победата му, предава Агенция \"Мета\". \r\nАгенцията припомня, че т.нар. \"военно крило\" на бившия премиер Харадинай печели около 35%, докато Движение \"Самоопределение\" има над 25%, следвано на стотни от демократичната коалиция, оглавявана от Демократична лига.\r\nСпоред Бардил Мета единственият вариант за запазване на досегашната политика на страната е постигане на споразумение между демократите и движението на Албин Курти.\r\nВ противен случай, според бившия депутат, алтернативата е провеждане на нови избори.", "date": "2017-06-12", "title": "\"Meta\": Според бившия депутат от Демократичната лига, Бардил Мета, евентуална коалиция между втория и третия на изборите в Косово може да остави Рамуш Харадинай в опозиция"}
{"url": "http://www.focus-news.net/news/2017/06/12/2404102/plovdiv-narodni-predstaviteli-ot-gerb-organizirat-priemni-za-grazhdani.html", "text": "Народните представители от ПП ГЕРБ от 16-ти МИР Пловдив - град ще приемат граждани от избирателния си район днес, съобщиха от пресцентъра на партията.\r\nМенда Стоянова – председател на Комисията по бюджет и финанси в 44-тото Народно събрание – ще се срещни с граждани от 16.00 в централния офис на ПП ГЕРБ на бул. „Марица” 91.\r\nДимитър Лазаров - председател на Комисията за контрол над службите за сигурност, прилагането и използването на специалните разузнавателни средства и достъпа до данните по Закона за електронните съобщения и член на Комисията по правни въпроси - от 16.30 часа в офиса на ПП ГЕРБ на улица „Прага” 2. \r\nАтанас Ташков – член на Комисията по транспорт, информационни технологии и съобщения и на Комисията по външна политика в 44-то Народно събрание - от 16.00 часа в партийния офис на ул. „Стефан Стамболов\" № 21.\r\nСпас Гърневски -  член на Комисията за борба с корупцията, конфликт на интереси и парламентарна етика и Комисията по културата и медиите - от 16.00 в офиса на ПП ГЕРБ на бул. „Марица” 91.", "date": "2017-06-12", "title": "Пловдив: Народни представители от ГЕРБ организират приемни за граждани"}
{"url": "http://www.focus-news.net/news/2017/06/12/2404104/lovech-pp-gerb-dari-sredstva-za-remonta-na-chitalishteto-v-oreshak.html", "text": "Общинските съветници от ГЕРБ в Троян, начело с ръководителя на групата Марин Радевски, дариха средства на благотворителния концерт, организиран от читалището в Орешак. Каузата е ремонт на репетиционните зали. Това съобщиха от пресцентъра на ГЕРБ.\r\nБлаготворителната инициатива реализираха танцов ансамбъл \"Възраждане\" и приятели. Двигател на всичко това е председателят на настоятелството Мариан Трифонов. \r\nЧиталищата съхраняват българщината, духа ни народен и аз се прекланям пред всеки, посветил време и усилия в работата на тези единствени по рода си институции. С тези думи поздрави хората народният представител и общински ръководител на ГЕРБ в Троян Иван Миховски. Той обяви и дарение от името на партията и областния координатор Николай Нанков, като подчерта, че с общи усилия ще се помогне на самодейците в Орешак да репетират в обновена зала. Защото наистина го заслужават, а и за да ни радват после с прекрасните си изпълнения, каза още Миховски.", "date": "2017-06-12", "title": "Ловеч: ПП ГЕРБ дари средства за ремонта на читалището в Орешак"}
{"url": "http://www.focus-news.net/news/2017/06/12/2404094/darzhavnata-agentsiya-elektronno-upravlenie-nad-130-intsidenti-v-informatsionnata-sigurnost-registrira-cert-balgariya-prez-may.html", "text": "Повече от 130 инциденти в информационната сигурност е регистрирал Националният център за действие при инциденти в информационната сигурност CERT България през май 2017 г., сочи редовният месечен бюлетин на Центъра в Държавната агенция „Електронно управление“ (ДАЕУ), съобщиха от агенцията. Продължава тенденцията на увеличаване на атаките тип отказ от услуги (DDoS) – над 40 на сто от подадените общо 176 сигнали, следвани от атаките със зловреден софтуер (22%) и тези, свързани с фишинг сайтове (23%). Засегнатите IP адреси са над 5400. \r\nПрез май беше осъществена една от най-мащабните атаки за разпространение на рансъмуер – WannaCray, припомнят от CERT България, като правят обзор на атаката, засегнала десетки държави в целия свят. Експертите апелират за повишено внимание и отговорност към собствените системи и данни, които трябва редовно да бъдат актуализирани, а данните да бъдат архивирани с поддържани резервни копия офлайн. \r\nCERT България напомня още, че една от основните превантивни мерки срещу атаки и инциденти в мрежовата и информационна сигурност е своевременното прилагане на ъпдейти, отстраняващи уязвимости в сигурността. Предстои също така в мрежата на държавната администрация да се въведе използването само на https в изпълнение на Националната стратегия за киберсигурност „Кибер устойчива България 2020“, посочват още от CERT България в месечния си бюлетин.\r\nВ съответствие с Наредбата за общите изисквания за мрежова  и информационна сигурност служителят или звеното по мрежова и информационна сигурност в съответната администрация са длъжни да уведомяват незабавно Националния център за действие при инциденти по отношение на информационната сигурност за всеки инцидент в информационните системи на административните органи.\r\nПрез май на страницата си www.govcert.bg CERT България е отправил 16 предупреждения за ъпдейти, отстраняващи уязвимости в сигурността на продукти на Adobe, Apple, Cisco, Google, Intel firmware, Joomla!, Microsoft, Mozilla, Samba, TrendMicro и WordPress.", "date": "2017-06-12", "title": "Държавната агенция „Електронно управление“: Над 130 инциденти в информационната сигурност регистрира CERT България през май"}
{"url": "http://www.focus-news.net/news/2017/06/12/2404105/blagoevgrad-klasovete-po-piano-v-bansko-iznesoha-svoyata-godishna-produktsiya.html", "text": "Младите пианисти на Банско, водени от своите преподаватели Марина Иванова и Христина Кадева, в компанията на родители и близки, отпразнуваха с концерт изключително успешния творчески сезон - един истински празник за изпълнители и публика. Това съобщиха от пресцентъра на Общината. Концертът донесе много настроение и удовлетворение на изпълнителите. Гост на музикалната вечер бе Борис Бояджийски – флейта. В пиано бара на един от най-изисканите хотели в планинския курорт прозвучаха творби от Моцарт, Рахманинов, Панчо Владигеров, Веселин Стоянов, Красимир Милетков и други. През изминалата учебна година пианистите показаха талант в два международни и два национални конкурси: VIVAPIANO – София, Международен  конкурс за млади изпълнители на класически инструменти – гр. Перник, „Звезди в радиото” – гр. Благоевград и Национален конкурс за млади изпълнители – гр. Пловдив. Свидетелства за успешно завършена година, грамоти и подаръци, талантливите деца получиха лично от заместник-кмета на община Банско Ивайло Ръхов.", "date": "2017-06-12", "title": "Благоевград: Класовете по пиано в Банско изнесоха своята годишна продукция"}
{"url": "http://www.focus-news.net/news/2017/06/12/2404107/sport-pitsbarg-penguins-otnovo-specheli-titlata-v-nhl.html", "text": "Питсбърг Пенгуинс спечелиха шестия плейофен мач срещу Нешвил Предейтърс с 2:0 и за втора поредна година са номер едно в Националната хокейна лига (НХЛ). И двата гола бяха отбелязани в последните 95 секунди от срещата. \r\nПитсбърг стана шампион за пети път в своята история и се превърна в първия отбор за последните 19 г., успял да спечели Купа Стенли в два последователни сезона. За последен път това направи Детройт Ред уингс през 1998 г.", "date": "2017-06-12", "title": "Спорт: Питсбърг Пенгуинс отново спечели титлата в НХЛ"}
{"url": "http://www.focus-news.net/news/2017/06/12/2404110/narodniyat-predstavitel-ot-pp-gerb-georgi-dinev-shte-provede-priemna-za-zhitelite-na-obshtina-petrich.html", "text": "Народният представител от ПП ГЕРБ Георги Динев ще проведе приемен ден за жителите на община Петрич днес, съобщиха от пресцентъра на партията. Приемната ще се проведе от 17.00 часа в офиса на ПП ГЕРБ - Петрич на ул. „Цар Борис III” №18. За допълнителна информация на телефон ‎0877 513 195.", "date": "2017-06-12", "title": "Народният представител от ПП ГЕРБ Георги Динев ще проведе приемна за жителите на община Петрич"}
{"url": "http://www.focus-news.net/news/2017/06/12/2404111/organizatsiyata-po-prehrana-i-zemedelie-organizira-sastezanie-s-risunki-za-evropeyskite-gori.html", "text": "Организацията по прехрана и земеделие (ФАО) организира творческо състезание в рамките на Европейската седмица за гората 2017 г. Това съобщиха от пресцентъра на Изпълнителна агенция по горите. Надпреварата е за всички деца и младежи между 5 и 19 годишна възраст с артистични таланти в изобразителното изкуство, които желаят да участват с рисунка на тема: „Горите, нашето общо благо“.  \r\nРисунката трябва да изразява идеите на автора за европейските гори и различните ползи от тях. Тя може да бъде създадена дигитално, нарисувана или скицирана с химикалки, моливи, пастели, въглища или с пастелни, акрилни или водни бои. Готовото произведение на изкуството е необходимо да се сканира или фотографира и да се качи в JPEG формат във формуляра за участие, наличен . \r\nКрайният срок за изпращане на рисунките е 31 юли 2017 г.\r\nВ състезанието ще бъдат избрани по един победител и по трима подгласника във възрастовите категории от: 5 - 8 години, 9 - 12 години и 13 - 19 години. Победителите и техните подгласниците ще бъдат обявени на  интернет страницата на Европейската седмица за гората по време на нейното провеждане, 9 - 13 октомври 2017. \r\nОтличените рисунки ще бъдат показани на Европейската седмица за гората, както и на изложба във Варшава, Полша.  Те ще бъдат включени в календара на Европейската седмица на гората, като всеки от победителите и подгласниците ще получи копие от него и Признателен сертификат.", "date": "2017-06-12", "title": "Организацията по прехрана и земеделие организира състезание с рисунки за европейските гори"}
{"url": "http://www.focus-news.net/news/2017/06/12/2404099/plovdiv-ostava-v-sila-chastichnoto-bedstvenoto-polozhenie-v-shishmantsi-kadeto-vse-oshte-gasyat-golemiya-pozhar-v-sklada-za-plastmasovi-otpadatsi.html", "text": "Остава в сила частичното бедственото положение в Шишманци, където все още гасят големия пожар в склада за пластмасови отпадъци. Това съобщи за Радио „Фокус”-Пловдив кметът на Община Раковски Павел Гуджеров. Гасенето продължава трета седмица. „Дим не излиза вече, ситуацията е овладяна”, каза Гуджеров. „Но въпреки това дейностите продължават до пълното отстраняване на последствията от големия пожар в склада за пластмаса. Докато това не стане бедственото положение остава“, добави кметът. Междувременно хората от селото и общинската управа поискаха комплексна проверка от страна на институциите за състоянието на района около завода за преработка на отпадъци, за издадените разрешителни и спазването на нормативите за работа там. Очакват се резултатите.„Фокус” припомня:\r\nПожар на територията на завода за преработка на пластмасови отпадъци в село Шишманци възникна в 06.24 часа на 2 юни. Незабавно бяха предприети гасителни действия от служители на РДПБЗН – Пловдив. На помощ бяха изпратени противопожарни автомобили с екипите си и от други области. Най-вероятната причина за възникване на пожара е мълния.\r\nЦветана ТОНЧЕВА", "date": "2017-06-12", "title": "Пловдив: Остава в сила частичното бедственото положение в Шишманци, където все още гасят големия пожар в склада за пластмасови отпадъци"}
{"url": "http://www.focus-news.net/news/2017/06/12/2404106/sofiya-otkloneno-e-dvizhenieto-na-tramvayni-linii-3-8-i-10-na-ploshtad-vazrazhdane-vav-vrazka-s-izostaven-bagazh.html", "text": "Отклонено е движението на трамвайни линии 3, 8 и 10 на площад \"Възраждане\" във връзка с изоставен багаж. Това съобщиха от пресцентъра на Столична община. Трамваите са отклонени покрай абонаментните бюра.", "date": "2017-06-12", "title": "София: Отклонено е движението на трамвайни линии 3, 8 и 10 на площад \"Възраждане\" във връзка с изоставен багаж"}
{"url": "http://www.focus-news.net/news/2017/06/12/2404112/pernik-narodniyat-predstavitel-d-r-aleksandar-aleksandrov-se-sreshtna-s-zhiteli-na-grada.html", "text": "Регулярен приемен ден с жители на Община Перник проведе народният представител от ПП ГЕРБ д-р Александър Александров, съобщиха от пресцентъра на партията. Перничани поставиха своите проблеми и потърсиха съдействие по различни въпроси от административен и социален характер. Жителка на с. Дрен представи пред народния представител съдебен казус, свързан с раздържавяване и приватизация на имот. Автор на книги потърси подкрепа за отпечатване и разпространяване на своя авторска творба. Перничанка потърси от народния представител информация относно процедурата за кандидатстване по националната програма за енергийна ефективност на многофамилните жилищни сгради.\r\nД-р Александров се запозна в детайли с поставените казуси, като пое ангажимент да направи проверка и да окаже съдействие за тяхното разрешаване.", "date": "2017-06-12", "title": "Перник: Народният представител д-р Александър Александров се срещна с жители на града"}
{"url": "http://www.focus-news.net/news/2017/06/12/2404113/plovdiv-nyama-opasnost-ot-prelivane-na-reki-i-yazoviri-v-oblastta.html", "text": "Няма опасност от преливане на реки и язовири в област Пловдив, нивото на водата във водоемите е ба около 50% от наличните обеми. Това съобщи за Радио „Фокус“-Пловдив главният експерт по сигурността в Областна администрация Пловдив Валери Баранов. „Вече са отстранени проблемите по река Чая. По линия на „бедствия и аварии“ се изградиха защитни съоръжения и бяха укрепени бреговете край Садово, където водоемът се влива в река Марица“, каза още Баранов.\r\nПо думите му в момента се извършва проверка за актуалното състояние на язовирите на територията на областта. Тя е назначена със заповед на Областния управител Здравко Димитров и се осъществява съвместно със служители на Държавна агенция за метрологичен и технически надзор. Резултатите от обследването ще бъдат готови до 20 дни.\r\nКристиян ГАРОВ", "date": "2017-06-12", "title": "Пловдив: Няма опасност от преливане на реки и язовири в областта"}
{"url": "http://www.focus-news.net/news/2017/06/12/2404073/telegrafikosovo-koalitsiya-pan-35-samopredelenie-27-demokratichna-koalitsiya-26-pri-90-prebroyavane-ot-tsentralnata-izbiratelna-komisiya.html", "text": "Коалиция ПАН на бившия министър-председател Рамуш Харадинай води с 34,66% или с 217 740 гласа според предварителните резултати на Централната избирателна комисия на Косово при обработени около 90% от гласовете в 2 241 избирателни секции, предава електронното издание \"Тelegrafi\".\r\nЗа движение \"Самоопределение\", което получава 26,57% са гласували 166 925 гласоподаватели, а за Демократичната коалиция с 25,83% - 162 297 души.\r\nСпоред \"Тelegrafi\" за политическата партия на етническите сърби, \"Сръбска листа\" са гласували 35 252 гласоподаватели.", "date": "2017-06-12", "title": "\"Тelegrafi\"(Косово): Коалиция ПАН - 35%, \"Самопределение\" - 27%, Демократична коалиция - 26% при 90% преброяване от централната избирателна комисия"}
{"url": "http://www.focus-news.net/news/2017/06/12/2404092/prof-lyubomir-gavrilov-novite-litsa-koito-ne-sa-polititsi-a-profesionalisti-sa-v-osnovata-na-uspeha-na-makron.html", "text": "Новите лица, които не са политици, а професионалисти, са в основата на успеха на Макрон във Франция. Това коментира пред Радио „Фокус“ математикът проф. Любомир Гаврилов, преподавател в университета в Тулуза. „Новите лица са много. Сред кандидатите за депутати на неговата партия те са 50%, т.е. половината са хора, които никога не са се занимавали с политика, поне от професионална гледна точка, в качеството си на депутати или на политици, на местно ниво. 50% от тези хора за пръв път ще влязат в парламента. Разбира се, като куриоз бих цитирал един може би малко известен пример във Франция. Моят колега Седрик Вилани, например, е кандидат в едномандатен район Есон близо до Париж. Седрик Вилани е един от най-големите съвременни френски математици. Той е носител на „Fields Medal“ премия по математика, което е еквивалентът на Нобелова награда за математически науки. Той е човек на около 40 години без никакъв политически опит, никога не се е занимавал с политика в професионалната си кариера. Концентрираме се върху един единствен кандидат, но който е добра илюстрация за това, което се случва. Този човек на първия тур на изборите печели, т.е. вчера 49,5% от гласовете в неговия избирателен район. Ако беше спечелил още малко, можеше да бъде излъчен като депутат още на първия тур. Няма съмнение, че вторият тур само ще потвърди неговото огромно предимство пред втория кандидат. Т.е. хората си казват следното в неговия избирателен район: „Ние защо да не пробваме и да излъчим един професионалист?“. Ето това е всъщност голямата новост не само във Франция, но и в Европа – това е прецедент“, обясни проф. Гаврилов.  \r\nТой коментира и реформата в избирателната система, която се очаква Макрон да предложи до края на годината.  „Във Франция избирателната система е мажоритарна в два тура, т.е. на първия тур се избират двамата най-добри кандидати, плюс евентуално трети, ако е избран от 12,5% от избирателите. Тази година поради ниската избирателна активност - само 50% във Франция на тези избори, то в нито един едномандатен район не се получи трети кандидат, т.е. във всички едномандатни райони във Франция имаше по двама кандидати, които са преодолели тази първа бариера. Според реформата на Макрон ще бъде въведен пропорционален елемент, за разлика от България, където пък обратно – ще се премине евентуално според предложенията, които са внесени в парламента, към мажоритарно управление“, каза още математикът проф. Любомир Гаврилов.", "date": "2017-06-12", "title": "Проф. Любомир Гаврилов: Новите лица, които не са политици, а професионалисти, са в основата на успеха на Макрон"}
{"url": "http://www.focus-news.net/news/2017/06/12/2404114/sofiya-pp-gerb-pirdop-organizira-velorazhodka-pod-nadslov-da-sportuvame-zaedno.html", "text": "ГЕРБ – Пирдоп организира велоразходка по маршрута град Пирдоп – язовир „Душанци” – гр. Пирдоп (24 км) под надслов „Да спортуваме заедно”, съобщиха от пресцентъра на партията. В нея се включиха 17 души на възраст от 12 до 53 години. Разходката нямаше състезателен характер и премина в дух на приятелство и много положително настроение. Сред участниците бяха Георги Чобанов – общински съветник от ГЕРБ и член на общинското ръководство и д-р Тодор Велчев – член на общинското ръководство. Организаторите от ГЕРБ-Пирдоп бяха осигурили минерална вода и храна за всички участници. Донка Бикова – общински ръководител на ГЕРБ – Пирдоп заяви, че партията ще продължи да работи за развитието на спорта и физическото израстване на хората от община Пирдоп. Предвижда се следващата велоразходка да бъде до гр. Копривщица през месец юли.", "date": "2017-06-12", "title": "София: ПП ГЕРБ – Пирдоп организира велоразходка под надслов „Да спортуваме заедно”"}
{"url": "http://www.focus-news.net/news/2017/06/12/2404115/interfaks-vsichki-zapasi-na-zarin-v-rusiya-sa-unishtozheni.html", "text": "Всички запаси на бойното отровно вещество за масово поразяване зарин в Русия са унищожени. Това съобщи за Интерфакс ръководителят на Федералното управление по безопасно съхранение и унищожаване на химическите оръжия генерал-полковник Валерий Капашин. \r\n„Изпълнявайки задълженията по международната Конвенция за забрана на химическите оръжия, в рамките на целевата програма „Унищожаване на запасите на химически оръжия в Руската федерация“, ние напълно унищожихме още един от видовете отровни вещества – зарин“, увече Капашин.\r\nУнищожаването на запасите е приключило към един часа след полунощ (московско време) в понеделник. Капашин припомни, че по-рано в Русия са унищожени всички налични запаси на иприт и зоман. .Тереза Герова", "date": "2017-06-12", "title": "Интерфакс: Всички запаси на зарин в Русия са унищожени"}
{"url": "http://www.focus-news.net/news/2017/06/12/2404117/8-072-litra-gorivo-s-dokumenti-za-povtorna-dostavka-sa-zadarzhani-ot-mitnicheski-sluzhiteli-kray-sofiya.html", "text": "8 072 литра гориво с документи за „повторна“ доставка са задържани от митнически служители край София. Това съобщиха от пресцентъра на Агенция \"Митници\". На 9 юни, на територията на село Железница, Софийска област, митнически служители от Столичната митница задържаха 8 072 литра гориво. Течността с мирис на петролен продукт е открита при проверка на автоцистерна, паркирана до частен имот в селото. Цистерната видимо се подготвяла да разтовари част от превозваната стока, а пред митническите служители шофьорът представил два акцизни данъчни документа. Митническите служители се усъмнили в съответствието им тъй като посочените в акцизните документи количества и наличните в цистерната видимо се разминавали. Допълнителна проверка в системата на Агенция „Митници\" установила, че по придружаващите акцизни документи вече са извършени доставки. Горивото е задържано, взети са проби за установяване на вида на горивото. Предстои съставяне на акт за установяване на административно нарушение.", "date": "2017-06-12", "title": "8 072 литра гориво с документи за „повторна“ доставка са задържани от митнически служители край София"}
{"url": "http://www.focus-news.net/news/2017/06/12/2404116/pregled-na-osnovnite-temi-v-smolyanskiya-pechat.html", "text": "„Родопчанин е замесен в източване на банкови карти в Испания”, е водещото заглавие на днешния брой на вестник „Отзвук”. Мъж от чепеларското село Проглед е уличен, че е част от организирана престъпна група в Испания. 36-годишният Александър Бошнаков е задържан на територията на България в края на май. Тогава ГДБОП извършват в дома му претърсване и изземване на лаптоп и телефон. Материалът продължава на страница седма. \r\n„Нов шеф на РУО в Смолян след оставката на Муцевски”, е друг акцент от челната страница в броя. Освободиха и директора на Бюрото по труда Замфир Копчев, пише още в материала, който също продължава на страница седма. \r\n„В Девин готвят протести срещу цената на водата”, четем на страница втора в изданието. Жители на Девин подготвят протести срещу увеличената цена на водата. „Хората са в процес на сформиране на инициативен комитет и се очаква следващата седмица да бъде регистриран, след което да започне събирането на подписка против високите цени на водата”, обясни общинският съветник Диана Чаушева.  \r\nНа страница пета на вестника е поместено интервю с Петя Касабова, заради която възникна спор между кмета на Чепеларе и председателя на Общински съвет – Чепеларе, озаглавено: „Ябълката на раздора” в Чепеларе Петя Касабова: „Дежурният каза, че заповедта за недопускането ми в сградата е устна и се отнася само до мен”. \r\nЗаглавията от последната страница на вестника са: „Земеделец на съд, отглеждал с евросубсидии марихуана”, „Млада жена пострада при катастрофа”, „Спипаха врачанин с дрога в Полковник Серафимово”, „Арестуваха солидно пийнал в Мадан”.", "date": "2017-06-12", "title": "Преглед на основните теми в смолянския печат"}
{"url": "http://www.focus-news.net/news/2017/06/12/2404118/shumen-obshtinskiyat-predsedatel-na-pp-gerb-nikola-kozlevo-sabra-na-iftar-myusyulmani-i-hristiyani.html", "text": "С тържествена вечеря ифтар по случай свещения празник за мюсюлманите Рамазан, председателят на ПП ГЕРБ – Никола Козлево и общински кмет Ешреф Реджеб отново събра на богата трапеза мюсюлмани и християни. Това съобщиха от пресцентъра на ГЕРБ. „Рамазан е месец на опрощението, покаянието и милосърдието“, заяви Ешреф Реджеб и допълни, че ифтар е израз на уважение към религията и традицията при мюсюлманите и израз на уважение към християните. Тържествената вечеря се дава за здраве и берекет, тя е пример за разбирателство и мирното съжителство между хората с различна етническа и религиозна принадлежност.\r\nСред гостите на празничната вечеря бяха областният координатор на ПП ГЕРБ – Шумен Любомир Христов, областният управител на Шумен проф. Стефан Желев, общински съветници и представители на бизнеса.", "date": "2017-06-12", "title": "Шумен: Общинският председател на ПП ГЕРБ – Никола Козлево събра на ифтар мюсюлмани и християни"}
{"url": "http://www.focus-news.net/news/2017/06/12/2404119/zdf-v-germaniya-sa-zadarzhani-chetirima-predpolagaemi-dzhihadisti.html", "text": "В рамките на операция, проведена в северните германски градове Хамбург и Любек, и техните околности, са задържани четирима сирийци, заподозрени за членство в терористична групировка, предава телевизионният канал ZDF.\r\nФедералната прокуратура е издала заповеди за арести на четирима братя на възраст между 39 г. и 51 г. Предполага се, че те са членове на „Джабхат ан Нусра“ и са участвали във военните действия в Сирия. Според заповедите за арест, братята са напуснали групировката през ноември 2012 г. Сред обвиненията срещу тях фигурират и такива за военни престъпления.Тереза Герова", "date": "2017-06-12", "title": "ZDF: В Германия са задържани четирима предполагаеми джихадисти"}
{"url": "http://www.focus-news.net/news/2017/06/12/2404120/veliko-tarnovo-regionalnata-zdravna-inspektsiya-i-balgarskata-agentsiya-po-bezopasnost-na-hranite-izvarshvat-proverki-v-bazite-za-uchenicheski-lageri-v-oblastta.html", "text": "Активни проверки в базите, където отсядат ученици през лятото, започнаха експерти от Регионалната здравна инспекция (РЗИ) и Българската агенция по безопасност на храните във Велико Търново. Това съобщи за Радио „Фокус“ – Велико Търново д-р Евгения Недева, директор на РЗИ-Велико Търново. Следи се основно за осигуряване на безопасни условия за пребиваване на децата и младежите, както и за качеството на храната, която им се предоставя. \r\n„Има една относително нова наредба, която е за детските детски и ученически туристически пътувания с обща цена. Според нея туроператорите са длъжни да уведомяват нас и Българската агенция по безопасност на храните за организацията на храненето на децата и учениците, като посочват  обекти за хранене, които ще се посещават, и обектите с обществено предназначение, в които децата ще се настаняват. Уведомяват ни и за дните на престой на децата, както и за предвидените пакети със суха храна“, заяви д-р Недева. По думите й цитираната наредба е поставила ред в организацията на подобни пътувания. Тя припомни и че храненето на деца и ученици по време на туристически пътувания се извършва само в  обекти, регистрирани само по Закона за храните, и категоризирани по Закона за туризма.\r\nПревантивният контрол се осъществяваи с цел да се предпазят децата и учениците от проблеми в базите и храненето, особено през лятото, когато има по-висок риск от консумация на бързо развалящи се храни.\r\nЛуиза ТРАНЧЕВА", "date": "2017-06-12", "title": "Велико Търново: Регионалната здравна инспекция и Българската агенция по безопасност на храните извършват проверки в базите за ученически лагери в областта"}
{"url": "http://www.focus-news.net/news/2017/06/12/2404103/sofiya-poradi-zabraven-bagazh-na-metrostantsiya-sofiyski-universitet-sv-kliment-ohridski-vlakovete-na-metroto-shte-preminavat-tranzit-bez-da-spirat.html", "text": "Поради забравен багаж на метростанция „Софийски университет Св. Климент Охридски“ влаковете на метрото ще преминават транзит без да спират. Това съобщиха от пресцентъра на Столична община.", "date": "2017-06-12", "title": "София: Поради забравен багаж на метростанция „Софийски университет Св. Климент Охридски“ влаковете на метрото ще преминават транзит без да спират"}
{"url": "http://www.focus-news.net/news/2017/06/12/2404125/sofiya-narodnite-predstaviteli-ot-gerb-valentin-milushev-i-vasil-tsvetkov-provedoha-priemna-v-gorna-malina.html", "text": "Народните представители от ГЕРБ – София област Валентин Милушев и Васил Цветков проведоха приемна с жители на Горна Малина. Това съобщиха от пресцентъра на партията. Те бяха добре приети от жителите на общината, които им  поставиха проблеми, както от частен характер, така и въпроси, засягащи българското законодателство. Народните представители поеха ангажимент да съдействат, съобразно възможностите и пълномощията си, в разрешаването на поставените проблеми.", "date": "2017-06-12", "title": "София: Народните представители от ГЕРБ Валентин Милушев и Васил Цветков проведоха приемна в Горна Малина"}
{"url": "http://www.focus-news.net/news/2017/06/12/2404122/inzh-yanko-yankov-zam-kmet-na-blagoevgrad-proektat-blagoustroyavane-na-gradskata-sreda-tryabva-da-bade-zavarshen-do-18-noemvri-2018-godina.html", "text": "Проектът „Благоустрояване на градската среда“ трябва да бъде завършен до 18 ноември 2018 година. Това каза на пресконференция инж. Янко Янков, заместник-кмет на Община Благоевград и ръководител на проекта, предаде репортер на Радио „Фокус“-Пирин. Той отбеляза, че проектът се осъществява с финансова подкрепа по Оперативна програма „Региони в растеж“ 2014-2020г., съфинансиран от Европейския съюз. По думите му изпълнението на проекта е започнало на 18 ноември 2016 година със сключен между Община Благоевград и управляващият орган на оперативната програма административен договор за предоставяне на безвъзмездна финансова помощ. \r\n„Той е в размер на 13 149 300 лв., европейското финансиране е на стойност 11 176 990 лв. или 85% от общата стойност, национално финансиране на стойност 1 972 410 лв., а също е важно да отбележим, че имаме и собствен принос на стойност 28 103 лв.“, посочи инж. Янков. Той обясни, че в рамките на проекта ще бъдат включени благоустрояване на улица „Марица“, реконструкция на площад „Георги Измирлиев-Македончето“, изграждане на велосипедна алея и благоустрояване на 6 улици в IV микрорайон.\r\nПо думи на инж. Янков проектът цели подобряване на сигурността, безопасността и енергийната ефективност. Той отбеляза, че ще бъде облекчен и транспортният трафик чрез изграждане на условия за алтернативен начин на придвижване с изграждането на велосипедни алеи. „Сред специфичните цели на проекта са: рехабилитация на пешеходни зони с висока обществена значимост; обновяване на градската улична мрежа и изграждане на нови улични мрежи и подземна техническа инфраструктура; подобряване на зоните за отдих и развлечение в централната градска част“, допълни инж. Янков. \r\nТой добави, че чрез проекта ще бъдат освободени и още зони за паркиране. По думите му в проектните дейности се включват: организация и управление на проекта; подготовка на тръжни документи и провеждане на процедури за избор на изпълнители; дейности по извършване на предвидените в проекта строително-монтажни работи; упражняване на авторски и строителен надзор, одит на проекта и осигуряване на информация, публичност и визуализация на проекта.\r\nНатали СТЕФАНОВА", "date": "2017-06-12", "title": "Инж. Янко Янков, зам.-кмет на Благоевград: Проектът „Благоустрояване на градската среда“ трябва да бъде завършен до 18 ноември 2018 година"}
{"url": "http://www.focus-news.net/news/2017/06/12/2404124/brifing-shte-se-provede-v-sadebnata-palata-v-stolitsata-vav-vrazka-s-razkrita-oranzheriya-za-narkotitsi-v-burgas.html", "text": "Брифинг във връзка с разкрита оранжерия за наркотици в град Бургас и задържането на организирана престъпна група, занимаваща се с производство и разпространение на наркотици, ще се проведе в 14.00 часа в зала 2, ет. 4 на Съдебната палата в София, съобщиха от пресцентъра на Прокуратурата. Участие в брифинга ще вземат заместник главният прокурор Борислав Сарафов, административният ръководител на Специализираната прокуратура Иван Гешев, главният секретар на МВР главен комисар Младен Маринов, директорът на ГДБОП главен комисар Ивайло Спиридонов и директорът на ОД на МВР – Бургас старши комисар Калоян Калоянов.", "date": "2017-06-12", "title": "Брифинг ще се проведе в Съдебната палата в столицата във връзка с разкрита оранжерия за наркотици в Бургас"}
{"url": "http://www.focus-news.net/news/2017/06/12/2404079/abcnewsalalbaniya-prebroyavaneto-v-kosovo-prodalzhava-koalitsiyata-na-ramush-haradinay-vodi-ubeditelno.html", "text": "Преброяването на резултатите от предсрочните парламентарни избори в Косово продължава, като към момента може да се смята за сигурна победата на коалицията ПАН, в която влизат Демократичната партия на Косово, Алианса за бъдеще на Косово и Инициативата за Косово, предава албанското електронно издание \"Аbcnews.al\".\r\n\"Аbcnews.al\" съобщава, че при преброени около 91 % от секциите коалиция ПАН има 34,4%, \"Самоопределение\" - 26,7%, Демократичната коалиция - 25,8%, а за \"Сръбската листа\" са гласували 5,5%.\r\nСпоред изданието все още не е ясно дали постигнатата преднина ще бъде достатъчна на Харадинай да бъде избран за премиер или ще му се наложи да преговаря за създаването на коалиция с движение \"Самоопределение\", с което си партнираше докато беше в опозиция.", "date": "2017-06-12", "title": "\"Аbcnews.al\"(Албания): Преброяването в Косово продължава, коалицията на Рамуш Харадинай води убедително"}
{"url": "http://www.focus-news.net/news/2017/06/12/2404128/pleven-neresheni-problemi-ot-mestnata-vlast-postaviha-na-vnimanieto-na-narodniya-predstavitel-ot-gerb-vladislav-nikolov-grazhdani-v-priemniya-mu-den.html", "text": "Влечуги притесняват хората от кварталите в Плевен. С този проблем граждани се обърнаха за помощ и съдействие към народния представител от ГЕРБ Владислав Николов по време на редовния му приемен ден днес. Това съобщиха от пресцентъра на ГЕРБ. „Хубаво е, че кметът на Плевен полага грижи за теменужките в центъра, но хора живеят и по кварталите. Чувстваме се като в Джурасик парк, очакваме всеки миг някоя змия да пропълзи в краката ни”, оплакаха се плевенчани от кв. „Дружба”. Те споделиха пред народния представител Владислав Николов и своите основателни притеснения за живота и здравето на децата си, които играят в квартала. По думите им не са срещнали разбиране от местната власт и затова търсят съдействие от господин Николов. \r\n„Това, което се случва, е притеснително и аз се ангажирам да сигнализирам кмета Спартански за ситуацията в плевенските квартали”, каза народният представител от ГЕРБ Владислав Николов. Той бе категоричен, че не бива грижата за красива градска среда да се приоритизира за сметка на сигурността, спокойствието и здравето на гражданите.\r\n„Кога най-сетне каруците ще спрат да се движат по плевенските улици” е другата тема, нагнетила недоволството на гражданите. Те изразиха своето разочарование от факта, че медийно оповестените от кмета на Плевен мерки по този проблем още в началото на неговия мандат, не намират никакво практическо приложение. По думите им нееднократно са настоявали пред кмета на Плевен проблемът с каруците да бъде решен, но единственото, което се получавали в отговор е прехвърляне на отговорността към полицията. Хората изразиха своето убеждение, че този междуинституционален диалог в защита сигурността на гражданите трябва да се води от плевенския градоначалник, а не от тях.  „Грижата и за Общината, и за гражданите е поверена на кмета. В крайна сметка не сме го назначили за координатор, а за градоначалник”, възмутиха се хората.", "date": "2017-06-12", "title": "Плевен: Нерешени проблеми от местната власт поставиха на вниманието на народния представител от ГЕРБ Владислав Николов граждани в приемния му ден"}
{"url": "http://www.focus-news.net/news/2017/06/12/2404126/yordan-yordanov-kmet-na-dobrich-sms-parkiraneto-v-sinya-zona-se-polzva-nay-aktivno-ot-gostite-na-grada.html", "text": "SMS-паркирането в „синя зона“, въведено преди около две седмици, се ползва най-активно от гостите на града. Това каза кметът на Добрич Йордан Йорданов, предаде кореспондент на Радио „Фокус” – Варна. С решение на Общинския съвет на град Добрич бе въведено и заплащане чрез SMS за паркиране в „синята зона“. Освен това тя бе разширена. Сега в обхвата ѝ влизат две зони – по бул. “Трети март“, от кръговото кръстовище пред ПМГ „Иван Вазов“ до входа на Градски парк „Св. Георги“ и по бул. „Добруджа“, от кръстовището на бул. “25-ти септември“ до ул. „Отец Паисий“. Пълният обхват на „синя зона“ е публикуван на сайта на Община град Добрич в рубриката „За граждани“. Там е дадена подробна информация за условията на ползване на тази услуга – цени, видове намаления, как изглеждат общинските служители и техните служебни карти при легитимиране. За тези зони гражданите заплащат само в делничните дни за периода от 08.00 до 18.00 часа такса за час престой. Номерът за SMS-паркиране е обявен на табели в районите на „синя зона“, също на сайта на Общината и в нейния Фейсбук профил. На номер 1358 всички граждани, които паркират в очертанията на „синя зона“, могат да изпращат съобщения с номера на техния автомобил. Служители на Общината разполагат с апарати, чрез които се проверяват паркираните коли дали водачите им са заплатили съответната такса. Съществува възможност тя да се заплаща и на място. В случаи на нарушения на автомобилите се поставят скоби докато не бъде заплатена необходимата сума. По думите на кмета, въвеждането на SMS-паркиране е улеснение за гражданите и е по примера на много други градове в страната и чужбина. \r\nЖулиета НИКОЛОВА", "date": "2017-06-12", "title": "Йордан Йорданов, кмет на Добрич: SMS-паркирането в „синя зона“ се ползва най-активно от гостите на града"}
{"url": "http://www.focus-news.net/news/2017/06/12/2404132/veliko-tarnovo-vienska-klasika-shte-oglasi-srednovekovnata-krepost-trapezitsa-kato-chast-ot-festivala-avstriyski-muzikalni-sedmitsi-v-balgariya.html", "text": "Виенска класика ще огласи средновековната крепост „Трапезица\" във Велико Търново. Това съобщиха от пресцентъра на Община Велико Търново. С концертното изпълнение Велико Търново се включва в престижното събитие „Австрийски музикални седмици в България”. Под открито небе жителите и гостите на града на Асеневци ще се докоснат до впечатляващата музика на световно известния ансамбъл „Виенски челисти”. Концертът започва в 19.30 часа на 16 юни, а билети могат да бъдат намерени в мрежата на Eventim, както и в Туристически информационен център – Велико Търново. \r\nФестивалът „Австрийки музикални седмици” се провежда за двадесет и първи път, а мотото на настоящето издание е „Вълшебни места – омайваща музика”. Велико Търново е сред малцината избрани локации в България, които ще бъдат обхванати по време на престижния музикален форум, стартирал на 2 април в София с концерт на Софийската филхармония. Античният римски стадион в Пловдив, крепостта Трапезица в старопрестолния град, остров Света Анастасия в Бургас и пещерата Съева дупка край Ловеч са другите избрани места за събития в рамките на Австрийските музикални седмици.\r\nВ писмо до кмета на Велико Търново Даниел Панов посланикът на Република Австрия в България Роланд Хаузер благодари за много доброто сътрудничество в процеса на подготовката на културната проява. „Избрахме Трапезица като едно наистина вълшебно място, представящо богатото историческо и културно наследство на България, а заедно с хълма Царевец представлява и уникално красива рамка за концерта на известния ансамбъл”, пише Н. Пр. Роланд Хаузер.", "date": "2017-06-12", "title": "Велико Търново: Виенска класика ще огласи средновековната крепост „Трапезица\" като част от фестивала „Австрийски музикални седмици в България”"}
{"url": "http://www.focus-news.net/news/2017/06/12/2404131/natsionalniyat-istoricheski-muzey-zapochva-prouchvaneto-na-krepostta-sostra-kray-troyan.html", "text": "Националният исторически музей (НИМ) започва от утре, 13 юни, археологическите проучвания на римската крепост Состра при с. Ломец, Троянско, с ръководител проф. д-р Иван Христов. Това е поредната 15-та експедиция на НИМ съвместно с Община Троян, Ротари клуб - Троян и Музея на занаятите, съобщиха от пресцентъра на НИМ. През годините в проучванията на римската крепост са участвали и специалисти от Археологическия институт при БАН. Финансирането през този сезон е подсигурено от Община Троян и Ротари клуб. \r\nПрез лятото ще бъдат извършени археологически теренни проучвания на късноантични сгради от постлагерния лагер на Состра. \r\nСостра е значим римски крайпътен комплекс, разположен в долината на р. Осъм, върху площ от 6 кв.км., който включва укрепен военен лагер (кастел), крайпътна станция (преториум), цивилни селища, светилище на Тракийския конник, античен мавзолей, некрополи и раннохристиянска базилика. Состра е разположена на трасето на важния военен римски път Ескус ( с.Гиген, Плевенско) - Филипополис (днес град Пловдив). Паралелно с проучванията община Троян подготвя процедури за реализиране на идеен проект за изграждане на посетителски център, туристическа инфраструктура и консервация на всички разкрити през последните десетилетия старини, разкрити при с. Ломец.\r\nЗаданието за реализацията на този проект бе съгласувано от края на миналата година от Националния институт за независимо културно наследство и одобрено от министъра на културата. В археологическите проучвания ще участват работници от близките населени места, както и студенти от софийските университети. \r\nРимската крепост Состра и едноименната крайпътна станция, както и раннохристиянската базилика „Св.Георги” са обявени за паметници на културата от национално значение. \r\nЕкипът на проф. д-р Иван Христов е спечелил проект по линия на Министерството на културата за финансиране на проучването на ранновизантийската крепост Хрисосотира (крепостта Червенка) при град Черноморец. Така със средства на Министерството на културата след Состра ще продължи прекъснатото проучване на този интересен обект.", "date": "2017-06-12", "title": "Националният исторически музей започва проучването на крепостта Состра край Троян"}
{"url": "http://www.focus-news.net/news/2017/06/12/2404133/blagoevgrad-top-gotvachat-leo-i-pevitsata-dara-shte-badat-gosti-na-festivala-enyovdenski-taynstva-v-s-delchevo.html", "text": "Живописното село Делчево за поредна година ще бъде домакин на традиционния летен фестивал „Еньовденски тайнства”, който тази година ще се проведе на 23 и 24 юни /петък и събота/. Основен организатор на фестивала е Община Гоце Делчев. Това съобщиха от пресцентъра на Общината. Програма в първия ден – петък, ще започне в 17.00 часа със състезание по колоездене. Неговият старт ще бъде даден при бившия магазин „Валан“ в град Гоце Делчев, а финалът ще бъде в село Делчево. По-късно, малки и големи ще могат да се включат в приключенска разходка по пътеките около селото за бране билки и цветя. Младите момичета ще участват в ритуала „Мълчана вода” в местността „Вълчова тумба”. \r\nСъботният ден ще започне с посрещане на слънцето и бране на билки в местността „Вълчова тумба”. След това ще се проведе ателие на тема „Изработване на еньовски венци”. И тази година Еньовата буля ще отправи своята благословия, а всички, които желаят ще могат да се проврат през Еньовския венец за здраве и късмет. На мегдана в Делчево ще има и още едно ателие – по грънчарство. Освен това, ще бъдат представени някои магически еньовски тайни за билките и интересни рецепти на вкусни ястия, приготвени от учениците от ПГ по МСС „Пейо Яворов“. \r\nСпециален гост на фестивала тази година ще бъде топ-готвачът Лео Бианки. Той ще сготви на мегдана в селото вкусни италиански специалитети, подправени с много билки. И тази година на площада в китното село ще има благотворителен базар „Билки за лек и вкус“, където всеки ще може да си закупи билка, а със събраните средства ще бъдат подпомогнати жени с онкологични заболявания от Гоце Делчев и региона. В традиционната Еньовска фолклорна палитра, която ще започне на мегдана по обед, ще участват Танцова формация „Неврокопчанче“, с ръководител Костадин Гьоргов и Даниела Георгиева. Вечерта, за всички любители на съвременната българска музика е специалното участие на певицата Дара. Концертът на популярната певица започва в 19.00 часа и ще бъде на площада в село Делчево. \r\n\"Нека се потопим заедно в магията на приказното село Делчево и открием летните тайнства на Еньовден!\", призовават от Община Гоце Делчев.", "date": "2017-06-12", "title": "Благоевград: Топ-готвачът Лео и певицата Дара ще бъдат гости на фестивала „Еньовденски тайнства“ в с. Делчево"}
{"url": "http://www.focus-news.net/news/2017/06/12/2404138/plovdiv-67-godishna-zhena-e-postradala-pri-katastrofa-v-selo-chernichevo.html", "text": "Жена е в тежко състояние след пътен инцидент в село Черничево. Това съобщиха от ОДМВР - Пловдив. В събота, около 14.20 часа, постъпил сигнал за челен сблъсък в село Черничево. На място било установено, че в зоната на кръстовище лек автомобил “Рено” предприел изпреварване, навлязъл в платното за насрещно движение и се ударил в лек автомобил “Опел”, който извършвал десен завой. С множество наранявания и опасност за живота в болница е настанена 58-годишна пътничка от първия автомобил, управляван от 67-годишен пловдивчанин. 67-годишна жена, която също била в колата, е със счупена ръка. Медицинска помощ е оказана и на 23-годишния водач на “Опел”-а. Местопроизшествието е запазено и посетено от дежурна оперативна група на районното управление в Хисаря. Обстоятелствата и причините за катастрофата се разследват в рамките на образувано досъдебно производство под наблюдението на прокуратурата.", "date": "2017-06-12", "title": "Пловдив: 67-годишна жена е пострадала при катастрофа в село Черничево"}
{"url": "http://www.focus-news.net/news/2017/06/12/2404121/dha-turskata-partiya-se-provali-na-izborite-vav-frantsiya.html", "text": "Политическата формация на турците във Франция се провали на общите избори в страната на 11 юни, предаде информационната агенция Догу хабер ажансъ (ДХА). Създадената през 2015 година т.нар. ‘Parti Egalite Justice’ (PEJ) - Партия на равенството и справедливостта (ПРС), не успя дори да се класира на втория тур на изборите. Издигнатите от нея десетина кандидати в района на Страсбург не бяха подкрепени и от самите турци и най-успешно представилия се получи едва  414 гласа, посочва още ДХА. \r\nГеорги ДИМОВ", "date": "2017-06-12", "title": "ДХА: Турската партия се провали на изборите във Франция"}
{"url": "http://www.focus-news.net/news/2017/06/12/2404130/sofiya-vazstanoveno-e-redovnoto-dvizhenie-na-metrostantsiya-su-kliment-ohridski.html", "text": "Възстановено е редовното движение на метростанция „СУ Климент Охридски“. Това съобщиха от пресцентъра на Столична община. Временно метровлаковете преминаваха транзит през метростанцията поради забравен багаж.", "date": "2017-06-12", "title": "София: Възстановено е редовното движение на метростанция „СУ Климент Охридски“"}
{"url": "http://www.focus-news.net/news/2017/06/12/2404137/inzh-yanko-yankov-zam-kmet-na-blagoevgrad-blagoustroyavaneto-na-ulitsa-maritsa-shte-doprinese-za-podobryavaneto-na-transportnata-prohodimost-v-grada.html", "text": "Благоустрояването на улица „Марица“ ще допринесе за подобряването на транспортната проходимост в града и достъпа на гражданите до намиращите се в близост обществени сгради. Това каза на пресконференция за представяне на проекта „Благоустрояване на градската среда“ инж. Янко Янков, заместник-кмет на Община Благоевград и ръководител на проекта, предаде репортер на Радио „Фокус“-Пирин. „Целта е да бъдат осигурени условия за безопасност на движението. Дължината на самия участък е 635 метра. Това е една от най-възловите улици в Благоевград, която свързва 2 изключително важни артерии – входно-изходната артерия от София и ул. „Иван Михайлов“, което създава изключителна транспортна натовареност“, посочи той. \r\nИнж. Янков уточни, че там ще бъдат изградени 117 паркоместа, 12 от които ще бъдат за хора в неравностойно положение. Той допълни, че в рамките на проекта се предвижда и създаване на велосипедна алея, свързваща булевард „Св. Димитър Солунски“, ул. „Даме Груев“, бул. „Васил Левски“, бул. „Св. св. Кирил и Методий“ и зоната от ул. „Марица“ до ул. „Иван Михайлов“. По думите му при изграждането на велоалеята ще бъде облекчен транспортният трафик по основните булеварди, а от там ще се редуцират и вредните емисии, отделяни в атмосферата, което, заедно с енергоспестяващото улично осветление, ще допринесе за по-добра екологична среда в централна градска част. Инж. Янков подчерта, че от друга страна изграждането на велоалея ще даде възможност за свободно придвижване на хората, желаещи да спортуват, предоставяйки им сигурност при колоезденето, без риск за тяхното здраве, като ще се улесни и движението, както за хората, така и за автомобилите, и ще се подобри уютът за живеещите и гостите в града.\r\nНатали СТЕФАНОВА", "date": "2017-06-12", "title": "Инж. Янко Янков, зам.-кмет на Благоевград: Благоустрояването на улица „Марица“ ще допринесе за подобряването на транспортната проходимост в града"}
{"url": "http://www.focus-news.net/news/2017/06/12/2404140/sport-neymar-be-priznat-za-nay-skapiya-futbolist-v-sveta.html", "text": "Бразилският нападател на Барселона - Неймар, бе признат за най-скъпия футболист в света от изследователския център Football Observatory, става ясно от съобщение, публикувано на официалната интернет страница на организацията.\r\nСъгласно данните на центъра трансферната стойност на звездата на Барселона е 210,7 млн. евро. На второ място е полузащитникът на Тотнъм Деле Али, а на трето – съотборникът му Хари Кейн.", "date": "2017-06-12", "title": "Спорт: Неймар бе признат за най-скъпия футболист в света"}
{"url": "http://www.focus-news.net/news/2017/06/12/2404141/pregled-na-mezhdunarodnite-novini-do-13-chasa-agentsiya-fokus.html", "text": "Държавният глава на Съединените американски щати Доналд Тръмп „почти сигурно“ ще посети Полша на 6 юли, за да участва в регионален форум в град Вроцлав, съобщава електронното издание The Warsaw Voice, като се позовава на данни, разпространени в медиите на база източници от дипломатическите кръгове на страните от Централна Европа. \r\nКомбинирането на официално посещение в Полша с участието в регионалния форум ще бъде привлекателно за американците, които биха могли да се срещнат с лидери на балтийските държави, Австрия, България, Румъния, Словения и Хърватия, твърдят източници.\r\n*** Зоран Заев пристига в понеделник на първо официално посещение в Брюксел в качеството си на министър-председател на Македония. Целта на визитата му е да потвърди ангажимента на правителството в Скопие за интеграцията в Европейския съюз и НАТО като стратегическа цел на страната, и връщането й на пътя на евроатлантическата интеграция.\r\nВ Брюксел, където Заев ще бъде придружаван от министъра на отбраната Радмила Шекеринска, вицепремиера Буяр Османи и министъра на външните работи Никола Димитров, македонският министър-председател ще проведе срещи с председателя на Европейския съвет Доналд Туск, с върховния представител на ЕС по въпросите на външните работи и политиката на сигурност Федерика Могерини, а също и с европейския комисар по политиката на разширяване Йоханес Хан.\r\nПравителствената делегация на Скопие ще проведе разговор и с генералния секретар на НАТО, Йенс Столтенберг.\r\n*** Рамуш Харадинай, кандидат за премиерския пост в Прищина от коалицията, в която освен водената от него партия „Алианс за бъдещето на Косово“ влизат Демократическа партия и „Инициатива за Косово“, изрази готовност да състави новото правителство на най-младата държава на Балканския полуостров.\r\n\"Гражданите ни задължават да съставим правителството и ние ще действаме своевременно\", увери Харадинай. \"Според нашите данни победата ни е дори по-убедителна от представените екзитполове“, подчерта бившият командир на Армията за освобождение на Косово, поздравявайки гражданите за „добрите избори“. \r\n При обработени 90% от гласовете коалицията на Харадинай води с 34,66%, следвана от \"Самоопределение\" с 26,73%. На трето с 25,8 % е партията на бившия премиер Иса Мустафа - „Демократическа лига на Косово“.\r\n „Сръбска листа“, която представлява интересите на сръбското малцинство в Косово, събра 5,6 % във вота, който показа рекордно ниска избирателна активност – едва 41,5 на сто от общо 1,8 млн. избиратели упражниха правото си на глас.\r\n*** Политическата формация на турците във Франция се провали на общите избори в страната на 11 юни. Създадената през 2015 година т.нар. ‘Parti Egalite Justice’ (PEJ) - Партия на равенството и справедливостта (ПРС), не успя дори да се класира на втория тур на изборите. Издигнатите от нея десетина кандидати в района на Страсбург не бяха подкрепени и от самите турци и най-успешно представилия се получи едва  414 гласа.\r\n*** В рамките на операция, проведена в северните германски градове Хамбург и Любек, и техните околности, са задържани четирима сирийци, заподозрени за членство в терористична групировка.\r\nФедералната прокуратура е издала заповеди за арести на четирима братя на възраст между 39 г. и 51 г. Предполага се, че те са членове на „Джабхат ан Нусра“ и са участвали във военните действия в Сирия. Според заповедите за арест, братята са напуснали групировката през ноември 2012 г. Сред обвиненията срещу тях фигурират и такива за военни престъпления.\r\n*** Специален екип от сръбски и чуждестранни адвокати и лекари подготвят жалба срещу 19 държави от НАТО, които участваха в бомбардировките в Сърбия от 1999 г.\r\nЛекарите трябва да докажат, че съществува връзка между нарастването на тежките заболявания и използването на уран при въздушните удари.\r\nПо-рано Алиансът призна, че при бомбардировките на НАТО над територията на бивша Югославия са хвърлени над 10 тона уран, предимно в Косово, но и на четири места в югоизточната част на Сърбия.  Още през първите две години след бомбардировките е регистрирано увеличение на хората, страдащи от хематологични и бъбречни заболявания.\r\n„За епидемия от злокачествени заболявания и аномалии при новородени, говори самият факт, че дневно на едно дете се открива злокачествено заболяване, това говори достатъчно за риска“, заяви един от членовете на екипа, който подготвя жалбата - Радомир Ковачевич, токсиколог в Института по трудова медицина и радиационна защита.\r\n*** В понеделник, 12 юни, в Деня на Русия, в страната започнаха демонстрациите, организирани от „Фонд за борба с корупцията“ начело с известния опозиционен политик Алексий Навални.\r\nСъгласно съобщенията, разпространени в средствата за масова информация, митинги вече се провеждат във Владивосток, Благовещенск и Казан. \r\nПолицията вече е задържала участници в антикорупционните протести, като във Владивосток под стража са отведени най-малко двама души, сред които е кординаторът на местния предизборен щаб на Навални – Юрий Кучкин. \r\nВ Благовещенск също има задържани – най-малко един човек, който е издигнал плакат с надпис „Русия без корупция“. Той е отведен от полицейските служители под скандиранията „Позор!“ от участниците в демонстрацията.\r\n***", "date": "2017-06-12", "title": "Преглед на международните новини до 13 часа (Агенция „Фокус“)"}
{"url": "http://www.focus-news.net/news/2017/06/12/2404142/dha-prinuditelno-katsane-v-istanbul-na-turski-patnicheski-samolet-sled-sblasak-s-yato-ptitsi.html", "text": "Пътнически самолет на турските авиолинии беше принуден да се върне обратно и да кацне на летище Истанбул след като се сблъска с ято чайки, предаде информационната агенция Догу хабер ажансъ (ДХА). Инцидентът е станал тази сутрин към 06.00 часа със самолет Boeing 737-800, изпълняващ редовен полет по вътрешните линии от Истанбул до Батман. Малко след излитане пилотът е поискал разрешение за обратно кацане именно заради инцидента с птиците и се е върнал в Истанбул след половин час. Установено е, че самолетът се е сблъскал с 5 чайки, а пътниците са прекачени на друг самолет и отпътували за Батман с 3 часа закъснение, посочва още ДХА.", "date": "2017-06-12", "title": "ДХА: Принудително кацане в Истанбул на турски пътнически самолет след сблъсък с ято птици"}
{"url": "http://www.focus-news.net/news/2017/06/12/2404123/plus-info-makedoniya-bryuksel-razpolaga-s-plan-za-barzo-prisaedinyavane-na-makedoniya-kam-nato-tvardyat-medii.html", "text": "В Брюксел разполагат с готов план за отслабване на руското влияние на Балканите, който предвижда бърза акция за присъединяване на Македония в НАТО до пролетта на 2018 г., предава електронната медия „Плус Инфо“, като се позовава на статия от хърватския вестник „Јутарњи лист“.\r\n\"Идването на власт на Заев може да доведе до премахване на основните пречки за присъединяването на страната към евроатлантическите структури\", пише „Јутарњи лист“.\r\nСпоред изданието планът предвижда Македония да използва името БЮРМ. Премиерът Зоран Заев е разговарял с гръцкия премиер Алексис Ципрас, който го е поздравил за избора му за министър-председател и е потвърдил, че за Атина остава неприемливо името Македония. Но БЮРМ или друго композиционен име би било приемливо за Гърция, пише хърватският вестник. .Тереза Герова", "date": "2017-06-12", "title": "„Плус Инфо“ (Македония): Брюксел разполага с план за бързо присъединяване на Македония към НАТО, твърдят медии"}
{"url": "http://www.focus-news.net/news/2017/06/12/2404144/veliko-tarnovo-parvi-po-roda-si-kontsert-na-duhovite-orkestri-v-suhopatni-voyski-shte-postavi-nachaloto-na-chestvaniyata-za-140-a-godishnina-ot-osvobozhdenieto-na-svishtov.html", "text": "Концерт на военните духови оркестри в Сухопътни войски ще постави началото на честванията за 140--а годишнина от освобождението на Свищов. Подобно събитие се организира за пръв път в крайдунавския град, съобщи пред журналисти във Велико Търново Росен Маринов, директор Дирекция „Култура и културно наследство“ в Обшина Свищов, предаде репортер на Радио „Фокус“ – Велико Търново. Концертът ще се проведе на 20-ти юни /вторник/ от 19.00 часа. Росен Маринов припомни, че на 26-ти срещу 27-ми юни 1 877 година Руската дунавска армия под ръководството на генерал-майор Драгомиров форсира река Дунав и провежда един от най-успешните е десанти във военната история. На 27-ми сутринта тя влизат в Свищов и така той остава в историята като първия освободен град. \r\n„Програмата за честванията ще продължи цяла седмица. На следващия ден – от 10.00 часа на 21 юни /сряда/ в салона на ПБНЧ „Еленка и Кирил Д. Аврамови-1856“ ще започне преглед на любителското художествено творчество в Сухопътни войски. Началото ще е в 10.00 часа. След това от 18.00 часа в изложбената зала на Къща музей „Алеко Константинов“ ще бъде открита документална изложба, посветена на Руско-турската война (1877-1878 г.) и първото градско общинско управление в Свищов, организирана от Исторически музей – Свищов и Национална военна академия „Г. С. Раковски“ – София“, допълни още Росен Маринов. В програмата е включена и национална конференция, посветена на десанта на река Дунав и освобождението на Свищов. В нея са включени 9 доклада на представители на Военната академия „Г. С. Раковски“ и два от Свищов – на Историческия музей и на Ивелин Иванов, ученик в Професионалната гимназия по лека промишленост и строителство. Той ще представи специално подготвена мултимедийна презентация, отново посветена на годишнината.\r\nОт 22 до 23 юни в града за втора поредна година ще гостува Пътуващо читалище. На пл. „Алеко“ в центъра на града ще бъде представена   експозицията „Бащино огнище“, която обхваща периода от Руско-турската война. За петък и събота пък са предвидени два концерта – на 23 юни, на площад „Алеко“, пред сградата на Община Свищов, ще се представят състави и изпълнители от община Свищов, а на следващия ден от 19.00 часа в салона на ПБНЧ „Еленка и Кирил Д. Аврамови 1856“ ще се проведе концерт „Първи български хор „Янко Мустаков“ и приятели“.\r\nТрадиционната историческа възстановка, която се провежда за втора година - „Форсирането на река Дунав и освобождението на Свищов“, ще е на 25-ти, неделя, от 10.00 часа. В нея ще участват военно формирование 28880-гр. Белене и доброволци от цяла България, под ръководството на Национален клуб „Традиция“. Очаква се да се включи понтон, който ще се движи по реката.\r\nЛуиза ТРАНЧЕВА", "date": "2017-06-12", "title": "Велико Търново: Първи по рода си концерт на духовите оркестри в Сухопътни войски ще постави началото на честванията за 140-а годишнина от освобождението на Свищов"}
{"url": "http://www.focus-news.net/news/2017/06/12/2404127/ministar-nikolay-nankov-shte-provede-sreshta-s-rayonnite-kmetove-na-sofiya-vav-vrazka-s-kadastara.html", "text": "Министърът на регионалното развитие и благоустройството Николай Нанков ще се срещне с кмета на Столична община Йорданка Фандъкова и районните кметове на София. Това съобщиха от пресцентъра на министерството.\r\nОрганизираната по покана на регионалния министър среща ще се проведе от 14.00 часа в сградата на МРРБ.", "date": "2017-06-12", "title": "Министър Николай Нанков ще проведе среща с районните кметове на София във връзка с кадастъра"}
{"url": "http://www.focus-news.net/news/2017/06/12/2404146/negovo-velichestvo-tsar-simeon-ii-prie-v-dvoretsa-vrana-uchastnitsite-v-godishnata-sreshta-na-govoritelite-na-evropeyskite-episkopski-konferentsii-ot-25-darzhavi.html", "text": "От 7 до 11 юни България за първи път бе домакин на годишната среща на говорителите на Европейските епископски конференции, превърнала се в обичайна практика за Католическата църква през последните десетилетия. Това съобщиха от пресофиса на Негово Величество Цар Симеон II. Това се случва в навечерието на първото българско председателство на Европейския съюз. Представителите на отделните църковни реалности се събират да споделят специфичния си опит в диалога с обществото при новата медийна култура, все по-забързания поток от информация, различните форми на кризи от социален и хуманитарен характер, в които Църквата продължава и трябва да съумява да бъде проводник на благовестието за всеки човек и за обществото като съвкупност от отделни лица.\r\nСред темите на срещата бе и десетгодишното членство в Европейския съюз, реалностите и предизвикателствата пред страната.\r\nН. В. Цар Симеон II подчерта пред посетилите го в двореца “Врана” над 40 делегати и лектори на конференцията, положителния опит на България да бъде част от един от най-елитните клубове на света, Европейският съюз. Царят отбеляза, че нито една страна, независимо колко значима е в икономическо, историческо или културно отношение, не би могла да просъществува сама в съвременния свят.\r\nНа въпросите за предизвикателствата, на дневен ред пред ЕС, Царят сподели убеждението си, че повечето процеси са комплекс от събития и личности, но построеното през последните 60 години е много и няма да бъде изгубено. Пред румънските гости и някои участници от страните кандидати за членство в ЕС, Негово Величество изтъкна убеждението си, че наличието на различни темпове или както биват наричани днес „скорости“, не означава непременно недостатък, защото всички страни, всяка една по отделно, като България има своята уникална значимост и незаменимост в общността.", "date": "2017-06-12", "title": "Негово Величество Цар Симеон II Прие в двореца “Врана” участниците в годишната среща на говорителите на европейските епископски конференции от 25 държави"}
{"url": "http://www.focus-news.net/news/2017/06/12/2404151/mvr-za-broeni-chasove-kriminalisti-na-sdvr-razkriha-zhena-i-mazh-saprichastni-kam-otvlichane.html", "text": "За броени часове криминалисти на СДВР разкриха жена и мъж, съпричастни към отвличане. Това съобщиха от пресцентъра на МВР. На 31-годишен мъж с инициали А. Б. е наложена мярка за постоянно задържане, повдигнато му е обвинение. Работа по разплитане на случая започнала, след като на 5 юни 33-годишен мъж посетил болнично заведение с рани от побой и изгаряне по тялото. След оказаната медицинска помощ, пострадалият се обърнал за съдействие и към полицията. Пред разследващите той разказал, че около 15.10 часа същия ден, в ж.к. „Лозенец”, бил качен насила в лек автомобил от непознати за него хора и откаран на неизвестен адрес, където му бил нанесен побой и изгаряния по тялото с преса за коса. \r\nВ резултат на предприетите оперативно-издирвателни и процесуално-следствени действия по образуваното досъдебно производство, столичните криминалисти установили и задържали извършителите на деянието - 31-годишен мъж с инициали А. Б. и 22-годишна жена с инициали К. Т. \r\nНа 6 юни, след доклад на материалите в Софийската градска прокуратура, на мъжа с инициали А. Б. е повдигнато обвинение за извършено престъпление по чл. 142, ал. 2, т. 2 от НК. Наложената му мярка за неотклонение „задържане под стража” за срок до 72 часа в последствие е изменена в постоянна. Работа по документиране на престъплението продължава.", "date": "2017-06-12", "title": "МВР: За броени часове криминалисти на СДВР разкриха жена и мъж, съпричастни към отвличане"}
{"url": "http://www.focus-news.net/news/2017/06/12/2404129/lajminetkosovo-rezultati-ot-predsrochnite-parlamentarni-izbori-v-kosovo-pri-9124-obraboteni-protokoli-koalitsiya-pan-3459-samoopredelenie-2774-demokratichna-koalitsiya-2586.html", "text": "Косовското електронно издание \"Lajmi.net\" публикува резултатите от предсрочните парламентарни избори при обработени 91,24% от секционните протоколи.\r\nСпоред тях Коалиция ПАН (Демократичната партия на Косово, Алианс за бъдеще на Косово и Инициативата за Косово) получава 34,59% или 220 809 гласа, Движение \"Самоопределение\" - 27,74% или 170 994 гласа, Демократичната коалиция - 25,86% или 185 127 гласа, Гражданска инициатива \"Сръбска листа\" - 5,52% или 35 252 гласа, Партия \"Фяла\" - 1,06% или 6, 786 гласа, Демократичен съюз на турците в косово - 1,05 или 6 719 гласа, Коалиция \"Вакат\" - 0,9% или 5 765 гласа, Нова Демократична партия - 0,51% или 3 257 гласа и Самостоятелна либерална партия - 0,48% или 3 063 гласа.", "date": "2017-06-12", "title": "\"Lajmi.net\"(Косово): Резултати от предсрочните парламентарни избори в Косово при 91,24% обработени протоколи - Коалиция ПАН - 34.59%, \"Самоопределение\" - 27.74%, Демократична коалиция - 25.86%"}
{"url": "http://www.focus-news.net/news/2017/06/12/2404147/sofiya-vazstanoveno-e-dvizhenieto-na-tramvayni-linii-3-8-i-10-na-pl-vazrazhdane.html", "text": "Възстановено е движението на трамвайни линии 3, 8 и 10  на пл. \"Възраждане\", съобщиха за Агенция \"Фокус\" от пресцентъра на Столична Община. Движението на трамваите в района временно бе спряно заради проверка на изоставен багаж.", "date": "2017-06-12", "title": "София: Възстановено е движението на трамвайни линии 3, 8 и 10  на пл. \"Възраждане\""}
{"url": "http://www.focus-news.net/news/2017/06/12/2404153/accent-tv-moldova-vavede-zabrana-za-reklamiraneto-na-alkoholni-napitki.html", "text": "Правителството на Република Молдова одобри законопроект, съгласно който ще бъдат въведени редица ограничения върху рекламата на алкохолни напитки, предава телевизионният канал Accent TV.  Кабинетът на министрите  мотивира решението си с необходимостта от подобряване на здравните показатели на населението и особено на по-младите част от него.\r\n\"Забранява се всяка форма на рекламиране на алкохолни продукти, включително чрез средствата за масово осведомяване, радиото и телевизията, печатните медии, интернет мрежите, телефон, телеграф, кино и видео, в обществения транспорт и чрез пощенски пратки\", се казва в официалното прессъобщение за промените. \r\nДопускат се обаче и изключения – между 22 часа и седем часа сутринта ще бъде възможно показване на реклами на алкохолни напитки по телевизията. Излъчването на такива ще бъде възможно на националните празници и традиционните събития, свързани с производството и продажбата на алкохолни напитки, става ясно още от съобщението. Тереза Герова", "date": "2017-06-12", "title": "Accent TV: Молдова въведе забрана за рекламирането на алкохолни напитки"}
{"url": "http://www.focus-news.net/news/2017/06/12/2404093/kosovo-triumf-na-ramush-haradinay-i-na-dvizhenie-samoopredelenie-vaprositelnite-pred-novoto-pravitelstvo-vse-oshte-ostavat-obzor-na-albanskite-i-kosovskite-medii.html", "text": "Победата на коалицията ПАН на бившия министър-председател и бивш партизански командир от АОК (Армия за освобождаване на Косово), Рамуш Харадинай, на проведените предсрочни парламентарни избори не буди съмнение, а най-голямата изненада е резултатът, постигнат от Движение \"Самоопределение\" на Албин Курти. Това са първите изводи които се налагат още докато продължава окончателното преброяване на гласовете от последните изборни секции. Според част от анализаторите, ако Харадинай не бъде избран за премиер на основата на постигнатия резултат, напълно възможно е да се стигне до коалиция със \"Самоопределение\", докато демократите, които изгубиха изборите, се надяват на коалиция на демократичните сили със \"Самоопределение\", което би оставило Харадинай в опозиция.\r\nМеждувременно Рамуш Харадинай предупреди, че всички опити да се разделят партиите от неговата коалиция - Демократична партия на Косово, Алианс за бъдеще на Косово и Инициативата за Косово, ще останат напразни.\r\nТемата е водеща за всички албански и косовски медии.\r\nДържавната албанска телевизия RTSH (Radio Televizioni Shqiptar) предава, че при преброени 90% от гласовете коалицията на Харадинай води с 34,66% следвана от \"Самоопределение\" с 26,73%, Демократичната коалиция, водена от демократичната лига с 25,99% докато партията на етническите сърби \"Сръбска листа\" приближава 6%.\"Gazeta Express\" съобщава, че при преброени 91,16% от гласовете, като местата в парламента се поделят между коалиция ПАН, движение \"Самоопределение\" и \"Демократична коалиция\",\"Shqipmedia.com\" съобщава, че в Прищина тази нощ са проведени две паралелни изборни фиести, на които коалицията ПАН на бившия премиер Рамуш Харадинай и движение \"Самоопределение\" на Албин Курти са отпразнували триумфа си на предсрочните парламентарни избори.Агенция \"Meta\" цитира бившия депутат от Демократична лига, Бардил Мета, който смята, че резултатите от предсрочните избори дават само две възможности пред страната - нови избори или реализиране на коалиция на Движение \"Самоопределение\" с демократичните сили, което би оставило в опозиция Рамуш Харадинай, въпреки победата му.\r\nСпоред електронното издание \"Тelegrafi\", което определя представянето на Движение \"Самоопределение\" като \"най-голямата изненада на приключилите избори\", за политическата партия на етническите сърби, \"Сръбска листа\" са гласували само 35 252 гласоподаватели.\"РortАlb\" цитира изявление на лидера на коалиция ПАН, Рамуш Харадинай, според което \"в някои райони на страната постигнатите резултати са най-високи след края на войната и че всички опити за разделяне на коалицията ще бъдат напразни.\"\r\nЕлектронното издание \"Аbcnews.al\" смята, че победата на Харадинай на предсрочните избори е сигурна, като все още не е ясно дали постигнатата преднина ще бъде достатъчна той да бъде избран за премиер или ще му се наложи да преговаря за създаването на коалиция с движение \"Самоопределение\", с което си партнираше докато беше в опозиция.\r\nСпоред албанското електронно издание \"Sot.com.al\" при 41,5 % активност политическата партия на етническите сърби \"Сръбска листа\" е спечелила 6,01 % от гласовете, а Демократичната партия на турците в Косово 1,01 %.", "date": "2017-06-12", "title": "Косово: Триумф на Рамуш Харадинай и на Движение \"Самоопределение\", въпросителните пред новото правителство все още остават (Обзор на албанските и косовските медии)"}
{"url": "http://www.focus-news.net/news/2017/06/12/2404149/sofiya-izostaveniyat-kufar-na-pl-vazrazhdane-e-bil-prazen.html", "text": "Празен е бил куфарът, изоставен на пл. Възраждане, съобщиха за Агенция „Фокус” от пресцентъра на МВР. Работата по случая с изоставения багаж е приключила преди около 20 минути. В района е възстановено движението.\r\nТова е вторият случай от днес, в който заради изоставен газа се отцепва район с цел осигуряване безопасност на населението. Другият бе изоставена чанта с канцеларски материални на метропспирката „СУ „Св. Кл. Охридски”.", "date": "2017-06-12", "title": "София: Изоставеният куфар на пл. Възраждане е бил празен"}
{"url": "http://www.focus-news.net/news/2017/06/12/2404155/kyustendil-uvelichava-se-broyat-na-barzite-i-nezabavni-proizvodstva-v-rayonnata-prokuratura.html", "text": "Увеличава се броят на бързите и незабавни производства в Районна прокуратура – Кюстендил. Това каза пред журналисти говорителят на Районна прокуратура – Кюстендил Галина Димитрова, предаде репортер на Радио „Фокус” – Кюстендил. По думите на Галина Димитрова броят на започнатите и на приключилите такива производства е по-голям, в сравнение със същия период на миналата година. „Най-често се образуват такива производства срещу водачи, управляващи моторни превозни средства след употреба на алкохол или на наркотични вещества”, каза Галина Димитрова. По думите й законовата предпоставка е едно бързо производство да приключи в срок от 7 дни, има възможност и за увеличаване на срока с още 7 дни. В някои от случаите се образуват и бързи производства за кражби. В тази част влизат и голяма част от случаите със заловени лица, притежаващи акцизни стоки без бандерол.\r\nВенцеслав ИЛЧЕВ", "date": "2017-06-12", "title": "Кюстендил: Увеличава се броят на бързите и незабавни производства в Районната прокуратура"}
{"url": "http://www.focus-news.net/news/2017/06/12/2404152/veliko-tarnovo-sluchai-na-laymska-bolest-i-marsilska-treska-sa-registrirani-v-oblastta.html", "text": "Случаи на лаймска болест и марсилска треска са регистрирани в област Велико Търново през изминалата седмица. Това съобщиха за Радио „Фокус“ – Велико Търново от Регионалната здравна инспекция (РЗИ)-Велико Търново. От там посочват, че заболелият от лаймска болест е от община Велико Търново, а от марсилска треска – от община Полски Тръмбеш. Лаймската болест е инфекциозно заболяване с ендемичен характер Характерно за това заболяване е, че се среща само в северното полукълбо-Северна Америка,Европа и северните територии на Азия, а напоследък и в Африка и Австралия. Източник на инфекцията са мишки и други гризачи,други диви и домашни животни и някои видове птици. Преносители на заразата са кърлежите.\r\nМарсилската треска също е остро инфекциозно заболяване, което възниква при ухапване от заразени кърлежи,а основните признаци са треска,обрив и характерно петно на мястото на ухапване. Марсилската треска е широко разпространена в Южна Европа, Африка и Централна Азия, включително Израел, Индия и около Каспийско море.\r\nОт РЗИ – Велико Търново съобщават и за 24 заразени с варицела, 16 от които в община Велико Търново, 7 в Стражица и един в Лясковец. По двама са регистрирани в вирусен хепатит и с вирусен менингит. Шест са случаите на ентероколити. Има и едно лице със салмонелоза.\r\nНадежда КРЪСТЕВА", "date": "2017-06-12", "title": "Велико Търново: Случаи на лаймска болест и марсилска треска са регистрирани в областта"}
{"url": "http://www.focus-news.net/news/2017/06/12/2404145/mladen-ivanich-nadyavam-se-v-litseto-na-balgariya-da-imame-edin-ot-vazhnite-ni-advokati-v-bryuksel-koito-s-opita-si-da-ni-pomognat-da-napravim-reshitelnata-krachka-kam-priblizhavane-do-es.html", "text": "Надявам се, че в лицето на България ще имаме един от нашите важни адвокати в Брюксел, които със своя опит ще ни помогнат да направим решителната крачка към приближаване до ЕС. Това каза в свое изявление председателстващият Председателството на Босна и Херцеговина Младен Иванич след среща с президента на Р България Румен Радев, предаде репортер на Агенция „Фокус“. „Удоволствие за мен е да бъда в България, да се срещна с президента Радев, да обменя мнения и информации и мнение за перспективните на по-нататъшните ни отношения. България е приятелска страна за Босна и Херцеговина. Това може би един от най-добрите примери за сътрудничество на Балканите. Действително си сътрудничим добре и практически нямаме нито един проблем. В лицето на България виждаме една страна, която много помогна за успокояването и политическата стабилизация на Босна и Херцеговина“, заяви той. По думите му български войници са били в Босна и Херцеговина в първите години след войната, когато това е било много опасно. „Дадоха своя принос. Смятам, че сред тях имаме много посланици, които правят по-добри отношенията ни. Онова, което очаква Босна и Херцеговина, е приближаване до ЕС. Босна и Херцеговина е единствената страна в тази част на Европа, която все още не е кандидат, въпреки че желае да бъде. Ние сме към края на този процес на получаване на статут на кандидат. До края на тази година Босна и Херцеговина ще попълни въпросниците на ЕК и тя ще трябва да реши дали ще получим статут. Това ще бъде сторено по време на председателството на България на Европейския съвет. Надяваме се, че България ще ни помогне в мярката, с която е възможно да получим статут на кандидати. Това е изключително важно за промяна на имиджа на картината за Босна и Херцеговина. Обикновено, когато се спомене Босна и Херцеговина първата асоциация са проблеми, сблъсъци, война. Състоянието в Босна и Херцеговина е много по-добро, отколкото се смята. Не е чак толкова добро, но все пак по-добро“, допълни той и изрази надежда, в лицето на България ще срещнат истински приятел, който ги разбира, който е достатъчно близо, за да познава техния манталитет, но не е непосредствено включен в някои от тези проблеми, с които регионът в бил обременен в миналото. „Така че достатъчно близо е, за да ни разбира и достатъчно близо до Брюксел – фактически част от Брюксел и може да ни помогне много. Надявам се, че приятелска България ще го направи, защото за Босна и Херцеговина предварително условие за тази политическа стабилност е тя също да стане част от ЕС. Мисля, че това свързване е също едно от съществените условия за стабилизацията на целия регион. От Сараево с кола до София трябват 8-8.30 часа. Все още пътищата са много по-лоши, отколкото биха могли да бъдат. Затова напълно съм съгласен, че не е важно само да мислим за това да се свързваме инфраструктурно с Брюксел, но да се свързваме и между нас самите. И комуникацията между балканските страни да бъде много по-добра. Мисля, че можем да направим много за това“, заяви Иванич. Той подчерта, че се радва, че и днешните разговори с президента Радев, с когото е било удоволствие да разговаря, ще допринесат за по-нататъшното им развитие, за да бъдат добри и истински приятели, каквито всъщност са.\r\nЛюба АЛЕКСИЕВА", "date": "2017-06-12", "title": "Младен Иванич: Надявам се в лицето на България да имаме един от важните ни адвокати в Брюксел, които с опита си да ни помогнат да направим решителната крачка към приближаване до ЕС"}
{"url": "http://www.focus-news.net/news/2017/06/12/2404154/plovdiv-okrazhnata-prokuratura-privleche-kato-obvinyaemi-dvama-politseyski-sluzhiteli-za-grabezh-na-mikrobus-s-tsigari-bez-banderol.html", "text": "Окръжна прокуратура – Пловдив привлече като обвиняеми 32-годишния Петър А. и 43-годишния Стефан М. за извършен грабеж в големи размери, като съизвършители и в съучастие – престъпление по чл. 199 ал.1 във връзка с чл.198 ал.1 и във връзка с чл.20 от Наказателния кодекс. Това съобщиха от пресцентъра на Апелативна прокуратура – Пловдив.\r\nПри съвместни действия на Окръжна прокуратура – Пловдив, следователи от Окръжна прокуратура – Пловдив и служители от дирекция „Вътрешна сигурност“ към МВР са събрани доказателства за това, че на 27 май в Пловдив в района на бул. „Кукленско шосе“ двамата обвиняеми чрез употреба на сила и заплашване – поставяне на белезници, нанасяне на удари, впоследствие връзване с т.нар. „свинска опашка“, са отнели от владението на българския гражданин с инициали Е.Х. микробус „Фолксваген“. Автомобилът е бил натоварен със 75 мастербокса или 37 500 кутии цигари без акцизен бандерол, както и мобилен телефон. Двамата обвиняеми са полицейски служители, като Петър А. е служител от отдел „Криминална полиция“ към ОД на МВР - Пловдив, а Стефан М. е служител в „Общинска полиция“ - Пловдив. \r\nДо момента са извършени множество процесуално-следствени действия - разпити на свидетели, претърсване и изземване, огледи, назначени са експертизи, както и са открити и приобщени по делото отнетия микробус и част от мастербоксовете. Иззети са и други вещи, като веществени доказателства, съотносими към обвинението спрямо двамата. За престъплението, за което е предявено обвинението, по закон е предвидено наказание “лишаване от свобода” от 5 до 15 г. и възможност за конфискуване до една втора от имуществото. \r\nОбвиняемият Петър А. и обвиняемият Стефан М. са задържани за срок от 72 часа. Утре, 13 юни, наблюдаващият прокурор от Окръжна прокуратура - Пловдив ще внесе искане в съда за вземане на мярка за неотклонение „задържане под стража“ спрямо двамата обвиняеми.", "date": "2017-06-12", "title": "Пловдив: Окръжната прокуратура привлече като обвиняеми двама полицейски служители за грабеж на микробус с цигари без бандерол"}
{"url": "http://www.focus-news.net/news/2017/06/12/2404160/narodniyat-predstavitel-ot-bsp-za-balgariya-zhelyo-boychev-i-obshtinskiyat-savetnik-ot-bsp-v-sos-boris-tsvetkov-shte-provedat-priemna-za-grazhdani-na-13-yuni.html", "text": "На 13 юни народният представител от „БСП за България“ Жельо Бойчев и общинският съветник от БСП в СОС Борис Цветков ще проведат приемна за граждани, от 15.00 до 17.00 часа, на ул. „Леге“ №10, етаж 1. Това съобщиха от пресцентъра на БСП - София.\r\nВсеки вторник на разположение на софиянци са различни народни представители и общински съветници, избрани от София, както и заместник-председатели на Градския съвет на БСП.\r\nПостоянната приемна е част от стратегията на БСП да бъде близо до гражданите и да търси начини за разрешаване на проблемите им. Освен в централата на Градския съвет на БСП в София на улица \"Леге\" №10, народните представители и общинските съветници провеждат приемни и в районите, от които са избрани.", "date": "2017-06-12", "title": "Народният представител от „БСП за България“ Жельо Бойчев и общинският съветник от БСП в СОС Борис Цветков ще проведат приемна за граждани на 13 юни"}
{"url": "http://www.focus-news.net/news/2017/06/12/2404159/plovdiv-55-kg-naryazan-tyutyun-bez-banderol-sa-izzeti-pri-proverka-na-lek-avtomobil-v-rayona-na-stamboliyski.html", "text": "55 кг нарязан тютюн без бандерол са иззети при проверка на лек автомобил в района на Стамболийски. Това съобщиха от ОДМВР - Пловдив. В събота полицаи от Стамболийски спрели за проверка лек автомобил “Сеат”, в който били открити 55 килограма нарязан тютюн без български бандерол. Установено било, че контрабандната стока е притежание на 61-годишна пловдивчанка, пътничка в колата, срещу която е започнато бързо производство.", "date": "2017-06-12", "title": "Пловдив: 55 кг нарязан тютюн без бандерол са иззети при проверка на лек автомобил в района на Стамболийски"}
{"url": "http://www.focus-news.net/news/2017/06/12/2404158/rosen-marinov-obshtina-svishtov-prezidentat-gen-rumen-radev-shte-poseti-kulminatsiyata-na-chestvaniyata-za-140-a-godishnina-za-osvobozhdenieto-na-grada.html", "text": "Президентът ген. Румен Радев ще посети кулминацията на честванията за 140-а годишнина за освобождението на Свищов. Тя ще е на 27 юни, когато и градът отбелязва своя празник. Това каза пред журналисти във Велико Търново Росен Маринов, директор Дирекция „Култура и културно наследство“ в Община Свищов, предаде репортер на Радио „Фокус“ – Велико Търново. Програмата започва с молебен за здраве на военнослужещите и благополучието на България, който ще бъде отслужен в църквата „Св. Троица“ от 10.00 часа. \r\n„След това от 11.00 на Братската могила в местността \"Паметниците\" ще бъде отслужена панихида за загиналите в Руско-турската освободителна война  (1877-1878 г.) и за освобождението на Свищов. Ще последва и церемония по поднасяне на венци и цветя в памет на загиналите войни в Руско-турската война (1877-1878 г.). Тази церемония ще е под ръководството на Националната гвардейска част. Ще се включи и Първи български хор “, каза още Росен Маринов. По думите му програмата ще приключи с тържествена заря-проверка  от 21.00 часа на площад „Алеко“, пред сградата на Община Свищов. На нея ще присъства и президентът на Република България ген. Румен Радев. По време на честванията всички официални гости ще получат юбилеен плакет, подготвен от Общината, а участниците в програмата ще бъдат наградени със специални значки.\r\nЛуиза ТРАНЧЕВА", "date": "2017-06-12", "title": "Росен Маринов, Община Свищов: Президентът ген. Румен Радев ще посети кулминацията на честванията за 140-а годишнина за освобождението на града"}
{"url": "http://www.focus-news.net/news/2017/06/12/2404163/plovdiv-paisievi-dni-shte-se-provedat-v-asenovgrad-ot-16-do-23-yuni.html", "text": "Паисиеви дни ще се проведат  Асеновград от 16 до 23 юни. Това съобщиха за Радио „Фокус”-Пловдив организаторите от Oбщина Асеновград. Тази година дните са посветени на 295 години от рождението на Паисий Хилендарски и 255 години от написването на „История Славянобългарска”. Честват се и 35 години от създаването на Градска библиотека „Паисий Хилендарски”. Дните ще бъдат открити с Втори смарт фестивал „Картините оживяват”, в който се срещат поколенията. Той ще се проведе на 16 юни, от 18:00 ч. В 18:30 ч. ще бъда излъчен френският игрален филм „Влюбените от Монпарнас 19” за художника Амедео Модилиани в Градска библиотека.\r\nНа 19 юни, от 10:30 ч. ще има поклонение пред паметната плоча на Паисий Хилендарски. В 17:30 ч. в Градската библиотека ще бъде открита гостуващата изложба „100 години – 100 плаката”. Тя представя библиотечни плакати от цял свят на фондация „Деца на България”. В 18:00 ч. ще се проведе среща с писателя Георги Господинов, който е автор на „Сляпата Вайша”, „Физика на тъгата”, „Там, където не сме”.\r\nНа 21 юни, от 18:00 ч. в НЧ „Родолюбие” ще има премиера на „Един живот в пет тетрадки”- ръкопис на голямата актриса на малките роли Надя Тодорова.\r\nНа 22 юни, от 14:00 ч. ще се проведе национално обучение по модерен библиотечен мениджмънт и съвременни библиотечни услуги за общинските библиотеки по проект „Повишаване на обучителния капацитет на мениджъри и служители в общинските библиотеки“, финансиран по Програма Еразъм +.\r\nВ 17:30 ч. е официалната церемония за отбелязване на 35-годишния юбилей на Градска библиотека „Паисий Хилендарски” с участието на Камерен хор на библиотекарите от РБ „Захари Княжески” Стара Загора, връчване на грамоти за партньорства.\r\nНа 23 юни от 9:00 до 14:00 ч. ще продължи националното обучение по модерен библиотечен мениджмънт в библиотеката.\r\nЦветана ТОНЧЕВА", "date": "2017-06-12", "title": "Пловдив: Паисиеви дни ще се проведат в Асеновград от 16 до 23 юни"}
{"url": "http://www.focus-news.net/news/2017/06/12/2404156/rumen-radev-bosna-i-hertsegovina-mozhe-da-razchita-che-sred-prioritetite-po-vreme-na-balgarskoto-predsedatelstvo-na-saveta-na-evropa-shte-bade-perspektivata-na-zapadnite-balkani-za-chlenstvo-v-es.html", "text": "Босна и Херцеговина може да разчита, че по време на българското председателство на Съвета на Европа, перспективата за Западните Балкани за членство в ЕС ще бъде един от приоритетите. Това каза в свое изявление президентът Румен Радев след среща с председателстващия Председателството на Босна и Херцеговина Младен Иванич, предаде репортер на Агенция „Фокус“. „Днешната среща е продължение на успешното развитие на двустранните отношения между България и Босна и Херцеговина. Характерното е, че тази среща се провежда във времето на динамични процеси в Западните Балкани. С г-н Иванич обсъдихме процесите, дискутирахме предизвикателствата пред развитието на нашия регион като занижени темпове на икономическо развитие, недостатъчна трудова заетост особено сред младите хора. Обсъдихме политическата нестабилност, етническото напрежение, мигрантската криза. България може да помогне и по отношение на помощ за покриване на критериите за членство, за перспективата в следващия пакет за разширяване Босна и Херцеговина да получи най-сетне статут на кандидат“, заяви Радев. Той подчерта, че продължават да разгръщат едно ползотворно сътрудничество. „По отношение на интеграцията в регионален аспект – процесът за сътрудничество в Югоизточна Европа е правилният формат. Обсъдихме с г-н Иванич следния факт, че линиите на комуникации не могат да се развиват само от юг на север. Пример са България и Босна и Херцеговина. Те трябва да се развиват от изток на запад. В това отношение всички трябва да бъдем по-настойчиви. Имаме добра база за обмен в областта на културата и образованието. Убеден съм, че това сътрудничество ще продължава да се развива. Активни отношения ще бъдат основата за едни по-стабилни и проспериращи Балкани“, каза още президентът.\r\nЛюба АЛЕКСИЕВА", "date": "2017-06-12", "title": "Румен Радев: Босна и Херцеговина може да разчита, че сред приоритетите по време на българското председателство на Съвета на Европа ще бъде перспективата на Западните Балкани за членство в ЕС"}
{"url": "http://www.focus-news.net/news/2017/06/12/2404157/inzh-yanko-yankov-zam-kmet-na-blagoevgrad-v-ramkite-na-proekt-blagoustroyavane-na-gradskata-sreda-shte-bade-blagoustroen-iv-mikrorayon-edna-ot-nay-novite-zhilishtni-zoni-v-grada.html", "text": "В рамките на проект „Благоустрояване на градската среда“ ще бъде благоустроен IV микрорайон, който е една от най-новите жилищни зони в Благоевград и се обитава предимно от млади хора. Това каза на пресконференция инж. Янко Янков, заместник-кмет на Община Благоевград и ръководител на проекта, предаде репортер на Радио „Фокус“-Пирин. „Мястото за живеене е в непосредствена близост до университета и болничните заведения в града, ето защо неговото благоустрояване е крайно наложително, тъй като ще осигури добра транспортна обвързаност в централна градска част, както и нормалното и безопасно движение за живеещите в района“, посочи той. \r\nИнж. Янков уточни, че в благоустрояването на района се включват рехабилитация и реконструкция на улици, включващо енергоспестяващо осветление и озеленяване в района на 6 улици, които са на земна основа: „Ветрен“, „Роден край“, „Съединение“, „Независимост“, „Черно море“ и „Руен“. Той уточни, че на улица „Ветрен“ ще бъдат изградени дъждоприемни шахти, носещ пласт асфалтобетон – 3-5 см., тоест улицата ще бъде реновирана в транспортната си част изцяло. По думите му улица „Роден край“ в 847 метра ще бъде изградена с габарит 9 метра с изцяло нов асфалтобетон. „На улица „Руен“ в участък 148 метра ще бъдат изградени 2 пътни ленти по 3 метра, с тротоари от ляво и от дясно. На улица „Независимост“ ще бъдат изградени 165 метра с габарит 9 метра и две пътни ленти, отново с тротоари от двете страни. На улица „Съединение“ ще бъдат изградени 176 метра с 2 пътни ленти по 3 метра. На улица „Черно море“ ще бъдат изградени 121 метра по същия начин“, допълни инж. Янков. Той отбеляза, че водопроводът ще бъде изцяло обновен, без този на улица „Ветрен“, но не със средства на оперативната програма, а със пари от републиканския бюджет.\r\nНатали СТЕФАНОВА", "date": "2017-06-12", "title": "Инж. Янко Янков, зам.-кмет на Благоевград: В рамките на проект „Благоустрояване на градската среда“ ще бъде благоустроен IV микрорайон - една от най-новите жилищни зони в града"}
{"url": "http://www.focus-news.net/news/2017/06/12/2404164/inzh-yanko-yankov-zam-kmet-na-blagoevgrad-ploshtad-georgi-izmirliev-makedoncheto-shte-bade-renoviran-v-ramkite-na-proekt-blagoustroyavane-na-gradskata-sreda.html", "text": "Площад „Георги Измирлиев-Македончето“ ще бъде реновиран в рамките на проект „Благоустрояване на градската среда“. Това каза на пресконференция инж. Янко Янков, заместник-кмет на Община Благоевград и ръководител на проекта, предаде репортер на Радио „Фокус“-Пирин. „Площадът е едно от знаковите места за Благоевград, където са разположени основни обществени институции и е средище на популярни музикални фестивали, събира хиляди жители и гости на града. Именно високата му посещаемост е предпоставка за неговата реконструкция. Освен площадното, подплощадното пространство и фонтаните, подновено ще бъде и художественото осветление в централна градска част“, уточни той. Инж. Янков допълни, че площадът е изграден през 1985-1987 година и от тогава досега не са правени почти никакви ремонтни дейности.\r\nЗаместник-кметът на Благоевград отбеляза, че сред основните цели на проекта „Благоустрояване на градската среда“ са подобряването на жизнената и работна среда за жителите и гостите на Благоевград, както и улесняването на достъпа за хората в неравностойно положение до административните сгради, публичните пространства, учебните заведения и културните сгради. По думите му се цели също и подобряване на транспортните връзки до основните входно-изходни артерии, както и подобряване на екологичната среда в централната градска част.\r\nНатали СТЕФАНОВА", "date": "2017-06-12", "title": "Инж. Янко Янков, зам.-кмет на Благоевград: Площад „Георги Измирлиев-Македончето“ ще бъде реновиран в рамките на проект „Благоустрояване на градската среда“"}
{"url": "http://www.focus-news.net/news/2017/06/12/2404150/standartmakedoniya-haradinay-specheli-predsrochnite-izbori-v-kosovo-predstoi-sazdavaneto-na-koalitsiya.html", "text": "Рамуш Харадинай спечели предсрочните парламентарни избори в Косово с около 34,6 % от гласовете при обработени над 91% от секционните протоколи, предава скопското електронно издание \"Стандарт\"", "date": "2017-06-12", "title": "\"Стандарт\"(Македония): Харадинай спечели предсрочните избори в Косово, предстои създаването на коалиция"}
{"url": "http://www.focus-news.net/news/2017/06/12/2404166/kmetat-yordanka-fandakova-450-hil-leva-e-osigurenoto-finansirane-po-programa-evropa-za-tazi-godina-42-nepravitelstveni-organizatsii-shte-poluchat-podkrepa.html", "text": "За деветте години работа по програма „Европа“ успяхме да осигурим финансиране в размер на над 3,7 млн. лева финансова подкрепа за добрите идеи на гражданските организации. Няма друга програма в България, която да подкрепя с такъв мащаб гражданската енергия. Това каза кметът на София Йорданка Фандъкова на откриването на Триъгълната кула от крепостната стена на Сердика, предаде репортер на Агенция „Фокус“. „Тази година успяхме да осигурим финансова помощ за програмата в размер на 450 хил. лева с подкрепата на СОС“, заяви кметът.  „42 неправителствени организации днес получават подкрепата на Столична община, за да реализират своите идеи и виждания. Често те са свързани с дискусии, спорове и критики“, посочи тя. „Подчертавам, че това е промяна в управлението, създаването на програма „Европа“ означава, че ръководството на СО казва- ние сме отворени за диалог и дискусии при пълна свобода на изразяване на позициите“, заяви Йорданка Фандъкова. „По програма „Европа“ бяха реализирани  редица проекти за устойчиво социализиране, обновяване и облагородяване на изоставени обществени сгради, исторически квартали и публични пространства, базирани на добри европейски практики“, каза още кметът на София.\r\nБиляна ИВАНОВА", "date": "2017-06-12", "title": "Кметът Йорданка Фандъкова: 450 хил. лева е осигуреното финансиране по програма „Европа“ за тази година, 42 неправителствени организации ще получат подкрепа"}
{"url": "http://www.focus-news.net/news/2017/06/12/2404165/faz-germaniya-vavezhda-proverki-po-granitsite-vav-vrazka-s-predstoyashtata-sreshta-na-g-20.html", "text": "В понеделник, 12 юни, по националните граници на Германия започва извършването на проверки на желаещите да влязат на територията на страната, припомня националният ежедневник Die Frankfurter Allgemeine Zeitung. Мярката, въведена във връзка с гарантирането на сигурността за предстоящата среща на върха на лидерите на държавите от Г-20, може да доведе до забавяне при пресичането на границите.\r\nИзвънредният режим на проверки ще остане в сила до 11 юли в зависимост от местоположението, и ще бъде \"пространствено и времево гъвкав\", уточниха от Министерството на вътрешните работи в Берлин. \r\nСрещата на върха на Г-20 ще се проведе на 7 и 8 юли Хамбург под засилени мерки за сигурност.Тереза Герова", "date": "2017-06-12", "title": "FAZ: Германия въвежда проверки по границите във връзка с предстоящата среща на Г-20"}
{"url": "http://www.focus-news.net/news/2017/06/12/2404167/menda-stoyanova-gerb-spekulatsiite-za-dalga-tryabva-da-prestanat.html", "text": "Спекулациите за дълга трябва да престанат. Това каза председателят на Бюджетната комисия в Народното събрание Менда Стоянова на брифинг в централата на ПП ГЕРБ, предаде репортер на Агенция „Фокус”. Менда Стоянова подчерта, че темата за дълга се подвига всеки път от страна на БСП, но на всички трябва да е ясно, че България ще има нов дълг до тогава, докато генерира дефицити. „До тогава, докато харчим повече от това, което имаме като приходи. Само че тази тенденция за миналата и за тази година е обърната и спекулациите на тема дълг трябва да престанат”, допълни Стоянова. „Отново се тиражира цифрата 16 милиарда. Много сме говорили за тази сума. Това е лимит – договорен лимит.  Усвоени са около 10 милиарда към момента и нямаме основания да считаме, съобразно предвижданата от правителството 3-годишна бюджетна прогноза, че ще се тегли нов дълг извън тези 10 милиарда”, обясни тя. „Ние 2016 година приключихме на излишък, 2017 към момента отчитаме излишък, а до 2020 година сме предвидили нулев дефицит”, отбеляза Менда Стоянова. По думите й към 30 април спрямо края на 2016 година държавният дълг е намален с 333 милиона евро и тази тенденция ще продължи до 2020 година, когато се предвижда външния и вътрешния дълг на държавата да бъде едва 22,3 % от БВП. „Това е тенденцията, това изпълнява правителството на Бойко Борисов. Всичко останало са спекулации”, каза още тя. \r\nЦветан Цветанов, председател на ПГ на ГЕРБ и зам.-председател на партията, заяви от своя страна, че това, което се говори от основния политически опонент на ГЕРБ  - БСП  не отговаря на истината и през цялото време те се стремят само и единствено да манипулират обществото. \r\nВесела ПЕТРОВА", "date": "2017-06-12", "title": "Менда Стоянова, ГЕРБ: Спекулациите за дълга трябва да престанат"}
{"url": "http://www.focus-news.net/news/2017/06/12/2404161/kmetat-yordanka-fandakova-okolo-polovin-milion-leva-sa-vlozheni-v-restavratsiyata-na-triagalnata-kula-ot-krepostnata-stena-na-serdika.html", "text": "Днес отваря врати новото място за култура и дискусии на територията на нашия град. Това каза кметът на София Йорданка Фандъкова на откриването на Триъгълната кула от крепостната стена на Сердика по програма „Европа“, предаде репортер на Агенция „Фокус“. „Това пространство беше възстановено наскоро от Столична община с подкрепата на Министерството на културата по Норвежкия механизъм след много десетилетия различни идеи и планове“, обясни тя. „Заедно с пространството за изложби, култура и дискусии софиянци могат да разгледат къс от богатата древна история на града ни“, посочи кметът и пожела мястото винаги да бъде пълно със събития и енергия. „Ако остане само музейно място, няма да изпълни своята цел“, коментира Йорданка Фандъкова. „Около половин милион лева са вложени за реставрацията и оформянето на пространството, то е за всички. Надявам се да се създаде добра организация и пространството да се използва“, заяви кметът. „Повод днес е да дадем поредната проява за това как може съвременният град да включи гражданите в решаването на проблемите и генерирането на добрите идеи за развитие на града“, каза още Йорданка Фандъкова. \r\nВ пространството около Триъгълната кула от крепостната стена на Сердика е поместена фотоизложба по повод навършването на 160 години от рождението на княз Александър I. \r\nБиляна ИВАНОВА", "date": "2017-06-12", "title": "Кметът Йорданка Фандъкова: Около половин милион лева са вложени в реставрацията на Триъгълната кула от крепостната стена на Сердика"}
{"url": "http://www.focus-news.net/news/2017/06/12/2404171/vratsa-nad-3-200-dushi-se-vklyuchiha-za-edna-sedmitsa-v-onlayn-glasuvaneto-v-konkursa-nay-patriotichen-klas.html", "text": "Само за една седмица над 3 200 души се включиха в on-line гласуването и подкрепиха своя фаворит в конкурса „Най-патриотичен клас“, който е посветен на 141-та годишнина от подвига на Христо Ботев и неговата чета и се организира от Община Враца. Това съобщиха от пресцентъра на Общината.\r\nВ надпреварата участват три класа, които тази година завършват средното си образование, от три учебни заведения във Враца: СУ „Христо Ботев”, ППМГ „Акад. Иван Ценов” и СУ „Козма Тричков”. Комисия ще определи кой клас е победител в конкурса. За да се избегне субективният елемент в определянето на победителя, стартира и on-line гласуване. Всеки може да се включи и да подкрепи една от представените патриотични инициативи на зрелостниците  , като те могат да бъдат разгледани . \r\nСрокът за гласуване е 29 юни, включително.\r\nНаградата, която ще получи класът - победител в конкурса „Най-патриотичен клас“ е екскурзия „По стъпките на Ботев”, която обхваща местата, в които Ботев е живял, работил и развивал революционна дейност. Маршрутът на екскурзията включва: Галац, Одеса, Измаил и Браила. \r\nКонкурсът „Най-патриотичен клас“ се провежда под патронажа на кмета Калин Каменов.", "date": "2017-06-12", "title": "Враца: Над 3 200 души се включиха за една седмица в онлайн гласуването в конкурса „Най-патриотичен клас“"}
{"url": "http://www.focus-news.net/news/2017/06/12/2404169/veliko-tarnovo-140-znamena-krasyat-svishtov-po-povod-140-godishninata-ot-osvobozhdenieto-na-grada.html", "text": "140 знамена красят Свищов по повод 140-годишнината от Освобождението на града. Освен по централните улици, част от трибагрениците са разположени и в историческата местност Паметниците, която е пряко свързана със събитията от 1877 година. Това пред журналисти във Велико Търново Росен Маринов, директор Дирекция „Култура и културно наследство“ в Община Свищов, предаде репортер на Радио „Фокус“ – Велико Търново. Той припомни, че през настоящата 2017 година градът отбелязва още няколко кръгли годишнини. „Това са 140 години от основаването на първото градско общинско управление у нас. Непосредствено след Освобождението в Свищов се завърта административната машина и се създава първото градско самостоятелно управление. Навършват се и 40  години от създаване на Музея „Преминаване на руската армия“, който се намира в местността Паметниците“, посочи още Росен Маринов. Той допълни, че през 2017 се отбелязват и 150 години от освещаването на църквата „Св. Троица“. Това е емблематична сграда, паметник на културата от национално значение, построена  от майстор  Колю Фичето.\r\nМаринов каза още, че основен ремонт е извършен в музей „Главна квартира на Руската Дунавска армия“ в село Горна Студена, община Свищов, по повод 140-а годишнина от освобождението на Свищов. Средствата, в размер на около 5 хил. лв., са осигурени от Общината и главно от Историческия музей в града. „Малко известен факт е, че квартирата е била в лятната резиденция на търновският търговец Хаджи Николи. По-късно къщата е превърната в музей. Той не беше ремонтиран от дълги години. През миналата година направихме покрива. През настоящата година със собствени средства, предимно от Историческия музей, бяха направени малки интериорни подобрения“, разказа още Росен Маринов. \r\nТой обясни, че са сменени и всички табла със снимки и документи. Освен това Маринов подчерта , че през настоящата година се навършват 110 години от създаването на културната институция.\r\nЛуиза ТРАНЧЕВА", "date": "2017-06-12", "title": "Велико Търново: 140 знамена красят Свищов по повод 140-годишнината от Освобождението на града"}
{"url": "http://www.focus-news.net/news/2017/06/12/2404170/malina-edreva-sos-prez-2018-g-sofiya-shte-bade-evropeyska-stolitsa-poveche-ot-vsyakoga-energiyata-i-trudat-na-vseki-shte-badat-izklyuchitelno-vazhni.html", "text": "София все повече се превръща в град, в който културните линии се срещат. През 2018 година нашият град повече от всякога ще бъде европейска столица, енергията, приносът и трудът на всеки от нас ще бъде изключително важен. Това каза председателят на културната комисия в СОС Малина Едрева на откриването на Триъгълната кула от крепостната стена на Сердика, предаде репортер на Агенция „Фокус“. „Това е поредното пространство, което СО, благодарение на кмета, реализира и превръща в нова културна точка“, посочи тя. „Значението на културата и образованието са ключови и няма никакво съмнение колко е важно да си партнират институциите“, заяви тя. „Една от най-силните придадени стойности на програма „Европа“ са устойчивите партньорства, които се реализират“, обясни Малина Едрева.  „От години поставяме изисквания за максимално участие между районните кметства, неправителствения сектор, бизнеса и в последните години и чуждестранните културни институти“, коментира тя. „Стремим се да подкрепяме и стимулиране изграждането на реална екосистема в отношенията между хората и институциите. Това е важно, защото носи устойчивост и успех“, каза още председателят на културната комисия в СОС.\r\nБиляна ИВАНОВА", "date": "2017-06-12", "title": "Малина Едрева, СОС: През 2018 г. София ще бъде европейска столица повече от всякога, енергията и трудът на всеки ще бъдат изключително важни"}
{"url": "http://www.focus-news.net/news/2017/06/12/2404139/kanal-77makedoniya-ramush-haradinay-e-na-pat-kam-premierskoto-kreslo.html", "text": "Т. нар. \"Военна коалиция\", начело с бившия партизански командир и бивш министър-председател Рамуш Харадинай, е победител в предсрочните парламентарни избори в Косово, при регистрирана активност от 41, 4 %, предава македонското радио \"Канал 77\".\r\nРадиото предава, че инициативата \"Сръбска листа\", която се ползваше от пълната подкрепа на официален Белград е спечелила около 4,8% от гласовете и най-вероятно ще получи всичките 10 депутатски места, гарантирани за сръбското малцинство в някогашната югославска провинция.", "date": "2017-06-12", "title": "\"Канал 77\"(Македония): Рамуш Харадинай е на път към премиерското кресло"}
{"url": "http://www.focus-news.net/news/2017/06/12/2404173/tass-samolet-na-rumanskite-vvs-uchastvasht-v-ucheniyata-trakiyski-orel-2017-padna-v-yuzhnata-chast-na-stranata.html", "text": "Самолет МиГ-21 Lancer на Военновъздушните сили на Румъния падна в южната част на страната, предава информационната агенция TACC.\r\nМашината е била вдигната във въздуха около 10 часа в понеделник за тренировъчен полет в рамките на ученията „Тракийски орел 2017“, провеждани съвместно с българските ВВС. При приземяването обаче пилотът е докладвал за сериозен проблем с двигателя. \r\nСамолетът е паднал на около осем километра от международното летище „Михаил Когълничану“ край Назарча. Пилотът е катапултирал, лекарите съобщават, че е получил гръбначни наранявания. \r\nПричините за инцидента се разследват от военна прокуратура. .Тереза Герова", "date": "2017-06-12", "title": "ТАСС: Самолет на румънските ВВС, участващ в ученията „Тракийски орел 2017“, падна в южната част на страната"}
{"url": "http://www.focus-news.net/news/2017/06/12/2404174/menda-stoyanova-gerb-garantiram-vi-che-do-kraya-na-mandata-na-pravitelstvoto-na-boyko-borisov-nie-shte-imame-ryazko-namalenie-na-dalga.html", "text": "Гарантирам Ви, че до края на мандата на правителството на Бойко Борисов ние ще имаме рязко намаление на дълга. Това каза председателят на Бюджетната комисия в Народното събрание Менда Стоянова на брифинг в централата на ПП ГЕРБ, предаде репортер на Агенция „Фокус”. \r\nВъв връзка с твърдението на лидера на БСП, че държавата е взела нов заем от 200 милиона лева, Менда Стоянова обясни: „200-тате милиона, за които се говори и тиражира, са извън програмата на тези 16 милиарда лева. Те са специален целеви кредит, който ще се усвоява само в подкрепа на съфинансирането по европейските програми, ако това е необходимо”. \r\n„Нормално е опозицията в лицето и на нейния лидер да се мъчи да атакува по теми, по които й се струва, че би могла да ни постави в неудобна позиция, но темата за дълга, за съжаление, не е такава. Гарантирам Ви, че до края на мандата на правителството на Бойко Борисов ние ще имаме рязко намаление на дълга, който България отчита, независимо, че в рамките на ЕС ние сме една от трите страни с най-нисък размер на дълг, спрямо Брутния вътрешен продукт”, заяви Менда Стоянова. „Дългът само по себе си се ражда тогава, когато се налага да се правят бюджетни разходи повече от възможностите на икономиката и на приходите, които се събират от данъци и социални осигуровки. Когато г-жа Нинова говори за разходите за пенсии, за социални разходи, за сферата на сигурността, за сферата на енергийните помощи, всичко това са бюджетни разходи, които по никакъв начин не кореспондират с другата им теза - България да не взема нов дълг”, коментира още Менда Стоянова. \r\nВесела ПЕТРОВА", "date": "2017-06-12", "title": "Менда Стоянова, ГЕРБ: Гарантирам Ви, че до края на мандата на правителството на Бойко Борисов ние ще имаме рязко намаление на дълга"}
{"url": "http://www.focus-news.net/news/2017/06/12/2404178/inzh-dimitar-mishev-vik-pazardzhik-zadalbochava-se-problemat-s-izhvarlyaneto-na-mokri-karpichki-v-kanalizatsiyata-na-grada.html", "text": "Задълбочава се проблемът с изхвърлянето на мокри кърпички в канализацията на Пазарджик, каза за Радио „Фокус“ – Пазарджик инж. Димитър Мишев от ВиК – Пазарджик. Той обясни, че повечето от сигналите за запушвания на канализационни тръби са в резултат именно на попаднали там мокри кърпи. „Те не се разграждат, събират се на топка и от една страна стават трудни за изваждане, от друга водят до задръстване на канализационните съоръжения. Ние правим разходи за отпушването, а  след това се оказва, че недобросъвестни граждани отново ги хвърлят там”, коментира Мишев. Той допълни, че тези отпадъци се превръщат в сериозен проблем, защото мокрите кърпи масово се изхвърлят в тоалетните, въпреки призивите на водното дружество в Пазарджик към гражданите за повече внимание и по-отговорно отношение.\r\nВаня НИКОЛОВА", "date": "2017-06-12", "title": "Инж. Димитър Мишев, ВиК-Пазарджик: Задълбочава се проблемът с изхвърлянето на мокри кърпички в канализацията на града"}
{"url": "http://www.focus-news.net/news/2017/06/12/2404175/dobrich-delegatsiya-vodena-ot-zam-kmeta-arh-boyan-kolarov-e-v-nizhni-novgorod-za-podpisvane-na-dogovor-za-pobratimyavane.html", "text": "Делегация, водена от зам.-кмета арх. Боян Коларов, е в Нижни Новгород за подписване на договор за побратимяване. Това съобщи кметът на Добрич Йордан Йорданов, предаде кореспондент на Радио „Фокус” – Варна. В делегацията са още председателят на Общинския съвет Иво Пенчев и общинският съветник д-р Явор Милушев. Община град Добрич е побратимена с 10 града (Първомайск, Саратов, Измаил, Пинск, Залаегерсек, Къркларели, Каварадрци, Шафхаузен, Констанца и Голмуд) и един регион – Нови Сонч. В рубриката „Администрация“ на сайта на Общината, подлинк „Международно сътрудничество“ се публикуват новини от побратимените на Добрич градове и региони. Участие на кмета Йордан Йорданов утре в столицата във форум, организиран от „РОМАКТ“, възпрепятства неговото пътуване до руския град и участие в церемонията по официалното подписване на договора за сътрудничество. На работната среща в София той ще вземе участие заедно с експерти, за да бъдат набелязани конкретни действия по самата програма и за обмен на информация с представители на Европейската комисия (ЕК). „Това е едно добро развитие за нашия град в посока интеграция на ромите. Мога да кажа, че има доста големи очаквания от страна на ЕК и от страна на представителите на „РОМАКТ“ в България – Г-жа Лилия Макавеева, за много положителни резултати в това, което ни предстои. Аз мисля, че ще успеем да вкараме мерки за добра интеграция“, посочи Йордан Йорданов. „РОМАКТ“ е съвместна инициатива на Съвета на Европа и Европейската комисия, подпомагаща местните власти за устойчиво адресиране на проблеми на ромската общност, приобщила е 12 нови общини в програмата за подпомагане на ромското включване в трудовия пазар и достъпа до здравеопазване, както и подобряване на инфраструктурата и установяване на трайни взаимоотношения между местните власти и общности. Целта на програмата е изграждане на капацитета на местните и регионални власти за развиване и изпълнение на политики за ромско включване, предоставяйки им работещи методи и инструменти, с чиято помощ те да достигат до общностите, в които живеят техните най-уязвими граждани.\r\nЖулиета НИКОЛОВА", "date": "2017-06-12", "title": "Добрич: Делегация, водена от зам.-кмета арх. Боян Коларов, е в Нижни Новгород за подписване на договор за побратимяване"}
{"url": "http://www.focus-news.net/news/2017/06/12/2404177/sofiya-verizhna-katastrofa-e-stanala-na-bul-akad-ivan-geshov-i-ul-sv-georgi-sofiyski-trima-dushi-i-dete-sa-otkarani-za-pregled-v-bolnitsa.html", "text": "Верижна катастрофа е станала на бул. „Акад. Иван Гешов\" и ул. „Св. Георги Софийски\", трима души и дете са откарани за преглед в болница. Това съобщиха за Агенция „Фокус“ от пресцентъра на СДВР. Верижна катастрофа между три автомобила е станала на бул. „Акад. Иван Евстатев Гешов\" и ул. „Св. Георги Софийски\" в посока бул. „Цар Борис III\". Сигналът е подаден към 12.20 часа. Тримата водачи на автомобилите са откарани за преглед в болнично заведение. С един от шофьорите е и детето му.", "date": "2017-06-12", "title": "София: Верижна катастрофа е станала на бул. „Акад. Иван Гешов\" и ул. „Св. Георги Софийски\", трима души и дете са откарани за преглед в болница"}
{"url": "http://www.focus-news.net/news/2017/06/12/2404179/premierat-boyko-borisov-balgariya-shte-prodalzhava-da-raboti-aktivno-za-evropeyskoto-badeshte-na-bosna-i-hertsegovina.html", "text": "България ще остане активен застъпник за гарантиране на европейското бъдеще на страните от Западните Балкани и по време на българското председателство на Съвета на Европейския съюз, заяви министър-председателят Бойко Борисов на среща с председателстващия Председателството на Босна и Херцеговина Младен Иванич, съобщиха от правителствената информационна служба. Борисов изрази убеждението си, че Босна и Херцеговина ще продължи да се движи по пътя на евроатлантическата интеграция, която е единствената гаранция за сигурност в региона.\r\nМинистър-председателят Бойко Борисов изтъкна ролята на всяка една страна от Балканите за поддържането на мира и стабилността в тази част на континента, както и в Европа като цяло. Той посочи, че по-активното сътрудничество между институциите на България и на Босна и Херцеговина ще доведе до повече практически успехи в тази посока, както и в международните усилия за противодействие на радикализма и тероризма.\r\nБорисов и Иванич обсъдиха и развитието на двустранните отношения, като подчертаха големия потенциал пред тях. Посочено беше, че провеждането на съвместен бизнес форум ще разкрие възможности за партньорства, които са в интерес и на двете страни.", "date": "2017-06-12", "title": "Премиерът Бойко Борисов: България ще продължава да работи активно за европейското бъдеще на Босна и Херцеговина"}
{"url": "http://www.focus-news.net/news/2017/06/12/2404172/kmetat-yordanka-fandakova-13-poveche-noshtuvki-sa-registrirani-v-hotelite-v-sofiya-prez-parvite-4-mesetsa-na-godinata.html", "text": "Само за първите 4 месеца тази година 13% повече нощувки са регистрирани в софийските хотели, това е и помощ за развитието на икономиката на града. Това каза пред журналисти кметът на София Йорданка Фандъкова след откриването на Триъгълната кула от крепостната стена на Сердика, предаде репортер на Агенция „Фокус“. „Благодарение на инвестициите в културно-историческо наследство бяха разкрити много нови авиолинии, които помагат за т.нар уикенд туризъм. София заприлича на европейски град в това отношение“, заяви тя. „Развитието на културата и духовността е изключително важно. С проектите по програма „Европа“, които връчихме днес, целим да насърчим партньорството между местната власт и гражданския сектор“, обясни кметът. „Това реализираме на практика вече 9 години по програма „Европа“, която е единствената в България, която финансира граждански проекти“, допълни тя. „Софиянци и гости на столицата ще могат да видят и изложбата и Триъгълната кула на древна Сердика и да планират нови инициативи“, каза още Йорданка Фандъкова.\r\nБиляна ИВАНОВА", "date": "2017-06-12", "title": "Кметът Йорданка Фандъкова: 13% повече нощувки са регистрирани в хотелите в София през първите 4 месеца на годината"}
{"url": "http://www.focus-news.net/news/2017/06/12/2404168/yohanes-han-byurm-preodolya-krizata-sas-zaev-shte-razgovaryam-za-speshnite-prioriteti-za-reformi.html", "text": "На пресконференция, предшестваща срещата му с македонския премиер Зоран Заев, европейският комисар за разширяването Йоханес Хан, употребявайки за страната името с временна представка – Бивша югославска република Македония (БЮРМ), подчерта, че политическата криза в нея е преодоляна и основната тема на преговори с министър-председателя ще бъдат Спешните приоритети за реформи, пише електронното издание „Вечер“.\r\n„БЮРМ, разбира се, с подкрепата на ЕС, преодоля политическата криза чрез избори и съставянето на ново правителство, и сега се надяваме да се върне към политическата рутина. Днес с премиера Заев ще разговаряме за спазването на Спешните приоритети за реформи“, отбеляза австрийският политик.Тереза Герова", "date": "2017-06-12", "title": "Йоханес Хан: БЮРМ преодоля кризата, със Заев ще разговарям за Спешните приоритети за реформи"}
{"url": "http://www.focus-news.net/news/2017/06/12/2404181/silistra-85-godishen-mazh-ot-selo-balgarka-e-stanal-zhertva-na-telefonna-izmama-sas-sumata-ot-1-000-leva.html", "text": "85-годишен мъж от село Българка е станал жертва на телефонна измама. Това съобщиха от пресцентъра на МВР. На 7 юни той получил обаждане от мним следовател, който му съобщил, че внукът му е задържан за причинено пътнотранспортно произшествие със загинал човек. Поискал пари, за да избегне наказателната отговорност. Следвайки указанията му, възрастният човек заровил торбичка с 1 000 лева до табелата накрая на селото. След като напразно чакал „следователят” отново да се свърже с него, на 9 юни мъжът отишъл в районното управление и там разбрал, че е измамен. По случая е образувано досъдебно производство. \r\nПолицията припомня: Не предавайте пари, поискани по телефона по какъвто и да е повод. При подобно тревожно съобщение, първо се свържете с близките ви и позвънете на тел. 112", "date": "2017-06-12", "title": "Силистра: 85-годишен мъж от село Българка е станал жертва на телефонна измама със сумата от 1 000 лева"}
{"url": "http://www.focus-news.net/news/2017/06/12/2404182/obvinyaemiyat-za-krazhbata-na-detska-invalidna-kolichka-e-zadarzhan-pod-strazha-ot-sofiyski-rayonen-sad.html", "text": "По искане на Софийска районна прокуратура спрямо Димитър Методиев, който в петък беше привлечен в качеството на обвиняем за извършената от него кражба на детска инвалидна количка, вчера беше взета най-тежката мярка за неотклонение „Задържане под стража“. Това съобщиха от пресцентъра на Прокуратурата. Същият е криминално проявен и осъждан за престъпления против собствеността. С постановление на дежурен прокурор, инвалидната количка бе върната на законния й собственик.", "date": "2017-06-12", "title": "Обвиняемият за кражбата на детска инвалидна количка е задържан под стража от Софийски районен съд"}
{"url": "http://www.focus-news.net/news/2017/06/12/2404162/telma-makedoniya-zoran-zaev-provede-sreshta-s-federika-mogerini.html", "text": "Със среща с върховния представител на Европейския съюз по въпросите на външните работи и политиката на сигурност Федерика Могерини започна серията от преговори на Зоран Заев в Брюксел, където пристигна в понеделник на първа официална визита в качеството си на министър-председател на Македония, предава скопският телевизионен канал „Телма“.\r\nМакедонската делегация, в която освен Заев влизат още министърът на отбраната Радмила Шекеринска, вицепремиерът Буяр Османи и министърът на външните работи Никола Димитров, ще потвърди в Брюксел, че членството в ЕС и НАТО е стратегически приоритет за новото правителство в Скопие. \r\nСлед срещата с Могерини предстои македонският премиер да разговаря с председателя на Европейския съвет Доналд Туск и европейския комисар по разширяването Йоханес Хан. Предвидена е и среща с генералния секретар на НАТО Йенс Столтенберг.Тереза Герова", "date": "2017-06-12", "title": "„Телма“ (Македония): Зоран Заев проведе среща с Федерика Могерини"}
{"url": "http://www.focus-news.net/news/2017/06/12/2404176/aktsenti-v-predavaneto-sadovo-v-sartseto-na-trakiya-po-radio-fokus-plovdiv.html", "text": "В предаването „Садово в сърцето на Тракия“ на Радио „Фокус“ - Пловдив днес ще се опитаме да разберем има ли проблеми с водата през лятото в Садово и общината и има ли опасност от режим на водата. Ще попитаме още как се пречистват отпадъчните води и какво е състоянието на големите реки, които преминават през територията на общината и на язовирите. Има ли започнати проекти във ВиК сектора. За всичко това ще ни разкаже зам.-кметът Петър Георгиев.\r\nДнес ще разберем още какъв е животът на хората в село Моминско. Ще разберем какъв е поминъкът им, изградена ли е инфраструктурата там, какви са развлеченията, които се предлагат, търсят ли се имоти там, има ли интереси от инвеститори. За всичко това ще ни разкаже кметът на селото Христо Марков.\r\nПредаването „Садово в сърцето на Тракия“ се излъчва всеки понеделник, от 16.00 до 17.00 часа. Телефонът за връзка с нас е 032/65 25 65. Водещ на предаването е Цветана Тончева.", "date": "2017-06-12", "title": "Акценти в предаването „Садово в сърцето на Тракия” по Радио „Фокус” - Пловдив"}
{"url": "http://www.focus-news.net/news/2017/06/12/2404183/agerpress-pilotat-na-razbiliya-se-rumanski-mig-21-e-v-stabilno-sastoyanie.html", "text": "Пилотът на румънския МиГ-21, който се разби в югоизточния окръг Костанца (Кюстенджа), е в стабилно състояние. Оказана му е първа помощ на място, след което е бил транспортиран в болница в административния център на окръга, предава Agerpress.\r\nМашината е била вдигната във въздуха около 10 часа сутринта за тренировъчен полет в рамките на военните учения „Тракийски орел 2017“, провеждани съвместно с Военновъздушните сили на България. Около 11.15 часа самолетът, управляван от лейтенант Адриан Станку, е получил повреда в двигателя. Пилотът е катапултирал, а машината се е разбила на около осем километра от международното летище „Михаил Когълничану“ край Назарча..Тереза Герова", "date": "2017-06-12", "title": "Agerpress: Пилотът на разбилия се румънски МиГ-21 е в стабилно състояние"}
{"url": "http://www.focus-news.net/news/2017/06/12/2404180/todor-chobanov-zam-kmet-prez-tekushtata-godina-shte-imame-ne-prosto-golyam-rast-na-turizma-a-izklyuchitelen-rekord.html", "text": "Туристите оценяват това, което правим. Мога да ви уверя, че през текущата година ще имаме не просто голям ръст на туризма, а изключителен рекорд. Отварянето на много нискобюджетни линии позволява в града да идват почитатели на културното наследство и съвременната култура от цяла Европа. Това каза пред журналисти зам.-кметът на София д-р Тодор Чобанов след откриването на Триъгълната кула от крепостната стена на Сердика, предаде репортер на Агенция „Фокус“. „В трети век София, тогава Сердика, става изключително важен политически център на Римската империя“, обясни той и допълни, че Сердика е столица на огромната провинция Дакия и е важно политическо и духовно средище. „В този период започват и много сериозни инвестиции в града, една част от тях са свързани със защитата на Сердика от различни варварски нашествия“, посочи Тодор Чобанов. „Първите са готите, през 6 век са прабългарите, аварите и славяните, които трайно присъстват във военната история на региона“, уточни той. По думите му в тази сложна ситуация император Юстиниан прави огромни инвестиции в града - изгражда добре познатата ни \"Св. София\", а крепостните стени и Триъгълната кула също са дело именно на този император. „Това е време, когато империята прави всичко възможно да защити града и да го укрепи като важна точка на имперския контрол във вътрешността на Балканския полуостров“, коментира зам.-кметът. „Това, което сме намерили сме го съхранили по възможно най- добрия начин. За усилията ни получихме писмо от председателя на Световната асоциация по консервация и реставрация, който казва, че в СО са най-добре съхранените и управлявани обекти в България“, каза още той.\r\nБиляна ИВАНОВА", "date": "2017-06-12", "title": "Тодор Чобанов, зам.-кмет: През текущата година ще имаме не просто голям ръст на туризма, а изключителен рекорд"}
{"url": "http://www.focus-news.net/news/2017/06/12/2404184/tsvetan-tsvetanov-gerb-koga-i-kade-po-vreme-na-predizbornata-kampaniya-bsp-sa-govorili-da-badat-naznacheni-1000-politseyski-sluzhiteli.html", "text": "Кога и къде по време на предизборната кампания БСП са говорили да бъдат назначени 1000 полицейски служители. Това заяви  Цветан Цветанов, председател на ПГ на ГЕРБ и зам.-председател на партията, на брифинг в централата на ПП ГЕРБ, предаде репортер на Агенция „Фокус”. По повод искането на БСП за актуализация на бюджета за 2017 г. с необходимите суми за 1000 нови служители в Министерството на вътрешните работи и 6000 на Министерство на отбраната, Цветанов коментира: „Ние признаваме на БСП, че осъзнаха важността на сектор „Сигурност”. Защо не попитахте Корнелия Нинова кога и къде по време на предизборната кампания те са говорили да бъдат назначени 1000 полицейски служители. Кога преди са говорили за 6 000 служители, които да бъдат назначени в Министерство на отбраната? Аз им благодаря за това, че припознаха управленската програма на ГЕРБ и това, което можем да заявим категорично е, че през 2017 година ще бъдат назначени 1000 полицейски служители”. Цветанов подчерта, че от началото на годината до настоящия момент има обявени 600 конкурса за назначаване на полицейски служители. „От тях вече една не малка част са назначени, но в оставащите 6 месеца ще бъдат обявени останалите процедури. Това ще бъде факт. Спекулативно е от тяхна страна – те да говорят за неща, които ние сме обещали и неща, които ще изпълним за 2017 година”, каза още Цветанов. „Що се отнася до 2000 разследващи полицаи, които трябва да бъдат окомплектовани и това ще бъда направено до 31.12. 2017 година. 6 000-те полицейски служители, които трябва да бъдат обучени за неотложните процесуално–следствени действия – и това ще бъде направено в рамките на предстоящата година. Към юни 2018 година вече ще сме изпълнили този ангажимент. Благодаря на БСП, че четат много внимателно нашата управленска програма”, заяви още Цветанов. \r\nВесела ПЕТРОВА", "date": "2017-06-12", "title": "Цветан Цветанов, ГЕРБ: Кога и къде по време на предизборната кампания БСП са говорили да бъдат назначени 1000 полицейски служители"}
{"url": "http://www.focus-news.net/news/2017/06/12/2404188/kyustendil-zapochva-spetsializirana-politseyska-operatsiya-vav-vrazka-s-chereshovata-kampaniya.html", "text": "Започва специализирана полицейска операция във връзка с черешовата кампания. Това съобщи пред Радио „Фокус” – Кюстендил Любомир Георгиев, началник на сектор „Охрана на обществения ред” в Областна дирекция на МВР – Кюстендил. Специализираната полицейска операция е за охрана и недопускане нарушения на обществения ред в малките и отдалечени места, както и недопускане извършването на нарушения и престъпления  по време на прибирането на селскостопанската реколта. Охраната се осъществява съгласно изготвените планове, които включват и 16 служители на Дирекция „Жандармерия” към МВР. „По време на тазгодишната операция се осъществяват обходи и в по-малките населени места, където обработваемите площи са по-малко, но присъствието на полиция  ще предотврати посегателства и ще пресече опити за извършване на битови престъпления”, каза Любомир Георгиев.\r\nВенцеслав ИЛЧЕВ", "date": "2017-06-12", "title": "Кюстендил: Започва специализирана полицейска операция във връзка с черешовата кампания"}
{"url": "http://www.focus-news.net/news/2017/06/12/2404187/sport-ivendar-holifiyld-be-priet-v-mezhdunarodnata-boksova-zala-na-slavata.html", "text": "Легендарният американец Ивендър Холифийлд бе приет в Международната боксова зала на славата. Тържествената церемония бе проведена в щата Ню Йорк, се казва в официално съобщение, публикувано на официалния сайт на Залата на славата.\r\n54-годишният Холифийлд е единственият боксьор в света, който е четирикратен световен шампион в тежка категория.", "date": "2017-06-12", "title": "Спорт: Ивендър Холифийлд бе приет в Международната боксова зала на славата"}
{"url": "http://www.focus-news.net/news/2017/06/12/2404189/pleven-26-godishen-mazh-e-zadarzhan-za-pritezhanie-na-8-saksii-s-konopeni-nasazhdeniya-i-suha-trevista-masa.html", "text": "26-годишен мъж е задържан за притежание на 8 саксии с конопени насаждения и суха тревиста маса. Това съобщиха от пресцентъра на МВР. Късно вечерта на 10 юни служители на РУ - Левски спрели за проверка лек автомобил „Ауди 80“, шофиран от 26-годишен от града. При последвалия обиск на водача и претърсване на автомобила и дома му, служителите открили 14 топчета със суха тревиста маса, реагирала при полеви наркотест на марихуана. В пристройка до основното жилище са намерени и иззети осем саксии с конопени насаждения. Уведомен е дежурен прокурор при Районна прокуратура - Левски. Образувано е досъдебно производство. 26-годишният е задържан за срок до 24 часа в РУ - Левски. Работата по случая продължава разследващ полицай.", "date": "2017-06-12", "title": "Плевен: 26-годишен мъж е задържан за притежание на 8 саксии с конопени насаждения и суха тревиста маса"}
{"url": "http://www.focus-news.net/news/2017/06/12/2404186/ruse-13-godishno-momiche-e-bilo-omazheno-protiv-volyata-y-po-zakonite-na-romskata-obshtnost.html", "text": "Непълнолетно момиче е било „омъжено” против волята й в Русе, съобщиха от Областната дирекция на МВР. Миналия четвъртък е постъпил сигнал от социален работник в отдел „Закрила на детето” - град Русе за това, че 13-годишна с инициали Н.С. е „омъжена” по законите на ромската общност, против волята й, за непълнолетен младеж на име Роско, като „бракът” бил консумиран. По данни на малолетната, тя била принуждавана и склонявана да живее съпружески с Роско от майка му Гергина. По случая е образувано досъдебно производство за престъпление по чл. 191, ал. 3 вр. ал. 2 от НК.", "date": "2017-06-12", "title": "Русе: 13-годишно момиче е било „омъжено” против волята й по законите на ромската общност"}
{"url": "http://www.focus-news.net/news/2017/06/12/2404190/predsedatelyat-na-bsp-korneliya-ninova-kam-tsvetan-tsvetanov-manipulirate-faktite.html", "text": "Г-н Цветанов: Манипулирате фактите. Това се посочва в позиция на председателя на БСП Корнелия Нинова, публикувана в профила й в социалната мрежа „Фейсбук”, съобщиха от пресцентъра на партията. „Г-н Цветанов, отново манипулирате с фактите. Няма да спра да говоря истината за КСНС при президента Радев. В програмата ви пише, че хората са най-важни в системата за сигурност, както и в нашата. Тук сме на едно мнение. Проблемът е, че записаното в програмата на ГЕРБ и ангажиментите Ви по време на КСНС се разминават. Вашият министър на финансите заяви на съвета, че няма да осигури средства от бюджета нито за нови назначения, нито за увеличение на заплатите на сегашните служители в МВР и МО. Още там се противопоставих на това разминаване между красиви думи и реални намерения. Що се отнася до увеличаване на средствата за отбрана до 2% от БВП, Ви припомням, че министър Горанов отказа да ги осигури до 2020 година и тогава президентът Радев предложи срокът да се увеличи до 2024. Вашето поведение по време на КСНС показва двойнственост - едно да говорите пред хората, друго да правите. Отказвам да бъда част от това и винаги в политиката ще се позовавам само на фактите и истината. \r\nПозицията ни по използване на хитлеристко знаци и символи е принципна и непроменена. Те са неприемливи за нас. Но Ви напомням, че президентът Радев е избран пряко от народа с повече от 2 милиона гласа и нито една партия или партиен лидер- няма право да му нарежда какво да прави. Държавният глава взема самостоятелно решения и носи отговорност за тях пред целия народ”, се казва в позицията на Корнелия Нинова.", "date": "2017-06-12", "title": "Председателят на БСП Корнелия Нинова към Цветан Цветанов: Манипулирате фактите"}
{"url": "http://www.focus-news.net/news/2017/06/12/2404194/sofiya-vavezhda-se-vremenna-organizatsiya-na-dvizhenieto-za-otrazyavane-na-kontsert-v-zala-balgariya.html", "text": "Въвежда се временна организация на движението за отразяване на концерт в зала „България”, съобщиха от пресцентъра на Столична община. От 13.00 до 20.00 часа на 14 юни се забранява престоят и паркирането на пътни превозни средства, с изключение на автомобилите на снимачния екип и извън местата в режим на платено паркиране „служебен абонамент”, както следва: \r\n- на ул. „Георги Бенковски” между бул. „Цар Освободител” и ул. „Аксаков”; \r\n- на ул. „Аксаков” между ул. „Георги Бенковски” и ул. „Дякон Игнатий”.", "date": "2017-06-12", "title": "София: Въвежда се временна организация на движението за отразяване на концерт в зала „България”"}
{"url": "http://www.focus-news.net/news/2017/06/12/2404196/veliko-tarnovo-predsedatelyat-na-predsedatelstvoto-na-bosna-i-hertsegovina-n-pr-mladen-ivanich-shte-poseti-grada.html", "text": "Председателят на Председателството на Босна и Херцеговина Н. Пр. Младен Иванич ще посети Велико Търново в рамките на гостуването му в България, съобщиха от пресцентъра на Община Велико Търново. Визитата е насрочена за 13 юни, а Н. Пр. Иванич оглавява делегация от балканската държава. В нея влизат също министърът на външните работи Игор Църнадак, посланикът на Босна и Херцеговина у нас Радомир Богданович, българският посланик във федералната държава Августина Цветкова.\r\nН. Пр. Младен Иванич ще бъде приет от кмета на Велико Търново Даниел Панов. В 11.50 часа двамата ще дадат брифинг относно срещата и посещението на чуждестранните гости.\r\nВелико Търново поддържа добри отношения с Баня Лука в Босна и Херцеговина. Преди няколко години предприемачи от този град дариха фиданки за оформянето на парковото пространство в двора на храма „Свети Четиридесет мъченици”. През 2009 г. тогавашният председател на Председателството на Босна и Херцеговина Небойша Радманович също гостува във Велико Търново.", "date": "2017-06-12", "title": "Велико Търново: Председателят на Председателството на Босна и Херцеговина Н. Пр. Младен Иванич ще посети града"}
{"url": "http://www.focus-news.net/news/2017/06/12/2404193/dimitar-brachkov-kmet-na-petrich-balgariya-zagubi-edin-ot-nay-silnite-si-avtori-v-savremennata-literatura-dimitar-gonov.html", "text": "България загуби един от най-силните си автори в съвременната литература - Димитър Гонов. Това се посочва в съболезнователно писмо на кмета на Община Петрич Димитър Бръчков до семейството на починалия писател Димитър Гонов, съобщиха от пресцентъра на Община Петрич. Димитър Гонов е родом от град Петрич и почетен гражданин на Петрич. Той остава едно от най-ярките имена в съвременната българска литература като поет, писател и драматург. В съболезнованието на кмета Бръчков се казва още: „От свое име и от името на жителите на община Петрич изразявам огромно съжаление за загубата на нашия съгражданин и почетен гражданин на Петрич - Димитър Гонов. България загуби един от най-силните си автори в съвременната литература. България загуби един самоотвержен и достоен гражданин, който никога не пречупи себе си и запази устоите на своите принципи! Признат приживе като виден писател, поет и драматург Димитър Гонов ще продължи да живее в нашите сърца със своите произведения - населени с български темперамент, дух, ритуали, исторически връзки в миналото. Петрич ще помни Димитър Гонов! Поклон пред светлата му памет!”", "date": "2017-06-12", "title": "Димитър Бръчков, кмет на Петрич: България загуби един от най-силните си автори в съвременната литература - Димитър Гонов"}
{"url": "http://www.focus-news.net/news/2017/06/12/2404192/dilyan-mlazev-kmet-na-obshtina-elena-vzeti-sa-dopalnitelni-merki-za-obezopasyavaneto-na-novoobrazuvaloto-se-svlachishte-na-pat-elena-miykovtsi.html", "text": "Взети са допълнителни мерки за обезопасяването на новообразувалото се свлачище на път Елена – Мийковци. Това съобщи за Радио „Фокус“ – Велико Търново кметът на Елена Дилян Млъзев. Днес са изпратени служители на Общината, които да обезопасят участъка. Той допълни, че Общинската комисия по безопасност на движението ще заседава в петък. Заседанието ще е разширено. На него ще присъстват и представители на сектор „Пътна полиция“ към Областната дирекция на МВР и на Районната пътна служба към Областно пътно управление. Целта е да се определи какви трайни ограничения да бъдат въведени в този участък. До тогава се забранява преминаването на товарни автомобили с общо тегло над 2.5 тона през участъка от гр. Елена до с. Лазарци, а всички останали водачи да преминават през участъка с повишено внимание. Възможните обходни маршрути в посока с. Мийковци са от гр. Елена по републикански път II-53 за гр. Сливен, отклонение през селата Руховци и Илаков рът до с. Лазарци, както и от гр. Елена по републикански път III-662 за гр. Твърдица, отклонение през с. Буйновци и с. Нешевци до местността „Бърдушка кория“. Дилян Млъзев посочи, че фронтът на свлачището е около 30 метра, а допълнително е компрометиран и около 20 метра пътен участък. Той припомни, че и в предходни години в тази отсечка е имало свлачищни процеси. По думите му няма как да се укрепи самият скат, за да се предотвратят свличания на земна маса, тъй като участъкът е планински.\r\nНадежда КРЪСТЕВА", "date": "2017-06-12", "title": "Дилян Млъзев, кмет на Община Елена: Взети са допълнителни мерки за обезопасяването на новообразувалото се свлачище на път Елена – Мийковци"}
{"url": "http://www.focus-news.net/news/2017/06/12/2404195/predsedatelyat-na-zhgerb-irena-sokolova-prisastva-na-osveshtavaneto-na-noviya-samostoyatelen-balgarski-pravoslaven-hram-sv-ivan-rilski-vav-viena.html", "text": "Председателят на ЖГЕРБ Ирена Соколова присъства на освещаването на български православен храм „Св. Иван Рилски“ във Виена. Това съобщиха от пресцентъра на ПП ГЕРБ. Соколова поднесе посланието за здраве и просперитет на зам.-председателя на ГЕРБ Цветан Цветанов, който бе изпратил официален поздравителен адрес. Поздравителни адреси към Отец Иван Петкин, настоятел на православната църква \"Свети Иван Рилски\" във Виена, изпратиха министър-председателят Бойко Борисов, кметът на София Йорданка Фандъкова и посланика на Република България във Виена.\r\n„Православната вяра и Църква винаги са били ключови за съхраняване на българския дух и идентичност. Вярвам, че в настоящите времена на предизвикателства, Църквата остава един незаменим стожер на българското – както в рамките на родината, така и извън нея. Пожелавам Ви успех и удовлетворение в изпълнение на благородната Ви кауза“, се казва в поздравителния адрес, изпратен от Цветан Цветанов.\r\n„Огромната българска общност в австрийската столица, която наброява повече от 25 хил. жители, тържествува и празнува голямата радост да има ново, красиво, собствено място за срещи и молитви. Благодарим за усилията на отец Петкин, на цялото духовенство във Виена, на нашето българско посолство и на Негово Високопреосвещенство Западно- и Средноевропейският Митрополит Антоний“, сподели Ирена Соколова след събитието.\r\nХрамът „Свети Иван Рилски“ във Виена се намира на адрес Dunklergasse 21, 1120 Wien.", "date": "2017-06-12", "title": "Председателят на ЖГЕРБ Ирена Соколова присъства на освещаването на новия самостоятелен български православен храм „Св. Иван Рилски“ във Виена"}
{"url": "http://www.focus-news.net/news/2017/06/12/2404185/afp-aleksey-navalni-e-zadarzhan-v-moskva.html", "text": "Руският опозиционен политик Алексей Навални е задържан в Москва, предава AFP, като се позовава на съобщение в социалната мрежа „Туитър“ от съпругата му Юлия.\r\nКъм поста е прикачена снимка, на която се вижда Навални в полицейска патрулка. \r\nВ понеделник, 12 юни, в страната честват Деня на Русия. Същевременно в редица градове се провеждат демонстрации срещу ширещата корупция. Тереза Герова", "date": "2017-06-12", "title": "AFP: Алексей Навални е задържан в Москва"}
{"url": "http://www.focus-news.net/news/2017/06/12/2404197/reuters-nay-malko-trima-afganistanski-tsivilni-sa-zaginali-sled-kato-amerikanski-voynitsi-sa-otkrili-strelba.html", "text": "Най-малко трима афганистански цивилни са убити в ранните часове на понеделник, когато американски войници са открили огън, след като превозното им средство е било ударено от крайпътна бомба, предава Reuters, като се позовава на представител на властите в източната провинция Нангахар. \r\n„След като бомбата ги удари, американските сили започнаха стрелба и убиха един мъж и две деца до него“, заяви говорителят на губернатора на провинция Нангахар.\r\nАмериканското командване в Кабул увери, че ще провери докладите. Тереза Герова", "date": "2017-06-12", "title": "Reuters: Най-малко трима афганистански цивилни са загинали, след като американски войници са открили стрелба"}
{"url": "http://www.focus-news.net/news/2017/06/12/2404191/zam-gl-prokuror-borislav-sarafov-7-dushi-ot-burgas-sa-zadarzhani-za-uchastie-v-organizirana-prestapna-grupa-zanimavashta-se-s-proizvodstvo-i-razprostranenie-na-narkotitsi.html", "text": "На 10 юни Специализираната прокуратура привлече като обвиняеми Теодор Бангеев, Георги Карчев, Илко Паскалев, Димитър Киров, Георги Иванов, Радослав Пехливанов и Филип Чорио. На тези седем лица са повдигнати обвинения за това, че от октомври 2016 до задържането им на 10 юни са участвали в организирана престъпна група, произвеждаща и разпространяваща наркотици на територията на град Бургас и около града. Това каза на брифинг заместникът на главния прокурор Борислав Сарафов, предаде репортер на Агенция „Фокус“.  „Групата е създадена с користна цел – извличане на печалба от тази си противозаконна дейност. В голяма част от задържаните лица са намерени и иззети наркотични вещества, а в дома на Филип Чорио е намерена цяла оранжерия“, посочи Сарафов. По думите му групата се е самоснабдявала, сама е произвеждала наркотичните вещества, с които после е снабдявала Бургас и курортите около града. „На Филип Чорио е повдигнато обвинение и за това, че в дома си в град Бургас е засял и отглеждал растения от рода на конопа. 60 броя растения общо нето тегло около 10 кг на листната маса“, коментира той. Според него случаят е изключително интересен, защото оранжерията е намерена в жилищен блок, но изключително високо професионално подготвена. „В един от участниците намерихме схемата, по която той е организирал и направил своята лаборатория. Но не препоръчваме обаче тази схема да бъде използвана от други лица от Бургас или от други региони“, каза Сарафов. По думите му държавата няма да допусне ескалация на напрежението и разпределяне на територии между враждуващи банди както в Бургас, така и в региона. „Това са млади момчета – 93-ти,  96-ти, 98-ти набор. Всичките са от средите на трениращите фитнес и ММА“, допълни той. \r\nСтефан ПЕТРОВ", "date": "2017-06-12", "title": "Зам. гл. прокурор Борислав Сарафов: 7 души от Бургас са задържани за участие в организирана престъпна група, занимаваща се с производство и разпространение на наркотици"}
{"url": "http://www.focus-news.net/news/2017/06/12/2404199/sofiya-vavezhda-se-vremenna-organizatsiya-na-dvizhenieto-za-provezhdane-na-premium-rali-sofiya-sveti-vlas-na-17-yuni.html", "text": "Въвежда се временна организация на движението за провеждане на „Премиум рали – София – Свети Влас“. Това съобщиха от пресцентъра на Столична община. От 17.00 до 20.30 часа на 17 юни 2017 г. се забранява престоят и паркирането на пътни превозни средства, с изключение на автомобилите на участниците в мероприятието на бул. “Джеймс Баучер“, между ул. “Петър Станчев“ и входа за паркинга на хотела „Маринела“. \r\nОт 17.00 до 20.30 часа се забранява влизането на пътни превозни средства с изключение на автомобилите на участниците в мероприятието на бул. “Джеймс Баучер“, между ул. “Петър Станчев“ и входа за паркинга на хотел „Маринела“.", "date": "2017-06-12", "title": "София: Въвежда се временна организация на движението за провеждане на „Премиум рали – София – Свети Влас“ на 17 юни"}
{"url": "http://www.focus-news.net/news/2017/06/12/2404203/sofiyska-voda-pooshtryava-korektnite-si-klienti-s-tombolata-plati-si-smetkata-v-srok-i-specheli.html", "text": "„Софийска вода“ ще награди десет коректни клиенти в лятната томбола на дружеството. Това съобщиха от пресцентъра на дружеството.\r\nНаградите са: \r\n- 6 ваучера по 500 лева за бяла и черна техника; \r\n- 4 ваучера по 250 лева за спортни стоки.\r\nВсички клиенти, които нямат задължения към 31 август 2017 г., ще бъдат включени автоматично в томболата, а печелившите ще бъдат изтеглени в началото на септември.\r\nИнформация за томболата може да се получи в Центровете за обслужване на клиенти на „Софийска вода” и на новия безплатен номер за връзка с клиенти 0800 121 21. На интернет страницата на дружеството (www.sofiyskavoda.bg) столичани могат да проверят текущите си задължения, да заявят електронна фактура или да се абонират за SMS известяване за планираните спирания на водата. Компанията предоставя много опции за касово и безкасово плащане на сметките за вода.\r\nЗа „Софийска вода” е изключително важно да поощрява коректните си клиенти и да пази техните интереси. Благодарение на редовните платци се поддържат водоснабдителните и канализационните услуги в столицата и се правят инвестиции за тяхното подобряване.", "date": "2017-06-12", "title": "„Софийска вода“ поощрява коректните си клиенти с томболата „Плати си сметката в срок и спечели“"}
{"url": "http://www.focus-news.net/news/2017/06/12/2404198/tsvetan-tsvetanov-gerb-ne-e-neobhodim-nov-zakon-za-ministerstvoto-na-vatreshnite-raboti.html", "text": "Не е необходим нов закон за Министерството на вътрешните работи. Това каза Цветан Цветанов, председател на ПГ на ГЕРБ и зам.-председател на партията, на брифинг в централата на ПП ГЕРБ, предаде репортер на Агенция „Фокус”. \r\n„По време на предизборната кампания сме казали, че ще направим анализ и в момента той се осъществява. Ще предложим законодателни промени, но не и изцяло нов закон за МВР, защото не е необходим такъв”, заяви Цветанов. „Заявяваме категорично, че до 4 месеца ще трябва да приемем Закон за частната охранителна дейност, защото той също има пряко отношение в борбата с конвенционалната престъпност. По отношение на рестартирането на фонд пътна безопасност – до 1 месец трябва да имаме начина, по който да бъдат реализирани натрупаните финансови средства от глобите по Закона за движение по пътищата. Тази сряда ще гледаме промените в Закона за пътищата, като ще изпълним част от начертаните мерки на българското правителство за борбата и противодействието на жертвите по пътищата. Нашата цел е да изпълним изискването и препоръката на ЕК жертвите през 2020 година да бъдат на половина на тези през 2010 година”, посочи Цветанов, като уточни, че в момента жертвите на пътни инциденти у нас са около 700 на година. „Това е една изпълнима мярка и тя ще бъда направена”, заяви той.   \r\n„Това, което БСП са прозрели, че най-важният ресурс на сигурността са хората ние го това от години”, каза още Цветанов. \r\nПо думите му опозицията се стреми да отклони страната от единствения възможен път – европейския и това, което се стреми да прави правителството – да намали административната тежест за гражданите, да имаме икономически растеж и да се подготвим добре за председателството на Съвета на ЕС. \r\n„Когато говорим за отбрана, трябва да говорим и за образование, и за култура, и за икономика, и за регионална политика, защото нещата, които трябва да се свършат са много, а ресурсът на държавата е ограничен. Ние полагаме усиля да съберем повече пари от приходните агенции да имаме бюджет, който да ни даде възможност да влезем в чакалнята и да влезем в еврозоната ”, каза още Цветанов. \r\nВесела ПЕТРОВА", "date": "2017-06-12", "title": "Цветан Цветанов, ГЕРБ: Не е необходим нов закон за Министерството на вътрешните работи"}
{"url": "http://www.focus-news.net/news/2017/06/12/2404200/gl-sekretar-na-mvr-mladen-marinov-na-oranzheriyata-na-narkorazprostranitelite-ot-burgas-mogat-da-zavizhdat-vsichki-selskostopanski-proizvoditeli.html", "text": "Оранжерията е изградена на високо технологично ниво. Могат да завиждат всички селскостопански производители, тъй като изцяло функционира без намесата на човешкия фактор – има датчици за влага, датчици за светлина, мери влага на въздух на почва. Това каза на брифинг главният секретар на МВР главен комисар Младен Маринов, предаде репортер на Агенция „Фокус“ във връзка със задържането на 7 души за участие в организирана престъпна група, занимавала се с производство и разпространение на наркотици в Бургас. „Става въпрос за една група, която действа изключително конспиративно. В същото време с брутални действия, понякога и с побоища без да има пряка необходимост за това – по питейни заведения, по квартали“, посочи Маринов. Според него групата се е опитвала да наложи монопол върху наркоразпространението в определени територии. „Интересното е, че тя не се снабдява от външни снабдители, а сама си произвежда наркотика, който разпространява. Поради тази причина е по-затворена и по трудна за пробиване и проследяване“, допълни той. По думите му оранжерията е много добре маскирана със скрита врата към основните помещения. „Изключително добре структурирана и организирана група. В следствие на техните действия генерират и сериозен паричен ресурс“, коментира Маринов. Според него е неутрализирана цялата група, която е влияела върху оперативната обстановка на територията на град Бургас. \r\nСтефан ПЕТРОВ", "date": "2017-06-12", "title": "Гл. секретар на МВР Младен Маринов: На оранжерията на наркоразпространителите от Бургас могат да завиждат всички селскостопански производители"}
{"url": "http://www.focus-news.net/news/2017/06/12/2404204/afp-pravitelstvoto-na-finlandiya-pred-razpad-yuha-sipilya-obyavi-che-shte-bade-slozhen-kray-na-koalitsiyata-s-evroskeptitsite.html", "text": "В понеделник центристкият министър-председател на Финландия Юха Сипиля заяви, че неговата партия и консервативните й съюзници искат да сложат край на коалицията с евроскептиците от „Истински финландци“, предава AFP. Решението бе взето след избирането на хардлайнера Юси Хала-ахо за нов председател на крайнодясната партия. \r\n\"Не съществуват условия, които ни позволяват да си сътрудничим с финландците, водени от Хала-ахо\", заяви Сипиля в пост в социалната мрежа „Туитър“. Тереза Герова", "date": "2017-06-12", "title": "AFP: Правителството на Финландия пред разпад - Юха Сипиля обяви, че ще бъде сложен край на коалицията с евроскептиците"}
{"url": "http://www.focus-news.net/news/2017/06/12/2404201/polk-boris-rakov-soszr-smolyan-gratskite-vlasti-se-vazdarzhat-da-dadat-razreshenie-za-izgrazhdane-na-kompleks-na-kapitan-petko-voyvoda-v-esimi-obektat-bil-s-internatsionalno-znachenie.html", "text": "Гръцките власти се въздържат да дадат разрешение за изграждането на комплекс, посветен на капитан Петко войвода, в родното му село Есими, защото обектът е бил с интернационално значение. Това каза за Радио „Фокус” – Смолян о. з. полк. Борис Раков – председател на Общинския съвет на Съюза на офицерите и сержантите от запаса и резерва (СОСЗР) – Смолян. Полк. Раков обясни, че след като от Съюза на офицерите и сержантите от запаса и резерва са се разбрали със собственика на имота и той е подписал декларацията, с която за вбъдеще след изграждането му обектът ще се предостави на СОСЗР за стопанисване и управление за срок от 15 години, и след съгласието за изграждане на обекта от област Александруполис, са очаквали и официалното разрешение и подписването на документите и от страна на официалните гръцки власти, през миналото лято дори е направена и първата копка за Мемориалния тракийски комплекс в Есими от представители на СОСЗР, заедно със собственика на имота. \r\n„Спряна е работата по изграждането на обекта в Гърция, тъй като официалните власти засега не дават официално разрешение, водят се разговори на ниво посланик – зам.-външен министър. От българска страна е направено всичко необходимо, сега чакаме отговор от гръцката страна, но не сме се отказали от изграждането на този обект”, каза полк. Раков. Той припомни, че още миналата година е разкрита сметка за набиране на средства за строителството на обекта, но в момента кампанията е в застой, тъй като се очаква решението на гръцките власти. Предвижда се мемориалният комплекс да бъде изграден на мястото, където е била родната къща на войводата. В имота има паметник на капитан Петко войвода, като се предвижда да бъде направен комплекс от къща-музей с конферентна зала и чешма с беседка, а с гръцки средства да бъде изграден и  параклис, който ще бъде наречен „Свети Димитър”.\r\nДаниела БОЙКОВА", "date": "2017-06-12", "title": "Полк. Борис Раков, СОСЗР-Смолян: Гръцките власти се въздържат да дадат разрешение за изграждане на комплекс на капитан Петко войвода в Есими, обектът бил с интернационално значение"}
{"url": "http://www.focus-news.net/news/2017/06/12/2404202/kmetat-na-sofiya-yordanka-fandakova-admiriram-usiliyata-na-pravitelstvoto-da-oblekchat-grazhdanite-po-otnoshenie-na-vsichki-administrativni-uslugi.html", "text": "Адмирирам усилията на правителството да облекчат гражданите по отношение на всички административни услуги. Това каза на брифинг кметът на София Йорданка Фандъкова след среща с министъра на регионалното развитие и благоустройството Николай Нанков във връзка с кадастъра, предаде репортер на Агенция „Фокус“. „Бяхме на среща с всички 24 районни кмета на София и министъра на регионалното развитие и благоустройството Николай Нанков. Гражданите дълги години са получавали тази услуга от общината и в даден момент я получават от държавата. Благодарна съм на всички районни кметове, защото поеха инициатива да облекчат чрез изнесен офис. Там се получават заявленията на място и след това скиците. Става дума и за финансови взаимоотношения. Имаме пълното разбиране на министър Нанков. Ще работим заедно в екип“, заяви Фандъкова. Тя изрази готовност да работи с държавата за всичко по отношение на облекчаване на административната тежест за гражданите. \r\nЛюба АЛЕКСИЕВА", "date": "2017-06-12", "title": "Кметът на София Йорданка Фандъкова: Адмирирам усилията на правителството да облекчат гражданите по отношение на всички административни услуги"}
{"url": "http://www.focus-news.net/news/2017/06/12/2404206/stara-zagora-v-ramkite-na-tri-dni-kazanlak-be-domakin-na-vtoroto-izdanie-na-natsionalen-folkloren-konkurs-dimitar-gaydarov.html", "text": "Под патронажа на кмета на община Казанлък Галина Стоянова в рамките на три дни Казанлък бе домакин на второто издание на Национален фолклорен конкурс „Димитър Гайдаров“, съобщиха от пресцентъра на Общината. Събитието посрещна над 1000 участници от всички фолклорни области в България, с участието на деца и ученици от музикалните училища в България, фолклорни читалищни състави и школи. Тригодишни бяха най-малките участници в конкурса, а най-възрастният - на 86.\r\nОрганизатори на НФК „Димитър Гайдаров – 1906 – 1986г.“ са Община Казанлък, Академия за музикално, танцово и изобразително изкуство – Пловдив,  НЧ „Възродена „Искра“ и ФА „Гъдулица“.\r\nОт името на Кмета Галина Стоянова конкурсната проява откри народният представител Борис Кърчев: „За мен е удоволствие да присъствам на откриването на втория Национален фолклорен конкурс „Димитър Гайдаров“, посветен на един истински казанлъчанин и човек, носил фолклора в сърцето си и предал тази любов към фолклора не само на своите колеги, но и на своя внук, Димитър Гайдаров“, приветства депутатът от 44-то Народно събрание. Борис Кърчев отбеляза, че конкурсът е намерил подобаващо място в културния календар на Община Казанлък, защото Общината винаги е подкрепяла прояви, свързани със съхраняване на фолклорните традиции и е в помощ на развитието на фолклора: „Фолклорът, заедно с нашата писменост и християнската ни вяра са били стълбовете, на които се е градила нашата националност и благодарение на които сме се съхранили като народ през вековете на робство. Надявам се с годините този конкурс да се развива и да става още по-внушителен“, каза Борис Кърчев.\r\nВ  официалното откриване на конкурса взеха участие  представителни фолклорни форми на музикалните паралелки в Средно училище „Любен Каравелов“ – Пловдив, НЧ „Пробуда“ – село Копринка и Фолклорен ансамбъл „Гъдулица“ – Казанлък. \r\nФолклористът Димитър Гайдаров, на когото е посветен конкурсът е един от най-изтъкнатите за времето си фолклористи не само в Казанлъшко, но и в България.  Роден през 1906 г., той става основател на фолклорните ансамбли „Арсенал“ и „Искра“, които съществуват и до днес, на музикални школи за народни инструменти и народно пеене към някогашния Пионерски дом и НЧ „Искра” в Казанлък, както и 54 фолклорни музикални школи, хорове и оркестри в населените места под Балкана. Възпитаници на Гайдаров са и едни от първите ученици на Средното  музикално училище в град Котел. Освен музикант и диригент, Гайдаров е автор на множество инструментални и вокални фолклорни  обработки.", "date": "2017-06-12", "title": "Стара Загора: В рамките на три дни Казанлък бе домакин на второто издание на Национален фолклорен конкурс „Димитър Гайдаров“"}
{"url": "http://www.focus-news.net/news/2017/06/12/2404209/zam-glaven-prokuror-borislav-sarafov-obrazuvano-e-dosadebno-proizvodstvo-za-razhodvane-na-tselevi-sredstva-na-ndk-ot-dlazhnostno-litse-ne-po-prednaznachenie.html", "text": "Образувано е досъдебно производство по чл.254 (a) от Наказателния кодекс, който касае разходване на целеви средства от длъжностно лице не по предназначение. Това каза пред журналисти заместникът на главния прокурор Борислав Сарафов, предаде репортер на Агенция „Фокус“.  „Днес сутринта разговарях с наблюдаващия прокурор от Софийска градска прокуратура, който не даде съгласието си по чл. 198 от НПК за разгласяване на материали по разследването, поради което не бих могъл да кажа подробности“, посочи Сарафов. По думите му разследването се води срещу неизвестен извършител. „Парите са за издръжката на НДК, за електричество, за комунални разходи“, допълни той. \r\nСтефан ПЕТРОВ", "date": "2017-06-12", "title": "Зам. главен прокурор Борислав Сарафов: Образувано е досъдебно производство за разходване на целеви средства на НДК от длъжностно лице не по предназначение"}
{"url": "http://www.focus-news.net/news/2017/06/12/2404212/plovdiv-okrazhna-prokuratura-vnese-obvinitelen-akt-spryamo-nepravosposoben-vodach-prichinil-po-nepredpazlivost-smartta-na-19-godishno-momiche.html", "text": "Окръжна прокуратура - Пловдив внесе в съда обвинителен акт спрямо 32-годишния Тодор Т. за това, че без да има необходимата правоспособност за управление на автомобил е нарушил правилата за движение и по непредпазливост причинил смърт на едно лице и средни телесни повреди на друго лице – престъпление по чл.343 ал.3 във връзка с ал.4 във връзка ал.1 във връзка с чл.342 ал.1 от Наказателния кодекс. Това съобщиха от пресцентъра на Апелативна прокуратура - Пловдив.\r\nОбв. Тодор Т. не притежавал свидетелство за управление на моторно превозно средство. Преди години, докато живеел в Гърция, се учил да управлява автомобил, но там също нямал издадена шофьорска книжка. \r\nНа 9 юли 2014 г. обвиняемият Тодор Т. и негов приятел пристигнали в гр. Първомай, обл. Пловдив. Заедно с други двама техни познати решили да се поразходят до с. Виница, общ. Първомай. Те пътували с лек автомобил, марка „Фолксваген Голф“, който не бил собственост на обвиняемия Тодор Т. Въпреки че нямал свидетелство за управление на моторно превозно средство, обвиняемият седнал на шофьорското място и управлявал автомобила до с. Виница, общ. Първомай. Там към групата се присъединил друг техен познат. Всички посетили кафене в центъра на селото. Към 21,30 часа те тръгнали от с. Виница  към гр. Първомай. Обвиняемият Тодор Т. седнал на шофьорското място, като в колата пътували и четиримата свидетели. На около 2 км преди гр. Първомай обвиняемият Тодор Т. навлязъл с автомобила в насрещната лента за движение, без да се налага заобикаляне или изпреварване, защото в този момент на пътя не е имало други моторни превозни средства. По същото време в посока към с. Виница, общ. Първомай, се движел лек автомобил, марка „Опел Астра“. Колата управлявал Н.А., а до него на предната дясна седалка пътувала 19-годишната Я.Л. Водачът Н.А. видял идващата отсреща кола, управлявана от обвиняемия Тодор Т., направил маневра за екстрено спиране, както и отклоняване вляво, но последвал удар, който бил неизбежен.   \r\nМинути по-късно лекият автомобил, марка „Фолксваген Голф“, управляван от обвиняемия Тодор Т.,  се запалил. Пристигналият на място екип на Спешна медицинска помощ констатирал смъртта на 19-годишната Я.Л., която починала от остра кръвозагуба. Водачът на лекия автомобил „Опел Астра“  получил наранявания – три средни телесни повреди. Според заключението на експертизата водачът на лекия автомобил, марка „Фолксваген Голф“ , е имал техническа възможност да избегне произшествието, ако се е движел в дясната за него лента.  По делото са били разпитани свидетели, назначени експертизи, приложени фотоалбуми и др.", "date": "2017-06-12", "title": "Пловдив: Окръжна прокуратура внесе обвинителен акт спрямо неправоспособен водач, причинил по непредпазливост смъртта на 19-годишно момиче"}
{"url": "http://www.focus-news.net/news/2017/06/12/2404208/sport-tsvetana-pironkova-se-klasira-za-vtoriya-krag-na-turnira-v-notingam.html", "text": "Първата ракета на България при жените Цветана Пиронкова победи чешката квалификантка Тереза Мартинцова с 6:2, 6:2 и се класира за втория кръг на турнира в Нотингам след  игра, продължила 74 минути.\r\nВ следващия кръг най-добрата българска тенисистка  ще се изправи срещу победителката от мача между японката Куруми Нара и поставената под номер три Лорън Дейвис от САЩ.\r\nСлед сезона на клей Пиронкова падна до 126-то място в световната ранглиста.", "date": "2017-06-12", "title": "Спорт: Цветана Пиронкова се класира за втория кръг на турнира в Нотингам"}
{"url": "http://www.focus-news.net/news/2017/06/12/2404205/st-komisar-kaloyan-kaloyanov-odmvr-burgas-zalovenata-narkogrupa-se-e-gotvela-za-razprostranenie-na-narkotitsi-v-kurortite-v-rayona-prez-letnite-mesetsi.html", "text": "През зимния сезон разпространението става основно в Бургас по обясними причини, курортите не работят. Но определено имаше данни за подготовка на разпространение в курортите през летните месеци. Това съобщи на брифинг ст. комисар Калоян Калоянов, директор на ОДМВР-Бургас във връзка със задържането на 7 души за участие в организирана престъпна група, занимавала се с производство и разпространение на наркотици в Бургас, предаде репортер на Агенция „Фокус“. „Изключително бързо се опитваха да налагат монопол по отношение на наркоразпространението, като методите, които ползваха се отличаваха с много силна демонстративна агресивност“, посочи Калоянов. Според него групата е генерирала достатъчни печалби, за да си осигури един доста охолен живот. По думите му подготовката на млади наркотични растения се е извършвала на друго място,  а след това са пренасяни в разкритата нарколаборатория. \"Имаше един затворен цикъл, което беше свързано изцяло с конспиративността на групата“, съобщи той. По думите му задържаните лица са криминално проявени и са известни в подземния свят. \r\nСтефан ПЕТРОВ", "date": "2017-06-12", "title": "Ст. комисар Калоян Калоянов, ОДМВР - Бургас: Заловената наркогрупа се е готвела за разпространение на наркотици в курортите в района през летните месеци"}
{"url": "http://www.focus-news.net/news/2017/06/12/2404210/smolyan-zapochnaha-remontnite-deynosti-na-ul-nataliya-v-raykovo.html", "text": "Започнаха ремонтните дейности на ул. „Наталия” в смолянския кв. \"Райково\", съобщиха от пресцентъра на Община Смолян. Зам.-кметът инж. Мариана Цекова инспектира началото на първия етап от строителните дейности. По този повод от днес, 12 юни, е въведена временна организация на движение от острова на Бралото до търговски център Крис Мар. Обходният маршрут за гражданите и гостите на гр. Смолян е по ул. „Родопи“ и Главна пътна комуникация. \r\nПо време на строително –ремонтните дейности ще се осигури непрекъснат достъп на автомобилите със специален режим на движение.\r\nОтговорник за поставянето, целостта и изправността на пътната сигнализация, оказваща временната организация на движение е представител,  посочен от фирмата изпълнител – ДЗЗД „Смолян Е.К” ООД - Георги Шопов, мобилен телефон -0885-07 80-71.\r\nВременната организация на движение ще продължи, докато приключат строителните дейности.", "date": "2017-06-12", "title": "Смолян: Започнаха ремонтните дейности на ул. „Наталия” в Райково"}
{"url": "http://www.focus-news.net/news/2017/06/12/2404211/ministar-nikolay-nankov-shte-uvelichim-obsluzhvaneto-na-kadastralni-uslugi-s-izneseni-ofisi-v-rayonnite-administratsii-v-sofiya.html", "text": "Със същия брой хора Агенцията по геодезия, картография и кадастър в София функционираше тогава, когато имахме 8 района с кадастрални карти. Това каза на брифинг министърът на регионалното развитие и благоустройството Николай Нанков след среща с кмета на Столична община Йорданка Фандъкова и районните кметове на София, предаде репортер на Агенция „Фокус“. „В момента всички райони на София, без три – „Слатина“, който предстои да бъде в рамките на няколко месеца, „Студенстки“ и „Лозенец“, са покрити с кадастрална карта. В пъти повече е повишен броят на издаваните документи във формата на скици. Предоставянето на услуги е в десетки пъти по-голямо, а респективно служителите на Агенцията няма как да бъдат увеличени. Срещаме съдействие от Столична община вече втора година, тъй като в 4 по настоящем и в пети предстои споразумение за изнесено работно място. Това са районите „Нови Искър“, „Надежда“, „Люлин“, „Подуяне“ и „Илинден“, коментира Нанков. По думите му с тези споразумения от районните администрации предоставят и помещения, и служител, който да приема заявления, както и да бъдат получавани в тези изнесени офиси. \r\n„С изключение на тях, цялото обслужване на клиенти и ползватели на кадастрални услуги се извършва на офиса на ул. „Мусала“ до сградата на Агенцията по геодезия, картография и кадастър. Съвместно с Агенцията и Столична община ще увеличим това обслужване, като създадем условия то да бъде извършвано не само на ул. „Мусала“, а и в районните администрации“, допълни той. Нанков подчерта, че ще бъде създадена работна група в рамките на утрешния ден. „До петък трябва да имаме конкретни резултати относно това как ще оформим чисто процедурно, юридически и финансово тези отношения. Основната ни цел е по-качественото и по-бързо обслужване на българските граждани с глобалната визия за облекчаване на административната тежест и процесите по обслужване“, каза още регионалният министър.\r\nЛюба АЛЕКСИЕВА", "date": "2017-06-12", "title": "Министър Николай Нанков: Ще увеличим обслужването на кадастрални услуги с изнесени офиси в районните администрации в София"}
{"url": "http://www.focus-news.net/news/2017/06/12/2404207/prokuror-ivan-geshev-zadarzhanite-narkoproizvoditeli-deystvali-v-burgas-i-regiona-sa-podrazhavali-na-mezhdunarodna-prestapna-grupa.html", "text": "Има данни по делото, че организираната престъпна група, занимавала се с производство и разпространение на наркотици в Бургас, е подражавала на международна група MS-13. Приемаме, че те са техни идоли и имитират дейността им. Това каза на брифинг прокурор Иван Гешев, административен ръководител на Специализираната прокуратура, предаде репортер на Агенция „Фокус“. „Вчера бяха внесени в Специализирания наказателен съд 6 броя искания за мярка „Задържане под стража“ на 6 от обвиняемите лица. Съдът е взел мярката на всички. Тя подлежи на обжалване. Едно от лицата е с парична гаранция, защото е съдействало и изцяло на разследващите и на наблюдаващия прокурор“, посочи Гешев. \r\nПроведени са над 36 обиска и претърсвания на лица, леки автомобили, апартаменти, като у повечето от задържаните са намерени наркотични вещества. „4 от лицата, освен за организиране на престъпна група, са привлечени и за вторични престъпления, а именно за притежание на наркотични и високо рискови наркотични вещества“, посочи Гешев. Според него, става въпрос за изключително технически добре подготвена лаборатория, която е на територията на целия апартамент. „Евентуалното производство през активния летен сезон би обслужило, може би, половината град Бургас и множество от околните сателитни курортни градове“, каза още Иван Гешев. \r\nСтефан ПЕТРОВ", "date": "2017-06-12", "title": "Прокурор Иван Гешев: Задържаните наркопроизводители, действали в Бургас и региона, са подражавали на международна престъпна група"}
{"url": "http://www.focus-news.net/news/2017/06/12/2404213/dobrich-nap-zapechatva-obekt-za-izkupuvane-na-vtorichni-surovini-v-balchik.html", "text": "НАП запечатва обект за изкупуване на вторични суровини в Балчик. Това съобщи Красимир Павлов, старши експерт в звено „Комуникации“ към ТД на НАП – Варна, офис - Добрич, предаде кореспондентът на Радио „Фокус” – Варна. Със започването на летния сезон инспекторите от „Оперативни проверки“ към НАП - Варна засилват контрола в града и по Северното Черноморие. При извършване на проверки в град Балчик данъчните установяват, че голям обект за изкупуване на вторични суровини осъществява дейността си без наличието на касов апарат. За това грубо нарушение на данъчните закони на търговеца ще бъде съставен акт, чийто размер е от 3000 до 10 000 лева, и площадката за изкупуване ще бъде запечатана за срок до 30 дни. През целия летен сезон дистанционното наблюдение на касовите апарати ще бъде засилено. Чрез системата за дистанционна връзка с НАП се следят оборотите на 6849 касови апарата на обекти в Добрич. Под дистанционно наблюдение на системата са и 2810 касови апарата в Балчик и Албена, 1063 в Каварна и 356 апарата в Шабла. Софтуерът на приходната агенция сравнява приходите на търговците от всеки икономически бранш и в зависимост от територията на която се намира обектът посочва онези от тях, чийто приходи значително се различават от средните за дейността или региона. Ако търговецът не издава касови бележки, попада в група на рискови обекти, които задължително се проверяват от инспекторите.  Те засилват и контрола за спазването на данъчните изисквания при провеждането на масови прояви като концерти, фестивали, изложения и други подобни по цялото Северно Черноморие. Календарът на културните събития се наблюдава от служителите на приходната администрация, като проверките ще са насочени главно към издаването на касови бележки и отчитането на оборотите. От НАП Варна напомнят на търговците, че издаването на касова бележка е задължително при плащане в брой, когато се продава стока или услуга независимо дали това става в търговски обект или на сергия по време на фестивал или изложение. Сигнали за неиздадени касови бележки гражданите могат да подават на телефона на НАП 0700 18 700 или на електронната поща. \r\nЖулиета НИКОЛОВА", "date": "2017-06-12", "title": "Добрич: НАП запечатва обект за изкупуване на вторични суровини в Балчик"}
{"url": "http://www.focus-news.net/news/2017/06/12/2404218/futbol-machat-frantsiya-angliya-shte-zapochne-s-minuta-malchanie.html", "text": "Министър-председателят на Великобритания Тереза Мей ще присъства заедно с френския президент Еманюел Макрон на приятелския футболен мач Англия-Франция, който ще се играе във вторник. Играта ще започне с минута мълчание, предаде Sky Sports.\r\nФренската футболна федерация планира да почете паметта на тези, които са загинали по време на терористичните нападения в Лондон и Манчестър. Очаква се играчите да играят с черни ленти на ръцете си.  Виктор Турмаков", "date": "2017-06-12", "title": "Футбол: Мачът Франция – Англия ще започне с минута мълчание"}
{"url": "http://www.focus-news.net/news/2017/06/12/2404216/chestvaneto-na-denya-na-rusiya-vladimir-putin-vrachi-darzhavnite-nagradi-tsitirayki-dumite-na-petar-veliki-obzor.html", "text": "В понеделник, 12 юни, се отбелязва националният празник на Руската федерация. В Големия Кремълски дворец се състоя традиционната церемония по връчване на Държавните награди за 2016 г. за постижения в областта на науката и технологията, литературата и изкуствата, а също и в областта на хуманитарната дейност.\r\n„Това винаги е специално и впечатляващо събитие“, заяви държавният глава Владимир Путин при откриването на официалната церемония и, обръщайки се към отличените лауреати,  подчерта, че „висока оценка получават необикновените, забележителни, наистина изключителни хора“. \r\n„Научните и културни постижения имат много общо. Петър I точно и за векове даде определение на културните и научни открития“, отбеляза Путин, продължавайки с цитат от първия император на Руската империя, съгласно който „славата на държавата трябва да бъде намерена чрез науката и изкуството“. \r\nРуският президент допълни, че научното и художественото творчество „ги сближава стремежът към опознаването на света, към неговата хармонична трансформация“. \r\n„Науката и културата разкриват богатите възможности на човека и човечеството като цяло, формират в обществото ценностите на патриотизма, достонството, честта и порядъчността“, подчерта Путин. \r\nЗа постижения в областта на хуманитарната дейност бе отличен 98-годишният Даниил Гранин. Руският президент връчи наградата му на 3 юни, в тържествената обстановка на Международния икономически форум в Санкт Петербург. \r\nДържавната награда в областта на науката и технологията бе връчена на компанията \"Сургутнефтегаз“, включително и на генералния й директор Владимир Богданов, за приноса в развитието на стратегическия ресурсен потенциал на страната - създаване на рационални системи за разработване на петролни и нефтогазови находища в Западен Сибир. \r\nКардиолозите Амиран Ревишвили, Александър Карасков и Евгений Покушалов станаха лауреати заради внедряването в клиничната практика на нова концепция за понижаване на заболеваемостта и смъртността сред пациентите с нарушен сърдечен ритъм.\r\nОтличния получиха и представителите на музикалното изкуство, сред които композиторът Едуард Артемиев и балетмайсторът Юрий Григорович.\r\nСлед церемонията по връчване на Държавните награди бе даден и тържествен прием по случай Деня на Русия. Тереза Герова", "date": "2017-06-12", "title": "Честването на Деня на Русия: Владимир Путин връчи Държавните награди, цитирайки думите на Петър Велики (ОБЗОР)"}
{"url": "http://www.focus-news.net/news/2017/06/12/2404217/kyustendil-zadarzhani-sa-petima-dushi-prevozvani-v-kamion-opital-da-premine-granitsata-prez-gkpp-gyueshevo.html", "text": "Районната прокуратура в Кюстендил е образувала досъдебно производство за опит за неразрешено извеждане на лица извън страната. Това съобщи за Радио „Фокус” – Кюстендил Галина Димитрова, говорител на Районна прокуратура – Кюстендил. Към момента досъдебното производство, което е по чл. 280 от Наказателния кодекс, е срещу неизвестен извършител. Става въпрос за установени петима души, превозвани в камион, опитал да премине границата през ГКПП – Гюешево. Не е установена народността на превозваните лица, очаква се да пристигне преводач, който да помага при разпита. Лицата са задържани.\r\nВенцеслав ИЛЧЕВ", "date": "2017-06-12", "title": "Кюстендил: Задържани са петима души, превозвани в камион, опитал да премине границата през ГКПП – Гюешево"}
{"url": "http://www.focus-news.net/news/2017/06/12/2404215/sofiya-leko-zemetresenie-e-useteno-v-zapadnite-kvartali-na-grada.html", "text": "Леко земетресение е усетено в западните квартали на столицата. Това съобщиха читатели на Агенция „Фокус“.", "date": "2017-06-12", "title": "София: Леко земетресение е усетено в западните квартали на града"}
{"url": "http://www.focus-news.net/news/2017/06/12/2404219/varhovnite-oditni-institutsii-na-balgariya-ungariya-i-rumaniya-publikuvaha-obsht-doklad-ot-odit-na-sistemite-za-prosledyavane-realizatsiyata-i-migratsiyata-na-visshistite.html", "text": "Върховните одитни институции на България, Унгария и Румъния публикуваха днес общ доклад от съвместен одит на системите за проследяване реализацията и миграцията на висшистите, съобщиха от Сметната палата. В резолюцията на Европейския парламент относно модернизирането на европейските системи за висше образование, приета на 20 април 2012 година, се посочва необходимостта от проследяване на заетостта на младите висшисти с цел да се оцени до каква степен висшето образование отговаря на изискванията на пазара на труда. Парламентът призовава държавите-членки да събират и публикуват данни, показващи съответствието между степените на различните професионални направления и възможностите за намиране на работа в съответната професия.\r\nНяколко документа на Европейския парламент и Комисията обръщат внимание на риска от „изтичане на мозъци” – особено за част от държавите – който се изразява в това, че все по-голям брой от наскоро завършилите висше образование заминават да работят в чужбина. Парламентът изразява опасенията си, че работните групи за образование и умения към стратегията „Европа 2020” не са в състояние с точност да конкретизират проблемите, произтичащи от небалансираната мобилност и подчертава необходимостта от откриване на ефективно решение на тези предизвикателства както на равнище ЕС, така и на ниво държави-членки.\r\nПроследяването на професионалната реализация на висшисти, включително в случаите, когато те намират работа в друга държава, е комплексен проблем и върховните одитни институции могат да имат съществен принос за решаването му. В тази връзка е иницииран кооперативен одит „Разкриване на добри практики за проследяване на професионалната реализация на висшистите”, извършен съвместно от върховните одитни институции на България, Унгария и Румъния.\r\nЦелта, обхватът, методът и другите условия на сътрудничеството са определени  в споразумение, подписано от председателите на трите върховни одитни институции (ВОИ). Основната цел на одита е разкриването на добри практики в системите за проследяване на реализацията на висшистите, със специално внимание към реализираните в друга държава. Заключенията от одита се основават на констатациите от националните одити, представляват международен интерес и позволяват споделянето на опит и знания.\r\nКато резултат от одита са формулирани следните общи заключения и послания, подкрепени от констатации и на трите ВОИ:\r\n-\tОсъзната е важността от изграждането и поддържането на система за проследяване на професионалната реализация на завършилите висше образование. Това се извършва по различни начини във всяка от страните, които имат своите предимства и недостатъци.\r\n-\tДанните от системите за проследяване реализацията на висшистите се използват във всяка от страните както с цел управление на правителствените политики по образование, така и за професионално ориентиране на кандидат студентите. Някои от висшите учебни заведения използват информацията за оценка на качеството на образователния процес.\r\n-\tВ нито една от трите страни няма задоволително решение на въпроса с проследяването на висшистите, които заминават да работят зад граница. Този  проблем би могъл да се ограничи, ако системите за проследяване на висшистите в рамките на страната разширят обхвата на ползваните статистически данни, като включват и постъпващите на работа в други страни. Това би наложило значително по-тясно сътрудничество между отделните държави.\r\nОбщите заключения и послания ще бъдат представени на вниманието на Контактния комитет на ръководителите на ВОИ на държавите-членки на ЕС и Европейската сметна палата. \r\nВ съвместното проучване и трите ВОИ обобщават основните характеристики и констатации от своите национални одити, като се обръща специално внимание на тези данни, които могат да бъдат полезни за други държави-членки на ЕС в разработването на системи за проследяване на реализацията на завършилите висше образование. Освен това и трите ВОИ представят добри практики, получени в хода на своите одити, на които биха искали да привлекат вниманието на други страни.\r\nПредседателите на трите върховни одитни институции изразяват надеждата, че споделените резултати и поуки от съвместната работа ще бъдат използвани от други европейски ВОИ, държавни органи и висши учебни заведения и ще допринесат за постигането на целите на стратегията „Европа 2020”.", "date": "2017-06-12", "title": "Върховните одитни институции на България, Унгария и Румъния публикуваха общ доклад от одит на системите за проследяване реализацията и миграцията на висшистите"}
{"url": "http://www.focus-news.net/news/2017/06/12/2404220/pravitelstvoto-opredeli-nikolay-nenkov-za-zamestnik-predsedatel-na-dans.html", "text": "Министерският съвет определи Николай Ненков за заместник-председател на Държавната агенция „Национална сигурност“. Това съобщиха от правителствената информационна служба. Ненков ще довърши мандата на Олег Петков, който бе назначен за заместник-министър за Българското председателство на Съвета на ЕС 2018.\r\nНиколай Ненков е дългогодишен служител на ДАНС, където в момента е директор на дирекция.", "date": "2017-06-12", "title": "Правителството определи Николай Ненков  за заместник-председател на ДАНС"}
{"url": "http://www.focus-news.net/news/2017/06/12/2404221/varna-narodniyat-predstavitel-ot-gerb-pavel-hristov-poseti-mezhdupokolencheski-tsentar-za-rabota-s-detsa-i-vazrastni-hora.html", "text": "Народният представител от ПП ГЕРБ-Варна Павел Христов посети Междупоколенчески център за работа с деца, ученици, млади и възрастни хора, който ще бъде официално открит идната седмица, съобщиха от пресцентъра на ПП ГЕРБ. Събитието е част от тържествата, посветени на 20-ия юбилей на Асоциация „Да съхраним жената” във Варна, чийто председател е Йорданка Ненчева.\r\nПо време на визитата му в центъра Ненчева показа на народния представител кабинетите, които посещават хората от различните възрастови групи. Там работят ръководители по музикотерапия, холистична медицина, поетична терапия, иконопис. Има още психолог, моден дизайнер, работилница за приготвяне на кулинарни изкушения. Центърът е оборудван с дарения от бизнесдами от асоциацията. „Идеята е под един покрив да предоставяме широка палитра от социални услуги”, разясни Йорданка Ненчева.\r\nПо време на срещата с ръководството на „фабриката за социални услуги” народният представител от ГЕРБ-Варна Павел Христов коментира,  че в негово лице екипът на центъра има приятел. Той се ангажира да окаже съдействие - картини, дело на възрастни дами, които ползват услуги в Междупоколенческия център, да бъдат експонирани в изложба в Народното събрание.", "date": "2017-06-12", "title": "Варна: Народният представител от ГЕРБ Павел Христов посети Междупоколенчески център за работа с деца и възрастни хора"}
{"url": "http://www.focus-news.net/news/2017/06/12/2404214/ministar-nikolay-nankov-golyama-chast-ot-uslugite-na-kadastar-vklyuchitelno-izvazhdaneto-na-skitsa-mogat-da-se-zayavyavat-po-elektronen-pat.html", "text": "Голяма част от услугите на кадастър, включително изваждането на скица, могат да се заявяват по електронен път. Това каза на брифинг министърът на регионалното развитие и благоустройството Николай Нанков след среща с кмета на Столична община Йорданка Фандъкова и районните кметове на София, предаде репортер на Агенция „Фокус“. „А физическите и юридическите лица, които притежават електронен подпис, могат и да ги получават. Наборът от електронни услуги в областта на кадастралното обслужване - 13 от 15 са безплатни. Само две са платени, но всички могат да се извършват по електронен път през сайта на Агенцията по геодезия, картография и кадастър. Ще направим разяснителна кампания, тъй като все още процентът на използване на електронните услуги е прекалено нисък. Справките за имоти, за собственост също стават по електронен път и са абсолютно безплатни. Призовавам българските граждани към използването на тези услуги. Ще разясним, ако има проблеми в информираността им в тази насока. Относно обслужването на гише, това ще е една много добра крачка напред“, коментира Нанков. По думите й са въвели и възможност основно по електронен път собственик на имот от дадено населено място да заявява пред най-близката служба по геодезия, картография и кадастър или по електронен път скица или информация за имота. „Това са все допустими дейности. От изнесените работни места във фронт офисите в рамките на тези няколко дни ще обсъдим възможността не само те да бъдат заявители на услугата и гражданинът да получава тази услуга на място, да притежават и необходимата правоспособност общинските служители, за да извършват и на място тази услуга и да ускорят процеса на административното обслужване. В петък трябва да имаме готова схема и концепция как ще действаме“, допълни той. По думите му в рамките на следващата или по-следващата седмица могат да започнат да оборудват и обособяват работното място. Той посочи, че е предвидено и обучение на служителите, които ще извършват тези услуги. „В 4 от районите това вече се извършва, а в пети предстои. Целта е да разтоварим натовареността на офиса на ул. „Мусала“. Там опашките вече са наистина огромни. Хората трябва да бъдат обслужвани бързо и качествено“, каза още регионалният министър. \r\nКметът на София Йорданка Фандъкова допълни, че всички районни кметове са заявили готовност след уточняване на детайлите да бъде отворено място във всеки район. Тя подчерта, че кметовете са мажоритарно избрани, всеки от тях носи своята отговорност и ще подпише споразуменията лично. „График ще бъде валиден за съответните райони“, добави тя. \r\nТе не пожелаха да коментират разследването на прокуратурата за разходване на целеви средства за НДК. Фандъкова заяви, че няма отношение. По думите й всичко подлежи на проверки. Нанков посочи, че относно разследванията, други органи биха ги коментирали, а не местната и изпълнителната.\r\nЛюба АЛЕКСИЕВА", "date": "2017-06-12", "title": "Министър Николай Нанков: Голяма част от услугите на кадастър, включително изваждането на скица, могат да се заявяват по електронен път"}
{"url": "http://www.focus-news.net/news/2017/06/12/2404222/plovdiv-v-obshtina-sadovo-nyama-naseleni-mesta-na-voden-rezhim.html", "text": "В община Садово няма населени места на воден режим през лятото. Това съобщи в предаването „Садово в сърцето на Тракия” на Радио „Фокус”-Пловдив зам.-кметът на Садово Петър Георгиев. Той уточни, че проблемът има по-скоро със старата водопреносна мрежа и в тази връзка Общината е кандидатствала по Оперативната програма за развитие на селските райони с проект за подмяна на инфраструктурата в пет населени места. Това са селата Чешнегирово, Кочево, Поповица, Богданица и Селци. Проектът е бил входиран в началото на месец октомври миналата година. „Очакваме някакво развитие, въпреки, че при точкуването сме с 10 точки под минималните изисквания”, каза Георгиев.\r\nДо момента в общината няма нито един осъществен проект, свързан с ВиК мрежата. Общината и водоснабдителното дружество съвместно полагат водопровод при отваряне на нова улица. Единствено в село Кочево е изградена пречиствателна станция през предишния програмен период по Програмата за развитие на селските райони, като обратната система там е подменена.\r\nПо думите на Петър Георгиев водата, която се пие в община Садово, е чиста, няма оплаквания от хората, всички помпени станции се поддържат.\r\nСметищата в общината се поддържат ежемесечно в добро състояние със собствена техника. „Комисия е издала предписания за отстраняване на Той заяви, че са издадени предписания за почистване на растителността по дигите на язовирите в общината. Комисията, съставена от експерти от Напоителни системи, Басейнова дирекция и общината, е извършила оглед на четирите язовира на територията на общината и е издала необходимите предписания, за чието изпълнение е определен срок до 31 октомври.\r\nПрез община Садово минават и три големи реки. Това са реките Марица, Черкезица и Чая. „Проблемът с разрушената дига на река Чая при Катуница е отстранен, дигата е възстановена, наскоро мина комисия, която прие добре свършената работа”, каза Петър Георгиев. По мнението му останалите диги са в добро състояние. „Бентът на река Марица срещу Садово, който също беше разрушен, сега е възстановен, реката си е в коритото”, добави Георгиев. Той припомни, че преди няколко години е имало проблем и с дигата на река Черкезица, но тя е била също възстановена и към момента на територията на общината проблеми с дигите не съществуват.\r\nВодата за напояване не е проблем за община Садово, която е предимно земеделски район. Тя се осигурява от Напоителни системи. Голяма част от  земеделските производители са направили и собствени сондажи.\r\nЦветана ТОНЧЕВА", "date": "2017-06-12", "title": "Пловдив: В община Садово няма населени места на воден режим"}
{"url": "http://www.focus-news.net/news/2017/06/12/2404224/zam-glaven-prokuror-borislav-sarafov-minalata-sedmitsa-v-dominikanskata-republika-e-bil-zadarzhan-radoslav-kalchev-po-pryakor-cherniya-rodi-obyaven-za-mezhdunarodno-izdirvane.html", "text": "Миналата седмица в Доминиканската република беше задържан небезизвестният Радослав Калчев по прякор „Черния Роди“. Това каза пред журналисти главният секретар на МВР главен комисар Младен Маринов, предаде репортер на Агенция „Фокус“. „Той е обвиняем по дело на Специализираната прокуратура, обявен е за общодържавно и международно издирване и е задържан по наше искане в далечната Доминиканска република“, посочи Сарафов. По думите му предстои Калчев  да бъде екстрадиран до България и да бъде изправен пред нашия Специализиран съд. „Всеки, който се укрива от правосъдието, независимо дали е в Доминиканска република или в Сърбия, или където и да било, рано или късно ще бъде доведен“, коментира заместникът на главния прокурор. Сарафов допълни, че Радослав Калчев е виден представител на варненските престъпни групировки и е обвиняем е по дело на Специализираната прокуратура за разпространение на наркотици и убийство. \r\nСтефан ПЕТРОВ", "date": "2017-06-12", "title": "Зам. главен прокурор Борислав Сарафов: Миналата седмица в Доминиканската република е бил задържан Радослав Калчев, по прякор „Черния Роди“, обявен за международно издирване"}
{"url": "http://www.focus-news.net/news/2017/06/12/2404225/dobrich-se-pobratimi-s-ruskiya-grad-nizhni-novgorod.html", "text": "На официална церемония бе подписан договор за побратимяване между Община Добрич и руския град Нижни Новгород, съобщиха от пресцентъра на Община Добрич. От българска страна подпис върху документа бе поставен от заместник-кмета с ресор „Устройство на територията“ арх. Боян Коларов. Той е ръководител на българската делегация, която е в руския град за официално подписване на споразумението за побратимяване между Добрич и Нижни Новгород.  \r\nНижни Новгород е град в централна Русия, със старо наименование Горки, на 400 км от столицата Москва, административен център на Приволжския федерален окръг и Нижеградска област. Разположен е в центъра на Източно-европейската равнина, в местността, където се сливат реките Ока и Волга. С 1 266 871 жители Нижни Новгород е петият по населението град в Русия. Известен е с производството на автомобилите „Волга”. В града има повече от 600 уникални исторически, архитектурни и културни паметници.", "date": "2017-06-12", "title": "Добрич се побратими с руския град Нижни Новгород"}
{"url": "http://www.focus-news.net/news/2017/06/12/2404228/smolyan-otborat-na-ou-ivan-vazov-e-republikanski-shampion-po-voleybol.html", "text": "Отборът на ОУ „Иван Вазов\"-Смолян е републикански шампион по волейбол за момичета 5-7 клас. Волейболистките спечелиха финалните надпревари и напълно заслужено завоюваха златните медали от републиканското първенство, което се проведе в Смолян. Това съобщиха от пресцентъра на Община Смолян.\r\nНа второ място са представителите на Видин, следвани от учениците на Русе и Пазарджик \r\nОт 8 до 11 юни Смолян беше домакин на финала на Републиканското ученическо първенство по волейбол за момичета 5-7 клас. Организатори бяха Българската асоциация спорт за учащи - София, Община Смолян и  с финансовото съдействие на Министерството на образованието и науката и Министерството на младежта и спорта. \r\nВ състезанията  участваха 10 отбора от градовете: Велико Търново, Пазарджик, Варна, Русе, Видин, Божурище, Нова Загора, Кърджали, София и Смолян. \r\nСрещите се проведоха в Спортната зала.", "date": "2017-06-12", "title": "Смолян: Отборът на ОУ „Иван Вазов\" е републикански шампион по волейбол"}
{"url": "http://www.focus-news.net/news/2017/06/12/2404229/sofiya-narodniyat-predstavitel-na-gerb-valentin-milushev-se-sreshtna-s-zhiteli-na-ihtiman.html", "text": "Народният представител на ГЕРБ Валентин Милушев се срещна с жители на Ихтиман в присъствието на заместник-кмета на Община Ихтиман Даниела Митева, която е и общински организационен секретар на партията. Приемната беше посетена от няколко души, които поставиха широк спектър от въпроси. Това съобщиха от пресцентъра на партията\r\nОсновният проблем, който поставиха хората е проблема със здравеопазването в района, липсата на достатъчно общопрактикуващи лекари, както и нуждата от обновление на медицинската апаратура в лечебните заведения. Също така се оплакаха от липсата на приют за бездомните кучета, според тях е нужна съвсем нова законодателна рамка, строг контрол и преосмисляне на досегашния модел за справяне с проблема. Повдигната бе и темата с минималната пенсия и от спешната нужда за нейното увеличение. „Още от 1 юли минималната пенсия ще бъде увеличена на 180 лв., това е един от основните приоритети на сегашния кабинет”, коментира Милушев.\r\nДепутатът се ангажира да съдейства пред съответните институции за разрешаване на представените проблеми.", "date": "2017-06-12", "title": "София: Народният представител на ГЕРБ Валентин Милушев се срещна с жители на Ихтиман"}
{"url": "http://www.focus-news.net/news/2017/06/12/2404230/the-hill-postoyanniyat-komisar-na-puerto-riko-posochi-che-po-golyamata-chast-ot-naselenieto-iska-stranata-da-stane-shtat-na-sasht.html", "text": "Постоянният комисар на свободно присъединилата се държава към САЩ  Пуерто Рико Дженифър Гонзалес-Колон заяви, че по-голямата част от населението на страната иска тя да стане щат на САЩ, предаде  The Hill.\r\nСпоред постъпилите данни 97% от гласувалите на референдума от 11 юни с въпрос дали Пуерто Рико да стане щат на САЩ, са се изказали в полза на това, но ниската избирателна активност от едва 23% може да се използва като спирачка за процеса. \r\n„Изборите се определят от тези, които гласуват, а не от тези, които не. Ясно е, че повечето пуерторикански искат страната да стане щат на САЩ. Затова и водачите на определени фракции призоваваха хората да не гласуват, знаейки, че последователите на настоящия териториален статут щяха да загубят лошо“. \r\n„Времето за равенството на Пуерто Рико настъпи“, посочи Гонзалес-Колон. Пуерто Рико ще представи план, според който двама сенатори и двама конгресмени от местната законодателна власт ще заминат за Вашингтон да поискат статут на щат. По време на предизборната си кампания президентът на САЩ Доналд Тръмп даде сигнал, че е открит към това Пуерто Рико официално да стане щат.  Виктор Турмаков", "date": "2017-06-12", "title": "The Hill: Постоянният комисар на Пуерто Рико посочи, че по-голямата част от населението иска страната да стане щат на САЩ"}
{"url": "http://www.focus-news.net/news/2017/06/12/2404231/premierat-boyko-borisov-v-konsulskata-ni-sluzhba-v-london-shte-badat-komandirovani-dopalnitelno-sluzhiteli-ot-mvnr-zaradi-signali-za-opashki-tam.html", "text": "Получих сигнали от наши сънародници за опашки пред консулската служба на посолството ни в Лондон. Незабавно предприехме мерки - по разпореждане на вицепремиера Екатерина Захариева в консулската ни служба в Лондон ще бъдат командировани допълнително служители от МВнР в София, за да се осигури по-бързото обслужване на нашите граждани в Обединеното кралство. Това се посочва в позиция на премиера Бойко Борисов, публикувана в социалната мрежа „Фейсбук“. „Същевременно други служители от състава на посолството ни бяха пренасочени по спешност в консулската служба, за да подпомогнат работата на консулите и техническите лица“, пише Бойко Борисов. „Свързах се и с посланика на България в Обединеното кралство Константин Димитров, който вече трябва да е разговарял с българите на опашката“, се посочва още в позицията на премиера.", "date": "2017-06-12", "title": "Премиерът Бойко Борисов: В консулската ни служба в Лондон ще бъдат командировани допълнително служители от МВнР заради сигнали за опашки там"}
{"url": "http://www.focus-news.net/news/2017/06/12/2404232/d-r-atanas-kambitov-kmet-na-blagoevgrad-nad-100-000-dushi-mogat-da-se-saberat-v-novopostroeniya-park-makedoniya.html", "text": "Над 100 000 души могат да се съберат на новопостроения парк „Македония“ в района на бившите казарми в Благоевград. Това каза по време на откриването на обекта кметът на Община Благоевград д-р Атанас Камбитов, предаде репортер на Радио „Фокус“-Пирин. По думите му през 2016 г. по време на връчването на годишните музикални награди и провеждането на фестивала „Франкофоли“ областният център е бил посетен от 50 000 души. \r\n„Вече сме на финалната права и няма какво повече да се строи в района. На този терен имаше около 11-12 масивни сгради, които бяха разрушени. Запазени са две зали, като едната ще бъде бекстейджа, а другата ще бъде използвана за афтърпартита“, каза д-р Камбитов. По думите му след фестивала залите ще бъдат използвани за концерти, театрални представления и други културни и спортни мероприятия. „Тук ще има една малка закачка, но все още не сме готови. Ще бъде направена препратка към миналото с арт инсталации, които да напомнят, че там е имало военно поделение“, каза Атанас Камбитов. \r\nПо думите му е от голямо значение, че Общината разполага с този терен и всички, които идват, имат условията да се чувстват удобно и комфортно. „Ние сме обособили санитарни зони, зони за хранене, зони за  паркиране. Организацията на движение извън терена ще бъде направена така, че да може да паркират около 2 000 автомобила, и сме взели абсолютно всички превантивни мерки за сигурност“, каза д-р Камбитов.\r\nТой посочи също, че икономическият ефект е огромен, като в радиус от 40 километра всички хотели са заети за двата концерта - на 16 и 17 юни. Д-р Камботов заяви, че възвръщаемостта на вложените средства е седемкратна и се  очакват над  50 000 посетители. Вече работи и първото кафене на открито. В парка предстои да бъдат направени още хотелски комплекс и сграда с офис площи с по 10 етажа, спортни и детски площадки,  велосипедни алеи, фитнес площадка, с вход свободен. В парка ще бъде построена и църква, която ще носи името  „Свети Георги”, като се очаква плана за храма от Митрополията, а парите вече са осигурени от спонсори.\r\nЛора КАЛЧЕВА", "date": "2017-06-12", "title": "Д-р Атанас Камбитов, кмет на Благоевград: Над 100 000 души могат да се съберат в новопостроения парк „Македония“"}
{"url": "http://www.focus-news.net/news/2017/06/12/2404226/balgarski-tir-e-katastrofiral-v-italiya.html", "text": "Български ТИР е участвал в тежка катастрофа в Италия. Според данни на полицията, при челен удар между два тежкотоварни камиона, единият шофьор е загинал, а другият е ранен, предаде БНР.                       \r\nКатастрофата е станала на магистрала А14 по адриатическото крайбрежие, в района на гр. Имола. Любителски кадри показват гъст дим, който се издига над мястото на произшествието. Катастрофата е предизвикала километрично задръстване.", "date": "2017-06-12", "title": "Български ТИР е катастрофирал в Италия"}
{"url": "http://www.focus-news.net/news/2017/06/12/2404227/gl-sekretar-na-mvr-mladen-marinov-nyama-informatsiya-za-vrazka-mezhdu-signalite-za-dvata-zabraveni-bagazha-ot-dnes.html", "text": "Към момента остава непроменено нивото на заплаха, това е най-ниското ниво - трето. Като остава код „жълто“ за службите за сигурност, което означава готовност за реакция. Конкретни заплахи за страната няма. Няма информация да има конкретни заплахи. Това каза пред журналисти главният секретар на МВР главен комисар Младен Маринов, предаде репортер на Агенция „Фокус“. „Задължително, когато се случват терористични актове по света и в медиите се говори за тях, гражданите стават по-бдителни. Така че, това не е изненада, че се пускат такива сигнали, така трябва и да бъде. Гражданите трябва да бъдат бдителни“, коментира Маринов двата случая на намерени забравени съмнителни багажи в София. „Що се касае до нашата дейност, ние прилагаме стандартни оперативни процедури. В тази връзка, днес мотрисите бяха насочени да минават транзит, за да не стоят пътниците на тази станция. Беше проведена операция на СОБТ, които имат отговорности в тази посока“, допълни той. По думите му след като е бил направен първоначалният оглед, се е появил собственикът на забравената торба и случаят е приключил. „Имаше още един сигнал на пл. \"Възраждане\" за забравен куфар в трамвайна мотриса. Беше приложена същата процедура. Беше отцепен районът и евакуирани хората. СОБТ обезвреди куфара, оказа се празен“, каза главният секретар на МВР. Според него при всички сигнали се подхожда светкавично и се прилага цялата процедура, без да се спестява нищо. „Статистиката показва, че непосредствено след извършване на терористични актове се засилва интензивността на сигналите“, коментира Маринов. По думите му няма информация за връзка между сигналите за двата забравени багажа днес. \r\nСтефан ПЕТРОВ", "date": "2017-06-12", "title": "Гл. секретар на МВР Младен Маринов: Няма информация за връзка между сигналите за двата забравени багажа от днес"}
{"url": "http://www.focus-news.net/news/2017/06/12/2404234/zam-ministar-denitsa-nikolova-shte-uchastva-v-sreshta-za-strategiyata-na-es-za-dunavskiya-region-i-transnatsionalnata-programa-dunav-2014-2020-v-belgrad.html", "text": "Заместник-министърът на регионалното развитие и благоустройството Деница Николова ще участва в среща на Националните координатори за Стратегията на ЕС за Дунавския регион и съвместна среща на Националните координатори и Комитета за наблюдение на транснационалната програма „Дунав 2014-2020“. Форумът ще се проведе на 13 и 14 юни в Белград, Сърбия. Това съобщиха от пресцентъра на МРРБ.\r\nДневният ред на срещата включва преглед и оценка на дейността на Контактното звено за Дунавската стратегия и бъдещето на подобна структура, подпомагаща изпълнението на Дунавската стратегия. Очаква се на срещата на Националните координатори да бъде взето решение за одобряване на селектираните от Контактното звено стратегически проекти. Инициативата за стратегически проекти е особено важна, както за работата на координаторите на приоритетни области, така и за осигуряването на публичност и прозрачност на изпълнението на Стратегията в краткосрочен и средносрочен план. \r\nНа съвместната среща на Националните координатори и Комитета за наблюдение на транснационалната програма „Дунав 2014-2020“ ще се проведе дискусия относно финансирането на дейностите за подпомагане на структурите на Дунавската стратегия в рамките на приоритет 4.2 по програма „Дунав“. Дефинирането на дейностите на бъдещо Контактно звено ще позволи обсъждане и вземане на решение от КН относно размера на средства, които програмата може да предостави за тяхното изпълнение.", "date": "2017-06-12", "title": "Зам.-министър Деница Николова ще участва в среща за Стратегията на ЕС за Дунавския регион и транснационалната програма „Дунав 2014-2020“ в Белград"}
{"url": "http://www.focus-news.net/news/2017/06/12/2404233/gen-konstantin-popov-gerb-6000-choveka-navednazh-vav-vaorazhenite-sili-ne-mozhem-da-priemem.html", "text": "6000 човека наведнъж във въоръжените сили не можем да приемем. Това каза ген. Константин Попов – народен представител от ПГ на ГЕРБ и председател на Комисията по отбрана на брифинг в централата на ПП ГЕРБ във връзка с искането на  БСП за актуализация на бюджета за 2017 г. с необходимите суми за 1000 нови служители в Министерството на вътрешните работи и 6000 на Министерство на отбраната, предаде репортер на Агенция „Фокус”.\r\n„Във връзка с попълването на личния състав бяха взети мерки още миналата година. Започнаха процедури, но трябва да е ясно – 6000 човека на веднъж не можем да приемем. Просто, защото на пазара надали има толкова много желаещи и второ – ако ги приемем сега, след изтичането на техните договори, те отново ще излязат вкупом заедно. Затова в разработените документи, които са приети от Народното събрание се залагат 500 човека, за да може съвсем плавно за се увеличава личния състав на въоръжените сили”, обясни ген. Попов\r\nВесела ПЕТРОВА", "date": "2017-06-12", "title": "Ген. Константин Попов, ГЕРБ: 6000 човека наведнъж във въоръжените сили не можем да приемем"}
{"url": "http://www.focus-news.net/news/2017/06/12/2404235/smolyan-leko-zemetresenie-se-useti-predi-minuti-v-grada.html", "text": "Леко земетресение се усети преди минути в Смолян, предаде репортер на Радио „Фокус” – Смолян. То е усетено от хората по високите етажи на сгради, намиращи се на новия център в града. Трусът продължи няколко секунди. Няма паника сред хората. \r\nДаниела БОЙКОВА", "date": "2017-06-12", "title": "Смолян: Леко земетресение се усети преди  минути в града"}
{"url": "http://www.focus-news.net/news/2017/06/12/2404223/prezidentat-rumen-radev-privetstvam-grazhdanite-na-obshtina-tran-koito-pokazaha-che-mestnata-demokratsiya-v-balgariya-mozhe-da-funktsionira-uspeshno.html", "text": "Приветствам гражданите на община Трън, които показаха, че местната демокрация в България може да функционира успешно. Това се посочва в позиция на държавния глава Румен Радев, публикувана в социалната мрежа „Фейсбук“. „Референдумът е пример за това как отговорни български граждани се самоорганизират, за да защитят правата си и да се произнесат по проблем, не само от местно, но и от национално значение“, пише президентът. „Вотът на хората в Трън утвърждава здравето и чистотата на природата като основни ценности на нашето общество, в което интересите на гражданите трябва да са приоритет“, се посочва още в позицията на Румен Радев.", "date": "2017-06-12", "title": "Президентът Румен Радев: Приветствам гражданите на община Трън, които показаха, че местната демокрация в България може да функционира успешно"}
{"url": "http://www.focus-news.net/news/2017/06/12/2404238/ministar-nikolay-nankov-shte-uchastva-v-diskusiya-za-ustoychiva-mobilnost.html", "text": "Министърът на регионалното развитие и благоустройството Николай Нанков ще участва утре, 13 юни, в дискусията „Устойчивата градска мобилност чрез оптимизиране на транспорта на хора и стоки – източник на атрактивност за територии и удовлетворение за гражданите“. това съобщиха от пресцентъра на министерството.\r\nФорумът е трети в рамките на конкурса „Екообщина“ и ще се проведе в зала „Мусала“ 2 на хотел „Хилтън“ – София, от 10.00 часа.", "date": "2017-06-12", "title": "Министър Николай Нанков ще участва в дискусия за устойчива мобилност"}
{"url": "http://www.focus-news.net/news/2017/06/12/2404240/the-independent-malta-balgarin-e-seriozno-ranen-sled-kato-e-blasnat-ot-avtomobil-v-malta.html", "text": "Българин е сериозно ранен , след като сутринта на 12 юни 2017 г. е бил блъснат от автомобил в малтийския град Биркиркара, пише местното издание  The Independent.\r\n27-годишният мъж, който живее в град Сейнт Полс Бей е ударен от автомобил „Сузуки Суифт“, шофиран от 53-годишна жена от град Балзан. Той е бил откаран с линейка в болница „Матер Дей“. \r\nПолицията разследва случая.  Виктор Турмаков", "date": "2017-06-12", "title": "The Independent (Малта): Българин е сериозно ранен, след като е блъснат от автомобил в Малта"}
{"url": "http://www.focus-news.net/news/2017/06/12/2404236/neweurope-polsha-obmislya-referendum-za-priema-na-bezhantsi.html", "text": "Президентът на Полша Анджей Дуда обяви, че през 2019 г. ще се проведе референдум, на който страната ще реши дали да приема бежанци според квотите на ЕС. Допитването ще съвпадне с парламентарните избори в страната, предаде  NewEurope.\r\n„Готов съм де представя инициатива за референдум. Това ще позволи новото правителство да чуе ясния глас на нацията по този въпрос“, посочи Дуда. Правителството на министър-председателя Беата Шидло, водено от партия „Право и справедливост“ посочи, че няма да приеме бежанци от Близкия изток и Африка.\r\nСпоред задълженията си Полша трябва да разпредели на своя територия 7000 мигранти.  Виктор Турмаков", "date": "2017-06-12", "title": "NewEurope: Полша обмисля референдум за приема на бежанци"}
{"url": "http://www.focus-news.net/news/2017/06/12/2404239/ndk-do-momenta-ne-sme-uvedomeni-po-ofitsialen-red-za-obrazuvano-dosadebno-proizvodstvo.html", "text": "Във връзка с потвърждението на прокуратурата за образувано досъдебно производство за НДК срещу неизвестен извършител уточняваме, че до момента НДК не е уведомен по официален ред за това досъдебно производство. Не са изисквани нито документи, нито информация от изпълнителния директор Мирослав Боршош. Той не е викан като свидетел. Това се посочва в позиция, разпространена от пресцентъра на НДК.\r\nМеждувременно в периода от започване на преустройството и адаптацията на сградата за целите на Председателството в НДК са извършвани множество проверки от различни институции – Дирекция за национален строителен контрол, Главна инспекция по труда, Агенция за държавна финансова инспекция.\r\nНДК застава категорично зад принципа на прозрачност на изразходването на публичните средства и е готов да съдейства на всички органи в предоставянето на информация по случая. НДК е една от най-прозрачно работещите институции, които с десетки публични прояви информира за подготовката на сградата за Председателството като част от цялостното ни разбиране за промяната в управлението на Двореца.", "date": "2017-06-12", "title": "НДК: До момента не сме уведомени по официален ред за образувано досъдебно производство"}
{"url": "http://www.focus-news.net/news/2017/06/12/2404245/regnum-pred-ruskoto-posolstvo-v-kishinev-e-organiziran-protest.html", "text": "Молдавската организация „Чест, достойнство и родина“ , която се стреми към обединяването между Молдова и Румъния проведе на 12 юни протестна акция пред сградата на руското посолство в Молдова по случай националния празник на Русия. Според кореспондент на   Regnum пред дипломатическото представителство да се събрали около 20 души, скандиращи русофобски лозунги и искащи изтеглянето на руските войски от Приднестровието. \r\nЛидерът на „Чест, достойнство и родина“ Влади Билецки заяви, че Русия „окупира и денационализира бесарабските румънци“. „Време е да станем стопани на собствения си дом“, обяви той.\r\nВ края на акцията си протестиращите са излели бутилки с червена боя на тротоара пред посолството, заявявайки, че тя символизира кръвта на тези, които „са окупирани по целия свят от Русия“.   Виктор Турмаков", "date": "2017-06-12", "title": "Regnum: Пред руското посолство в Кишинев е организиран протест"}
{"url": "http://www.focus-news.net/news/2017/06/12/2404244/dimitar-glavchev-predsedatel-na-narodnoto-sabranie-balgariya-e-gotova-da-spodeli-s-bosna-i-hertsegovina-svoya-opit-po-patya-kam-chlenstvo-na-stranata-v-es.html", "text": "България е готова да сподели с Босна и Херцеговина своя опит по пътя на страната към членството в Европейския съюз. Това заяви председателят на Народното събрание Димитър Главчев на срещата си с председателстващия Председателството на Босна и Херцеговина Младен Иванич, съобщиха от пресцентъра на Народното събрание. Гостът е на посещение в България по покана на президента Румен Радев. \r\nДоброто начало на двустранните ни отношения е поставено още през 1992 г., когато България беше първата страна, която призна независимостта на Босна и Херцеговина, подчерта председателят на парламента. Той отбеляза, че страната ни е подпомагала финансово и с участие на свой контингент успокояването и политическата стабилизация на Босна и Херцеговина. \r\nБосна и Херцеговина и България имат добри двустранни отношения, които се базират на искреност и честност, отбеляза председателстващият Председателството на Босна и Херцеговина Младен Иванич. За нас е важна подкрепата, която страната ви може да окаже в процеса на присъединяване на Босна и Херцеговина към ЕС, подчерта той. Младен Иванич уточни, че се очаква до края на 2017 г. страната му да попълни въпросниците на Европейската комисия и се надява по време на председателството на България на Съвета на ЕС да получи статут на кандидат. Босна и Херцеговина е единствената страна в тази част на Европа, която все още не е кандидат за член на Съюза, добави Младен Иванич. \r\nПриобщаването на Западните Балкани към Европейския съюз ще бъде един от приоритетите по време на българското председателство на Съвета на ЕС, посочи Димитър Главчев. Той заяви, че Босна и Херцеговина може да разчита на българския опит в предприсъединителния процес. \r\nПредседателстващият Председателството на Босна и Херцеговина Младен Иванич отбеляза, че парламентите на двете страни имат много важна роля за задълбочаване на двустранните отношения. Готови сме да водим активен диалог и да насърчим сътрудничеството между парламентарните комисии и групите за приятелство в двете законодателни институции, посочи Димитър Главчев. \r\nНа срещата беше обсъдена необходимостта от повишаване на транспортната свързаност в региона, като бе подчертано, че тя би подпомогнала и задълбочаването на икономическите контакти между балканските страни.", "date": "2017-06-12", "title": "Димитър Главчев, председател на Народното събрание: България е готова да сподели с Босна и Херцеговина своя опит по пътя към членство на страната в ЕС"}
{"url": "http://www.focus-news.net/news/2017/06/12/2404241/petya-naydenova-obshtina-karlovo-216-uchenitsi-ot-tsyalata-strana-se-predstaviha-s-proza-i-poeziya-v-natsionalen-literaturen-konkurs-pametta-za-vasil-levski-dnes-v-karlovo.html", "text": "216 ученици от страната се представиха с проза и поезия в Националния литературен конкурс „Паметта за Васил Левски днес“ в Карлово. Това каза пред Радио „Фокус“ Петя Найденова, директор на Дирекция „Хуманитарни и социални дейности“ в Община Карлово. Тя поясни, че след два дни предстои да бъдат обявени имената на отличените участници. „Стихотворенията обхващат две възрастови групи  - 5 – 8 клас и 9 – 12 клас, прозата също, общият брой на участниците е 96. Участниците в раздел проза са 120. Анализите на творбите ще бъдат направени на 4-ти юли, когато Община Карлово ще връчи наградите, на 15 юни само ще бъдат обявени отличените ученици“, допълни Петя Найденова.\r\nТя отбеляза, че по повод 180-годишнината от рождението на Васил Левски предстои да се проведе и Национален събор на училищата, носещи името на Васил Левски.", "date": "2017-06-12", "title": "Петя Найденова, Община Карлово: 216 ученици от цялата страна се представиха с проза и поезия в Национален литературен конкурс „Паметта за Васил Левски днес“ в Карлово"}
{"url": "http://www.focus-news.net/news/2017/06/12/2404242/komsomolyskaya-pravda-spored-vitsepremiera-na-balgariya-myastoto-na-stranata-e-v-yadroto-na-es.html", "text": "Вицепремиерът на България Томислав Дончев заяви, че страната е полуостров на стабилност и мястото ѝ е в ядрото на ЕС, а не в неговата периферия, пише   Комсомольская правда.\r\n„България търси своето място в Европа. Със Съюза се случват интересни неща, появява се теза за това дали да се раздели ЕС на ядро и периферия. Ние не можем да си позволим да останем в периферията, затова и трябва да се стремим към политическото ядро“, заяви Дончев. \r\n„Основна тема на разговорите е обстановката в региона около България. Това означава две неща – доколко сигурен е станал светът и че през България минала безопасен път. Неправилни са коментарите, че България е посредник“, обясни Дончев.  Виктор Турмаков", "date": "2017-06-12", "title": "Комсомольская правда: Според вицепремиера на България мястото на страната е в ядрото на ЕС"}
{"url": "http://www.focus-news.net/news/2017/06/12/2404248/vitsepremierat-ekaterina-zaharieva-razporedi-merki-za-osiguryavane-na-po-barzoto-konsulsko-obsluzhvane-na-balgarskite-grazhdani-v-obedinenoto-kralstvo.html", "text": "По разпореждане на заместник министър-председателя по правосъдната реформа и министър на външните работи Екатерина Захариева, след разговор с министър-председателя Бойко Борисов, в консулската ни служба в Лондон ще бъдат командировани допълнително служители от МВнР в София, за да се осигури по-бързото обслужване на нашите граждани в Обединеното кралство. Това съобщиха от пресцентъра на Министерство на външните работи. Същевременно други служители от състава на посолството ни бяха пренасочени по спешност в консулската служба, за да подпомогнат работата на консулите и техническите лица. \r\nРазпространените снимки на чакащи пред посолството български граждани илюстрират изключително високото натоварване на консулската служба през летния сезон. \r\nПосланик Константин Димитров разговаря с гражданите и ги успокои, като обясни мерките, които МВнР и Посолството ще предприемат за ускоряване на обслужването, включително увеличаването на състава на Консулската служба.", "date": "2017-06-12", "title": "Вицепремиерът Екатерина Захариева разпореди мерки за осигуряване на по-бързото консулско обслужване на българските граждани в Обединеното кралство"}
{"url": "http://www.focus-news.net/news/2017/06/12/2404243/pazardzhik-slabo-zemetresenie-be-useteno-v-grada.html", "text": "Малко преди 15.30 часа по високите етажи на сградите в Пазарджик бе усетено слабо земетресение, предаде репортер на Радио „Фокус“ – Пазарджик. Продължителността му бе около 10-15 секунди, като земетръсът бе от типа на хоризонталното движение на пластовете, усещано от хората като леко люлеене. По данни на Европейския сеизмологичен институт трусът е бил с дълбочина 8 км и магнитуд 6,4. Епицентърът е на 87 км от турския град Измир.\r\nВаня НИКОЛОВА", "date": "2017-06-12", "title": "Пазарджик: Слабо земетресение бе усетено в града"}
{"url": "http://www.focus-news.net/news/2017/06/12/2404247/pazardzhik-prodalzhava-rabotata-po-spravyane-s-tezhkata-avariya-na-dovezhdashtiya-novomahalenski-vodoprovod-v-peshtera.html", "text": "Продължава работата по справяне с тежката авария на довеждащия Новомахаленски водопровод, която остави голяма част от Пещера без вода, съобщи за Радио „Фокус“ – Пазарджик инж. Звезделин Вукев, директор на ВиК-Пещера. Вследствие на аварията са засегнати блоковете на изхода за на града в посока Батак. „След като се усили дебита на водата, след обилните дъждове започнаха, се повиши нивото на водата и това доведе до спукване на част етернитовите тръби. Към момента водоподаването в града е нормално. Утре ще бъде преустановено за целия ден, докато екипите на водоснабдителното дружество отстранят авариите“, уточни инж. Вукев. Той каза също, че това е основен водоизточник за град Пещера и друга възможна алтернатива няма, като голяма част от водоподаването в града се осигурява чрез този каптаж.\r\nАлбена ЖИЛЕКОВА", "date": "2017-06-12", "title": "Пазарджик: Продължава работата по справяне с тежката авария на довеждащия Новомахаленски водопровод в Пещера"}
{"url": "http://www.focus-news.net/news/2017/06/12/2404250/anton-minev-zam-kmet-na-karlovo-natsionalna-konferentsiya-pod-nadslov-vasil-levski-vatreshnata-revolyutsionna-organizatsiya-shte-se-provede-v-grada.html", "text": "Национална конференция под надслов: „Васил Левски, Вътрешната революционна организация“ ще се проведе на 22 и 23 юни в Карлово. Това съобщи за Радио „Фокус“ зам.-кметът на Община Карлово Антон Минев. Той допълни, че това събитие е част от поредицата инициативи по случай 180-годишнината от рождението на Апостола. „Поканени са да участват специалисти, университетски преподаватели, научни работници към Института по история при БАН. В последните години имаше прекъсване за провеждането на такива научни форуми. Надяваме се, че тази година нивото ще бъде високо и ще могат да бъдат представени нови факти, свързани с дейността на Васил Левски и създаването на Вътрешната революционна организация“, обясни зам.-кметът. Той отбеляза, че Община Карлово участва и в друго мероприятие. „На 27 и 28 юни ще се проведе „Националния ученически събор под надслов „С Левски в ума и сърцето“. В Карлово са поканени представители на всички средни училища на територията на страната, които носят името Васил Левски. Те ще представят своите виждания под формата на мултимедийна презентация и дискусия, свързани със заветите на Апостола“, каза още зам.-кметът. \r\nАнтон Минев обърна внимание, че освен богатият асортимент от културни прояви по случай юбилея на Васил Левски, Общината е поела и отговорната задача да възстанови паметните места, носещи неговото име. Той поясни, че ремонтът на площад „Васил Левски“ и на паметника, намиращ се там, ще бъде приключен до няколко дни.", "date": "2017-06-12", "title": "Антон Минев, зам.-кмет на Карлово: Национална конференция под надслов: „Васил Левски, Вътрешната революционна организация“ ще се проведе в града"}
{"url": "http://www.focus-news.net/news/2017/06/12/2404253/razgrad-zapochva-remont-na-20-kilometrov-uchastak-ot-patya-razgrad-targovishte-za-nad-12-mln-lv.html", "text": "Предвижда се ремонтът на пътя Разград-Търговище, който ще започне от село Трапище, в посока Разград. Готовността за началото на  дейностите е била обсъдена на среща на областния управител на Разград Гюнай Хюсмен с представител на фирмата, която ще ремонтира пътя, съобщиха от пресцентъра на Областна администрация Разград. Ремонтът на участък от 20,749 км. от пътя Разград – Търговище се извършва по Оперативна програма „Региони в растеж“ и е на стойност 12 275 464 лева.\r\nОбщина Лозница вече е издала необходимото разрешително за временно депо за строителни отпадъци, подобно писмо се очаква от община Разград, предстои съгласуване с “Пътна полиция“- Разград относно извършването на движението по шосето по време на ремонта. До сряда на четири места по пътя ще бъдат поставени билборди с описание на основните параметри на проекта. Предстои и издаване на Акт Образец 2 за откриване на строителната площадка. Ремонтът ще започне от село Трапище в посока Разград, участъкът от лознишкото село до границата с област Търговище ще се ремонтира по-късно, тъй като има повече съгласувателни процедури и необходимост от подготовка за ремонта, който в този участък ще включва и изграждане на отводнителен колектор и подмяна на водопровод, там ще е необходимо да се подготви и обходен маршрут, докато в посока Разград това няма да се наложи, ще се използват светофари за регулиране на движението. Ориентировъчната дата за начало на ремонтните дейности е 15 юни, според договора работата ще продължи 15 месеца – до 15 септември 2018 г. Останалият след фрезоване асфалт ще може да се използва за ремонт на улиците в населени места в общините, през които минава подлежащия на ремонт участък. Това може да стане след подадено искане до Областно пътно управление-Разград.", "date": "2017-06-12", "title": "Разград: Започва ремонт на 20-километров участък от пътя Разград-Търговище за над 12 млн. лв."}
{"url": "http://www.focus-news.net/news/2017/06/12/2404254/vitsepremierat-ekaterina-zaharieva-se-sreshtna-s-avstriyskiya-vanshen-ministar-sebastian-kurts.html", "text": "Заместник министър-председателят по правосъдната реформа и министър на външните работи Екатерина Захариева се срещна във Виена с федералния министър за Европа, интеграцията и външните работи на Република Австрия Себастиан Курц. Това съобщиха от пресцентъра на МВнР.\r\n\"Хубаво е да има повече млади колеги външни министри като нас. Поздравления за поста. Двете държави имат отлично сътрудничество в рамките на Европейския съюз по въпросите на миграцията и сигурността на границите\", обърна се Курц към Захариева. Той съобщи, че Австрия е приела 90 000 мигранти през 2015 г. и близо 40 000 през 2016 г., като отбеляза усилията, които България полага за охрана на външната граница на Съюза. \r\n\"Миграционният натиск към границата ни е намалял с 89 на сто спрямо миналата година. Напълно сме готови за присъединяване към Шенген и благодарим за подкрепата от страна на вашето правителство\", каза Захариева. Интегрирането на България в Шенгенското пространство е важно условие за пълноценния принос на страната ни към общата европейска сигурност и ще позволи в пълна степен българските власти да отговорят адекватно на заплахите за сигурността по външните граници на ЕС.   \r\nДвамата първи дипломати дадоха отлична оценка на двустранните отношения, като констатираха, че динамичният и съдържателен политически диалог е ясен знак за тясно партньорство по ключови въпроси от взаимен интерес.   \r\nМинистър Захариева заяви, че ще разчитаме и в бъдеще на тясно взаимодействие с Австрия за успешното осъществяване на приоритетите на Програмата на Триото и очакваме подкрепа за българското Председателство на Съвета на ЕС. Министър Курц благодари за добрата съвместна работа между служителите на двете ведомства във връзка с председателството.   \r\n\"Много австрийски компании инвестират в България, но връзките ни са силни не само в икономиката, но и в културата\", изтъкна министър Курц.  \r\nАвстрия е приоритетен търговско-икономически партньор на България. През 2016 г. износът за Австрия е в размер на 458.7 млн. евро, а вносът от Австрия възлиза на 722 млн. евро. През горепосочения период стокообменът е в размер на 1,2 млрд. евро. По данни на БНБ през периода 1996-2016 г. австрийските инвестиции в България са в размер на 6.2 млрд. евро. Австрийските компании развиват дейност и проявяват инвестиционни интереси в енергетиката, телекомуникациите, автомобилостроенето, инфраструктурни проекти, финансовия сектор.   \r\nПо време на разговора двамата външни министри обсъдиха програмата на Триото за Председателството на Съвета на ЕС - Естония, България и Австрия, която ще бъде приета официално другата седмица в Брюксел.  Сред темите на разговор бяха дебатите за бъдещето на Европейския съюз и обществените настроения, Брекзит, необходимостта от намаляване на административната тежест за бизнеса и гражданите на европейско ниво.   \r\nСпециален акцент по време на срещата между Захариева и Курц бе поставен върху необходимостта Западните Балкани за получат европейска перспектива, като въпросът ще бъде сред приоритетите и на българското, и на австрийското председателство. Фокусът върху региона ще започне още преди формалното начало на Българското председателство – през октомври 2017 г. София ще домакинства редовната министерска среща в областта на правосъдието и вътрешните работи ЕС – Западни Балкани.", "date": "2017-06-12", "title": "Вицепремиерът Екатерина Захариева се срещна с австрийския външен министър Себастиан Курц"}
{"url": "http://www.focus-news.net/news/2017/06/12/2404249/zemetresenie-ot-65-po-skalata-na-rihter-registrirano-v-zapadna-turtsiya-e-useteno-v-yuzhna-balgariya.html", "text": "Земетресение с магнитуд около 6.5 по скалата на Рихтер е регистрирано в Западна Турция. Това съобщи за Агенция „Фокус“ Пламена Райкова, дежурен сеизмолог от Националния институт по геофизика, геодезия и география към БАН. „Земетресението е усетено между трета и четвърта степен на територията на страната- основно в Южна България“, обясни тя и уточни, че има данни, че земетресението е усетено в градовете Димитровград, Ямбол, Бургас, Кърджали и Пловдив. „В София земетресението е усетено като трета степен. Граждани ни сигнализираха, че са усетили земетресението“, каза още дежурният сеизмолог.\r\nБиляна ИВАНОВА", "date": "2017-06-12", "title": "Земетресение от 6.5 по скалата на Рихтер, регистрирано в Западна Турция, е усетено в Южна България"}
{"url": "http://www.focus-news.net/news/2017/06/12/2404251/prezidentat-rumen-radev-makgahan-prie-kato-svoya-lichna-kauza-da-sabudi-savestta-na-chovechestvoto-za-da-bade-slozhen-krayat-na-tragediyata-na-edin-dostoen-narod.html", "text": "Джанюариъс Макгахан прие като своя лична и професионална кауза да събуди съвестта на човечеството, за да бъде сложен краят на трагедията на един достоен народ. Това заяви държавният глава на среща на „Дондуков“ 2 с наследниците на легендарния американски журналист от ирландски произход Джанюариъс Макгахан, съобщиха от прессекретариата на държавния глава.  \r\nПрезидентът подчерта, че името му е близко и скъпо на всеки, а репортажите му са едно от най-известните свидетелства, които народната памет съхранява за трагичните исторически събития, но и за съдбоносната помощ и подкрепа към българската национална кауза. „За мен е чест да посрещна всички Ви тук в България. Радостен съм, че на тази знакова дата, на която се навършват 173 години от рождението на Макгахан, мога да изразя пред Вас, неговите наследници, своята почит и благодарността на българския народ към вашия предшественик - смел журналист и достоен човек“, каза още Румен Радев.  \r\nНаследниците на Макгахан към днешна дата са 40, като 14 в момента са в България. Сред тях има журналист, офицер от Американската армия, бивш служител на НАТО, компютърни специалисти и държавни служители. От своя страна те изразиха впечатленията си от приятелското отношение и благодариха за възможността да се докоснат до красотата на българската природа и култура. \r\nГост на срещата беше и председателят на Управителния съвет на Съюза на българските журналисти Снежана Тодорова, която представи пред потомците на Джанюариъс Макгахан автентичната книга „Турските зверства в България“ – преведена от Стефан Стамболов през 1880 година, която се съхранява в библиотеката на Съюза на българските журналисти. Със статиите и репортажите си от България след Априлското въстание той успява да промени световната политика и да извоюва освобождението от османско робство.", "date": "2017-06-12", "title": "Президентът Румен Радев: Макгахан прие като своя лична кауза да събуди съвестта на човечеството, за да бъде сложен краят на трагедията на един достоен народ"}
{"url": "http://www.focus-news.net/news/2017/06/12/2404255/kmetat-na-sofiya-yordanka-fandakova-shte-prisastva-na-puskane-v-eksploatatsiya-na-uchenicheska-sportna-zala-v-48-ou-yosif-kovachev-na-13-yuni.html", "text": "Кметът на София Йорданка Фандъкова ще присъства на пускане в експлоатация на ученическа спортна зала в 48 ОУ „Йосиф  Ковачев“ (ул. „Клокотница“ 21), съобщиха от пресцентъра на Столична община. Откриването на залата ще се състои на 13 юни в 10.00 часа с провеждане на спортно състезание.", "date": "2017-06-12", "title": "Кметът на София Йорданка Фандъкова ще присъства на пускане в експлоатация на ученическа спортна зала в 48 ОУ „Йосиф  Ковачев“ на 13 юни"}
{"url": "http://www.focus-news.net/news/2017/06/12/2404256/mtits-osvoboden-e-nachalnikat-na-oblastniya-otdel-avtomobilna-administratsiya-sofiya-kancho-dimitrov.html", "text": "По повод на установените нарушения, свързани с изпитите на кандидати за водачи, министър Ивайло Московски разпореди освобождаването на началника на Областния отдел „Автомобилна администрация“ – София Кънчо Димитров, както и на всички служители, за които има информация, че са извършвали неправомерни действия.  Това съобщиха от пресцентъра на Министерство на транспорта, информационните технологии и съобщенията (МТИТС).", "date": "2017-06-12", "title": "МТИТС: Освободен е началникът на Областния отдел „Автомобилна администрация“ – София Кънчо Димитров"}
{"url": "http://www.focus-news.net/news/2017/06/12/2404252/ria-novosti-na-gratskiya-ostrov-lesbos-e-registrirano-silno-zemetresenie.html", "text": "Силно земетресение е разрушило няколко къщи на гръцкия егейски остров Лесбос, предаде РИА Новости.\r\nИнститутът по геодинамика на Атинската национална обсерватория сочи, че силното земетресение с магнитуд 6,1 по скалата на Рихтер е регистрирано между островите Лесбос и Хиос в 15:28 часа местно време (съвпада с българското). След това е имало вторичен трус с магнитуд 4,8, както и няколко по-слаби. \r\n„Бе ужасно. Такъв ужас не е имало от отдавна“, сочи жителка на град Митилини, с която РИА Новости се е свързала . По нейни думи са падали мебели и посуда. Особено силно е пострадал град Пломари в южната част от острова. „Съобщава се, че са разрушени няколко къщи. Една жена е ранена. Но точна информация все още няма. Местните власти засега не съобщават нищо, явно се страхуват от паника“, заяви събеседникът на агенцията. Виктор Турмаков", "date": "2017-06-12", "title": "РИА Новости:  На гръцкия остров Лесбос е регистрирано силно земетресение"}
{"url": "http://www.focus-news.net/news/2017/06/12/2404258/veliko-tarnovo-razchisten-e-zatrupaniyat-ot-zemna-masa-pat-selo-nyushkovtsi.html", "text": "Разчистен е затрупаният от земна маса път за село Нюшковци, община Елена. Това съобщи за Радио „Фокус“ – Велико Търново кметът на Елена Дилян Млъзев. Той припомни, че в следствие на образувалото се свлачище на път Елена – Мийковци, е бил затрупан  път без трайна настилка, водещ към с. Нюшковци. Кметът посочи, че достъпът до селото, в което няма постоянно живеещо население, е бил невъзможен. През почивните дни и в днес участъкът е бил почистен. Извършено е и допълнително отвеждане на повърхностните води извън засегнатия участък. Община Елена ще търси съдействие за укрепване на свлачището от Междуведомствената комисия за възстановяване и подпомагане към Министерски съвет.\r\nДилян Млъзев заяви, че на територията на общината няма други компрометирани пътни участъци след обилните валежи през пролетта. Разрушената общинска пътна мрежа вследствие на снегопочистването през зимните месеци поетапно се ремонтира.\r\nНадежда КРЪСТЕВА", "date": "2017-06-12", "title": "Велико Търново: Разчистен е затрупаният от земна маса път село Нюшковци"}
{"url": "http://www.focus-news.net/news/2017/06/12/2404261/kyustendil-mestnata-struktura-na-bchk-provezhda-tselogodishni-programi-za-obuchenie-na-detsa-po-vodnospasitelen-minimum.html", "text": "БЧК – Кюстендил провежда целогодишни програми за обучение на деца по водноспасителен минимум. Това каза пред журналисти д-р Емилия Кацарска, директор на БЧК – Кюстендил, предаде репортер на Радио „Фокус” – Кюстендил. По думите й обучението включва три програми за превенция на водния травматизъм и обхваща деца от различни възрастови групи. Учениците от 1 до 7 клас се обучават по водноспасителен минимум. Другата програма е „Приятели с водата”, насочена е към деца на възраст от 6 до 8 години. За най-малките е предназначена програмата „Дръж под око”, в която се включват и родителите на децата. От 2012 година се провежда и лятно училище по начално обучение по плуване и по водно спасяване. Ежегодно то се посреща с голям интерес от страна на децата и техните родители.\r\n\"С много усилия успяхме да проведем един курс за обучение на водни спасители\", каза още д-р Кацарска. „Казвам с много усилия, защото първо ние на няколко пъти пускахме съобщения, за да успеем да съберем желаещи. От друга страна се оказва, че на територията на Кюстендилска област има само един работещ закрит плувен басейн, но се оказа, че и при него има проблеми, за да работи целогодишно. Това наистина е един сериозен проблем за Кюстендилска област – липса на един такъв закрит плувен басейн”, каза д-р Емилия Кацарска. Според нея на първо място басейните трябва да дават възможност на децата да упражняват своите умения по плуване, а след това и да се включат в организираните курсове за обучение.\r\nВенцеслав ИЛЧЕВ", "date": "2017-06-12", "title": "Кюстендил: Местната структура на БЧК провежда целогодишни програми за обучение на деца по водноспасителен минимум"}
{"url": "http://www.focus-news.net/news/2017/06/12/2404259/plovdiv-detsata-ot-sadovska-obshtina-se-vklyuchvat-aktivno-v-programata-globalni-biblioteki-prez-letnite-mesetsi.html", "text": "Децата от Садовска община се включват активно като доброволци в програмата „Глобални библиотеки-България” през летните месеци. Това съобщи в предаването „Садово в сърцето на Тракия” на Радио „Фокус”-Пловдив Николина Йорданова, главен експерт в направление образование и култура към Община Садово. „По програмата основно работят три читалища вече няколко години – в Катуница, Садово и Поповица”, посочи Йорданова. Децата се ползват като доброволци в библиотеките за разясняване работата с техниката, която са получили читалищата по програмата. По този начин те са полезни за по-възрастните, които се нуждаят от разяснения. В определен момент те се явяват и като обучители.\r\nПрез летните месеци, когато се организират съборите по различните населени места, децата се включват в организацията им и в програмите. „Изявата им е изключително активна през този период”, каза Йорданова. В читалищата през този период са предвидени и важни инициативи, в които основна част са също децата. „Така например, през юли в Поповица и Селци ще се отбележи 140 години от рождението на Елин Пелин. „Децата ще подготвят витрина с книги в читалищата, ще се включат в беседа, свързана с творчеството му, това ще е интересно за тях”, добави Николина Йорданова. \r\n„През август, чрез Центъра за обществена подкрепа, всяка година се провеждат спортни мероприятия по повод за Международния ден на младежката активност. Провеждат се спортни мероприятия, състезания по колоездене и др. За всички деца, които се включат в тях, се осигуряват награди”, добави Николина Йорданова. По думите й всяко училище планира в летните месеци допълнителни мероприятия за децата, а те работят и по различни проекти, което допълнително дава възможност за организиране на летния отдих на децата от общината.\r\nЦветана ТОНЧЕВА", "date": "2017-06-12", "title": "Пловдив: Децата от Садовска община се включват активно в програмата „Глобални библиотеки” през летните месеци"}
{"url": "http://www.focus-news.net/news/2017/06/12/2404260/futbol-prezidentat-na-yuzhna-koreya-predlozhi-svetovnoto-parvenstvo-po-futbol-prez-2030-g-da-se-provede-savmestno-s-kndr.html", "text": "Президентът на Южна Корея Мун Джей-ин предложи световното първенство по футбол през 2030 година да се проведе от няколко държави в Североизточна Азия, включително и в Северна Корея, предаде Eurosport.\r\nСпоред президента провеждането на първенството в няколко държави, включително и в Северна, и в Южна Корея може да създаде мир на Корейския полуостров и в региона. \r\nЮжна Корея и Япония проведоха съвместно Световното първенство през 2002 г.  Виктор Турмаков", "date": "2017-06-12", "title": "Футбол: Президентът на Южна Корея предложи Световното първенство по футбол през 2030 г. да се проведе съвместно с КНДР"}
{"url": "http://www.focus-news.net/news/2017/06/12/2404262/nv-tsar-simeon-posreshta-gosti-ot-tsyala-evropa-za-80-tiya-si-yubiley.html", "text": "По повод 80-тия рожден ден на Н.В. Цар Симеон II в двореца „Врана” ще гостуват членове на кралски фамилии от цяла Европа, съобщиха от прессекретариата на Негово Величество. На събитието са поканени и представители на държавната и местна власт в България. Царят събира и бившата парламентарна група на НДСВ, министрите от неговото правителство, управлявало в мандата 2001 - 2005 г., общественици, бивши политически партньори, представители на бизнеса.\r\nПочти цялото семейство на Цар Симеон и Царица Маргарита ще е тук за юбилея. От САЩ вече пристигна сестрата на Царя - Княгиня Мария-Луиза. Ден преди юбилея ще дойдат децата и внуците. Те не са се събирали тук от 10 години, когато беше честването на 70-годишнината на Цар Симеон II. Ще отсъства Тирсо – малкият син на Княз Кубрат и Княгиня Карла, който по това време има изпити. Точно на 16 юни важен изпит има и техният среден син Лукас, който е студент по медицина.\r\nОще през януари тази година Негово Величество  изпрати писма до кралските фамилии в Европа, в което ги е уведомил, че се налага да ограничи гостите до родени през 1937г. негови връстници. Изключение правят само наследниците на кралските фамилии на Балканите. Това се налага поради факта, че евентуално присъствие тук на кралски двойки от действащи монархии е свързано с ангажиране на държавните институции и засилени мерки за сигурност на държавно ниво. А организираният прием е частен. За разлика от съседните ни държави, където кралските семейства работят заедно с висшите държавни институции в подобни случаи, у нас няма такава практика.\r\nСред гостите от чужбина ще бъдат Принцеса Маргарита и Принц Раду от Румъния, Принц Александър и Принцеса Катарина от Сърбия, Принц Никола от Черна Гора, Принц Лека от Албания със съпругата му- Принцеса Елия, както и Осман Салаххадин Османоглу – единственият жив пряк потомък на турските султани Мурад V и Мехмед V.\r\nОт Испания ще пристигнат Кралица София и сестра й Принцеса Ирина. Крал Хуан Карлос, който също ще навърши 80 години след 7 месеца, няма да има възможност да присъства. Австрийската Ерцхерцогиня Елена също ще уважи юбилея. Тук ще бъде и Принц Андреас Сакск-Кобург-Гота, който е доайенът на фамилията. Той ще пристигне със специален самолет директно от град Кобург, Германия. Сред гостите ще бъде и Принц Тусун от Египет, който е бил съученик на Цар Симеон II в прочутия „Виктория Колидж” в Александрия. От поканените ще отсъства Княз Карел Шварценберг, който беше външен министър на Чехия. Той е връстник на Царя и негов близък приятел. За съжаление,  няма да пристигне, поради факта, че точно на 16 юни в Чехия започват национални тържества по повод 400 години от основаването на династията Шварценберг в Бохемия. Своите извинения вече поднесе и норвежката кралска двойка – Техни Величества Крал Харалд V и Кралица Соня, които през този месец посещават всички провинции в страната по повод общия им 80-годишен юбилей.\r\nНа 16 юни сутринта в катедралния храм „Св. Александър Невски” ще се състои Благодарствен молебен, възглавяван от Негово Светейшество Неофит, Патриарх Български и Високопреосвещените Митрополити на Светия Синод.", "date": "2017-06-12", "title": "Н.В. Цар Симеон ІІ посреща гости от цяла Европа за 80-тия си юбилей"}
{"url": "http://www.focus-news.net/news/2017/06/12/2404267/ministar-nikolina-angelkova-i-stolichniyat-kmet-yordanka-fandakova-obsadiha-satrudnichestvoto-v-turizma.html", "text": "Министърът на туризма Николина Ангелкова се срещна с кмета на Столична община Йорданка Фандъкова и обсъди с нея възможностите за съвместни инициативи в туризма, съобщиха от пресцентъра на министерството. София е сред най-търсените и обичани туристически дестинации у нас и до голяма степен е лицето на българския туризъм. Продължаваме активно да работим за привличане на повече туристи към богатото културно-историческото наследство на столицата, което го прави един от най-интересните градове в Европа, подчерта министър Ангелкова.\r\nСтолицата демонстрира през последните години устойчиви резултати в сектора, които се надграждат с повече туристи и приходи от техните визити, стана ясно по време на срещата. Данните за тази година са също много обнадеждаващи за нови ръстове.\r\nСамо за периода януари-април 2017 г. по данни на НСИ в категоризираните места за настаняване с над 10 легла в София са пренощували 18% повече лица спрямо същия период на 2016-а, като при чуждестранните граждани ръстът е 27%. Скокът в нощувките е общо 23%, а при чужденците той е 33%. Приходите от тези услуги за четиримесечието са общо над 46 млн. лв. и е регистрирано увеличение от 25%.\r\nПо думите на кмета Фандъкова София става още по-красива и привлекателна за все повече български и чуждестранни пътешественици след последните исторически открития и инфраструктурни промени. Столицата е атрактивна дестинация не само с многото си археологически паметници, минерални извори и фестивали, но и като любопитно място за поклоннически, зимен и планински, делови, събитиен и други видове туризъм.", "date": "2017-06-12", "title": "Министър Николина Ангелкова и столичният кмет Йорданка Фандъкова обсъдиха сътрудничеството в туризма"}
{"url": "http://www.focus-news.net/news/2017/06/12/2404265/prezidentat-rumen-radev-investitsiyata-vav-visoki-tehnologii-e-osobeno-tsenna-za-vsyako-obshtestvo.html", "text": "Инвестицията във високи технологии е особено ценна за всяко общество. Необходимо е да развиваме проекти с обществена значимост, които да привличат младите хора към тези технологии. Това заяви държавният глава Румен Радев, който прие днес на „Дондуков“ 2 членовете на конкурсното жури за избор на носителите на отличия „Джон Атанасов“ за 2017 г., съобщиха от прессекретариата на държавния глава.\r\nНа 15 май стартира ежегодният конкурс за Наградата на Президента на Републиката, носещ името на световноизвестния изобретател от български произход Джон Атанасов, създател на първия електронен цифров компютър.\r\nСред основните акценти на разговора бяха провеждането на конкурса през настоящата година, както и основните дейности и предизвикателствата пред развитието на електронното управление в България.\r\nРумен Радев и членовете на журито бяха единодушни, че е-управлението трябва да е приоритет не само за държавната агенция, а за всички институции. \r\nНаградата „Джон Атанасов“ се връчва от 2003 г. на изявили се в световен мащаб млади български учени и изследователи в областта на компютърните науки. Сред лауреатите на президентската награда са ръководители на изследователските центрове на водещи изследователски институти и мултинационални компании в различни направления на компютърните науки.", "date": "2017-06-12", "title": "Президентът Румен Радев: Инвестицията във високи технологии е особено ценна за всяко общество"}
{"url": "http://www.focus-news.net/news/2017/06/12/2404264/stolichna-obshtina-pomaga-za-realizatsiya-na-inovativni-resheniya.html", "text": "Столична община и Асоциация за развитие на София организират работна среща с победителите от #BG10xEU Хакатон. Срещата ще се състои на 13 юни от 11:00 часа в зала официална на Столична община, съобщиха от пресцентъра на Столична община. \r\nОтборите победители ще се срещнат с кмета на София Йорданка Фандъкова и представители на ресорни дирекции от Столична община с цел да бъде подпомогнат процеса на развиване и реализиране на проектите, с които спечелиха високата оценка на журито. \r\nПо време на срещата победителите ще получат своите договори за предоставяне на спечелените награди. \r\n#BG10xEU Хакатон се проведе по инициатива на Представителството на Европейската комисия в България и Столична община. \r\nДо финала достигнаха 8 отбора, като първите 5 бяха отличени с парични и предметни награди.", "date": "2017-06-12", "title": "Столична община помага за реализация на иновативни решения"}
{"url": "http://www.focus-news.net/news/2017/06/12/2404237/zhelyo-boychev-bsp-reshavaneto-na-problemite-v-sektor-sigurnost-zapochva-ot-horata.html", "text": "Решаването на проблемите в сектор сигурност започва от хората. Това заяви пред БНР Жельо Бойчев, заместник-председател на ПГ „БСП за България” по повод изнесеното заседание на ПГ на „БСП за България” по темата национална сигурност, съобщиха от пресцентъра на партията. Според Бойчев, на КСНС при президента се е взело решение за актуализация на националната стратегия за национална сигурност. „Това трябва да стане до края на септември, поради приемането на бюджета за следващата година и тригодишната прогноза. Няма смисъл да приемаме стратегии, ако няма ангажиране на ресурс за изпълнението им”, подчерта той.\r\nЖельо Бойчев припомни, че на заседанието при президента и МВР, и МО изнасят информация за недокомплектоване – 1 000 в МВР и 6 000 в МО. „Няма как да постигнем търсената гарантирана сигурност на всеки български гражданин и българските граници, ако няма мотивираност на тези служители. Каквито и решения да взимаме и каквито и средства да се отделят за модернизация на въоръжените сили, каквато и техника да купуваме- без мотивация на служителите, това няма да доведе до нищо”, заяви той.\r\nНа въпрос, откъде биха могли да дойдат средствата за сектор сигурност, Бойчев заяви, че според министър-председателя имаме излишъци и успех в борбата с контрабандата – сумите, които се цитират между 1,5 млрд. до 3 млрд. лв. Той подчерта, че левицата настоява да се направи стратегически преглед на сектор сигурност, за да могат да се взимат адекватни решения. Заместник-председателят на ПГ на левицата заяви, че е била разгледана и законодателната уредба в сектора и са направени предложения за промени, които ще се превърнат в законодателни предложения на левицата в Народното събрание.\r\nЖельо Бойчев коментира, че няма нищо изненадващо в стенограмата за КТБ. „Хубавото е, че българското общество получи отговор на въпросите: кой, какво поведение е имал и какви действия е предприел в тази ситуация. Ясно се вижда, че представители на БСП в тези срещи са настоявали да бъде гарантирана работата на банковата система и да бъдат защитени интересите на всички български граждани, а ГЕРБ са поставяли въпроса най-често за оставка и предсрочни избори. Много добре може да се прецени кой каква роля е имал”, подчерта социалистът. По думите му, благодарение на представителите на БСП и подкрепата на банковия сектор, е избегната банкова ваканция или рестриктивни мерки в работата на банките. Той подчерта, че времето е показало, че това е било правилното решение. „Ако имахме притеснения, нямаше да искаме да се разсекретят, не само тази стенограма, но и втората- от разговорите при президента, както и от БНБ. Видя се, че има политически сили обаче, които са готови да дойдат на власт на всяка цена”, заключи Жельо Бойчев.", "date": "2017-06-12", "title": "Жельо Бойчев, БСП: Решаването на проблемите в сектор сигурност започва от хората"}
{"url": "http://www.focus-news.net/news/2017/06/12/2404270/aktsenti-v-sutreshniya-blok-dobro-utro-balgariya-na-radio-fokus-na-13-yuni.html", "text": "С повишаването на температурите и старта на летния сезон значително се повишават пътуванията на територията в страната, с което и рискът от пътнотранспортни произшествия. Как можем да избягаме от мрачната статистика с множество жертви на пътя и ефективни ли са досегашните мерки? Отговорите ще потърсим от комисар Алекси Стратиев, експерт по пътна безопасност и бивш директор на КАТ. \r\nВзаимодействие и интеграция на всички нива са начините за справяне с проблемите пред сигурността на Балканите, стана ясно от срещата между българския президент Румен Радев и председателстващия Председателството на Босна и Херцеговина Младен Иванич. Акцент беше поставен и върху евроатлантическата интеграция на страните от Западните Балкани. Доколко водеща роля има България за гарантиране сигурността на полуострова и пътя към НАТО? Тези и още въпроси ще коментираме с ген. Кирчо Киров, бивш директор на Националната разузнавателна служба. \r\nВ Световния ден на безвъзмездното кръводаряване със заместник генерален директор на БЧК Надежда Тодоровска ще обсъдим необходимостта от кръводарители у нас и запознатостта на обществото с липсите в българските болници. В минутите след 9.00 часа колегата Венцеслав Илчев ще ни разкаже повече за работна среща на тема „Българското читалище – перспективи и проблеми”, в която участват читалищни дейци от Кюстендил и София. Ще разберем и разполага ли Сливен с достатъчно средства за реализирането на археологически разкопки от репортера ни Людмила Йоргова. \r\nТези и още теми в „Добро утро, България“ от 6.00 до 10.00 с водещ Виктория Месробович.", "date": "2017-06-12", "title": "Акценти в сутрешния блок „Добро утро, България” на Радио „Фокус” на 13 юни"}
{"url": "http://www.focus-news.net/news/2017/06/12/2404271/total-croatia-news-vanshniyat-ministar-na-harvatiya-podade-ostavka.html", "text": "Министърът на външните и на европейските работи на Хърватия Давор Иво Шир подаде оставка. Решението му идва няколко дни след като правителството, водено от Хърватския демократичен съюз (ХДС) влезе в коалиция с либералната Хърватска народна партия. Смята се, че Щир е един от най-изтъкнатите членове на консервативната фракция на ХДС, предаде  Total Croatia News.\r\n„Преди седмица помолих министър-председателя Андрей Пленкович да назначи някой друг начело на МВнР, който ще функционира добре в новото политическо съзвездие“, посочи Щир.  „В тази нова ситуация е необходимо да засилим християндемократическия избор в пряк контакт с гражданите и смятам, че като депутат мога да направя така“, добави той.\r\n„За мен бе велика чест да представям Хърватия по света, но сега е по-важно да бъда в страната за да възстановя вярата на народа в институциите“, посочи Щир.  Виктор Турмаков", "date": "2017-06-12", "title": "Total Croatia News: Външният министър на Хърватия подаде оставка"}
{"url": "http://www.focus-news.net/news/2017/06/12/2404263/hurriyet-zemetresenieto-s-magnitud-62-v-egeysko-more-e-useteno-v-istanbul.html", "text": "Земетресението, регистрирано този следобед в Егейско море с магнитуд от 6,2 по скалата на Рихтер, е било усетено в Истанбул и в съседните провинции, пише   Hurriyet.\r\nТурското управление за справяне с бедствия и извънредни ситуации съобщава, че епицентърът на земетресението, регистрирано в 15:28 часа местно време, е бил в морето край община Карабурун в егейската провинция Измир. \r\nКметът на Карабурун съобщава, че няма данни за жертви и разрушения. Няколко минути след земетресението са регистрирани два вторични удара с магнитуд 4,9 по скалата на Рихтер.  Виктор Турмаков", "date": "2017-06-12", "title": "Hurriyet: Земетресението с магнитуд 6,2 в Егейско море е усетено в Истанбул"}
{"url": "http://www.focus-news.net/news/2017/06/12/2404273/pregled-na-mezhdunarodnite-novini-do-18-chasa-agentsiya-fokus.html", "text": "Президентът на Полша Анджей Дуда обяви, че през 2019 г. ще се проведе референдум, на който страната ще реши дали да приема бежанци според квотите на ЕС. Допитването ще съвпадне с парламентарните избори в страната.\r\n„Готов съм де представя инициатива за референдум. Това ще позволи новото правителство да чуе ясния глас на нацията по този въпрос“, посочи Дуда. Правителството на министър-председателя Беата Шидло, водено от партия „Право и справедливост“ посочи, че няма да приеме бежанци от Близкия изток и Африка.\r\nСпоред задълженията си Полша трябва да разпредели на своя територия 7000 мигранти. \r\n*** В понеделник центристкият министър-председател на Финландия Юха Сипиля заяви, че неговата партия и консервативните й съюзници искат да сложат край на коалицията с евроскептиците от „Истински финландци“. Решението бе взето след избирането на хардлайнера Юси Хала-ахо за нов председател на крайнодясната партия.\r\n\"Не съществуват условия, които ни позволяват да си сътрудничим с финландците, водени от Хала-ахо\", заяви Сипиля в пост в социалната мрежа „Туитър“. \r\n***. Самолет МиГ-21 Lancer на Военновъздушните сили на Румъния падна в южната част на страната.\r\nМашината е била вдигната във въздуха около 10 часа в понеделник за тренировъчен полет в рамките на ученията „Тракийски орел 2017“, провеждани съвместно с българските ВВС. При приземяването обаче пилотът е докладвал за сериозен проблем с двигателя.\r\nСамолетът е паднал на около осем километра от международното летище „Михаил Когълничану“ край Назарча. Пилотът е катапултирал, лекарите съобщават, че е получил гръбначни наранявания.\r\nПричините за инцидента се разследват от военна прокуратура. \r\n***. Рамуш Харадинай спечели предсрочните парламентарни избори в Косово с около 34,6 % от гласовете при обработени над 91% от секционните протоколи.\r\nСпоред \"Стандарт\" изненадващо високият резултат на Движение \"Самоопределение\" и късата дистанция с Демократичната коалиция, предполагат сложни преговори за съставяне на бъдещото правителство.\r\nИзданието съобщава, че партията на етническите сърби \"Сръбска листа\" се е класирала на четвърто място с 35 262 гласа.\r\n***. Министърът на външните и на европейските работи на Хърватия Давор Иво Шир подаде оставка. Решението му идва няколко дни след като правителството, водено от Хърватския демократичен съюз (ХДС) влезе в коалиция с либералната Хърватска народна партия. Смята се, че Щир е един от най-изтъкнатите членове на консервативната фракция на ХДС.\r\n„Преди седмица помолих министър-председателя Андрей Пленкович да назначи някой друг начело на МВнР, който ще функционира добре в новото политическо съзвездие“, посочи Щир. „В тази нова ситуация е необходимо да засилим християндемократическия избор в пряк контакт с гражданите и смятам, че като депутат мога да направя така“, добави той.\r\n„За мен бе велика чест да представям Хърватия по света, но сега е по-важно да бъда в страната за да възстановя вярата на народа в институциите“, посочи Щир. \r\n***. Силно земетресение е разрушило няколко къщи на гръцкия егейски остров Лесбос.\r\nИнститутът по геодинамика на Атинската национална обсерватория сочи, че силното земетресение с магнитуд 6,1 по скалата на Рихтер е регистрирано между островите Лесбос и Хиос в 15:28 часа местно време (съвпада с българското). След това е имало вторичен трус с магнитуд 4,8, както и няколко по-слаби.\r\n„Бе ужасно. Такъв ужас не е имало от отдавна“, сочи жителка на град Митилини, с която РИА Новости се е свързала . По нейни думи са падали мебели и посуда. Особено силно е пострадал град Пломари в южната част от острова. „Съобщава се, че са разрушени няколко къщи. Една жена е ранена. Но точна информация все още няма. Местните власти засега не съобщават нищо, явно се страхуват от паника“, заяви събеседникът на агенцията.\r\n***", "date": "2017-06-12", "title": "Преглед на международните новини до 18  часа /Агенция “Фокус”/"}
{"url": "http://www.focus-news.net/news/2017/06/12/2404257/nikola-stardzhan-planovete-za-tvard-brekzit-sa-martvi.html", "text": "Първият министър на Шотландия Никола Стърджън заяви, че тези, които подкрепят плановете за „твърд“ Брекзит са „мъртви“ от британския министър-председател Тереза Мей, не успяла да осигури парламентарно мнозинство за своята Консервативна партия след изборите от миналата седмица, предаде Reuters.\r\n„Консерваторските планове за „твърд“ Брекзит са мъртви“, заяви Никола Стърджън. Тя се е обявила срещу плановете за излизането от Единния пазар на ЕС, нещо за което Тереза Мей заяви, че планира, за да спре миграцията от Съюза към Великобритания. \r\nСтърджън също така заяви, че резултатите от изборите „повдигат реалния въпрос дали този министър-председател може да изгради функциониращо правителство“.  Виктор Турмаков", "date": "2017-06-12", "title": "Никола Стърджън: Плановете за „твърд“ Брекзит са мъртви"}
{"url": "http://www.focus-news.net/news/2017/06/12/2404276/predstoyashti-sabitiya-v-stranata-za-13-yuni-agentsiya-fokus.html", "text": "***\r\nОт 10.00 часа в зала „Мусала“ в хотел „Хилтън“ ще се проведе трети семинар, част от конкурс „ЕКООБЩИНА“ на тема „Устойчивата градска мобилност, чрез оптимизиране на транспорта на хора и стоки – източник на атрактивност за териториите и удовлетворение за гражданите”. В събитието ще вземе участие и Николай Нанков, министър на регионалното развитие и благоустройството.\r\n***\r\nОт 08.30 часа 13 състав на Специализирания наказателен съд ще гледа делото срещу Христоско Вр., обвинен в изнудване. \r\n***\r\nОт 09.30 часа първи състав на Специализирания наказателен съд ще гледа делото срещу Стоян И., обвинен в изнудване. \r\n***\r\nОт 09.30 часа 21 състав на Софийски градски съд ще гледа делото срещу Емилия Ковачева (чл. 115-118 НК).\r\n***\r\nОт 09.30 часа 15 състав на Софийски градски съд ще гледа делото срещу Любомир Димитров – Гребеца (чл. 115-118 НК).\r\n***\r\nОт 10.00 часа 7 състав на Специализирания наказателен съд ще гледа делото срещу Пламен В., обвинен в рекет. \r\n***\r\nОт 10.00 часа 8 състав на Специализирания наказателен съд ще гледа делото срещу Димитър К., Георги Б., Чавдар Д., Юрий К., Димитър Ш., Илия И., Йоланта Е., Канчелян Б., обвинени в образуване и ръководене на организирана престъпна група. \r\n***\r\nОт 10.00 часа кметът на София Йорданка Фандъкова ще присъства на пускане в експлоатация на ученическа спортна зала в  48 ОУ „Йосиф  Ковачев“ / ул. „Клокотница“ 21. /.\r\n***\r\nОт 10.30 часа 18 състав на Специализирания наказателен съд ще гледа делото срещу Александър Ал., Александър Д., Арутюн С., Галин И., Кольо М., Кристиян Н., обвинени в образуване и ръководене на организирана престъпна група.\r\n***\r\nОт 11.00 часа 17 състав на Специализирания наказателен съд ще гледа делото срещу Даниел И., Иван П., обвинени в образуване и ръководене на организирана престъпна група.\r\n***\r\nОт 11.00 часа в новата Камерна зала Софийската опера и балет организират пресконференция, посветена на световната премиера на операта „Парсифал“, която се поставя за първи път в България.\r\n***\r\nОт 12.00 часа в Националния пресклуб на БТА акад. Ангел Гълъбов – вирусолог от Института по микробиология при БАН ще даде пресконференция на тема „Летните вируси и инфекции“. \r\n***\r\nОт 13.00 часа 4 състав на Специализирания наказателен съд ще гледа делото срещу Ценко Ч., Мартин Ч., Иван Т., Димитър К., Иван Т., Касъм К., Сашо Д., Васил Ф., обвинени в образуване и ръководене на организирана престъпна група.\r\n***\r\nОт 13.30 часа 17 състав на Специализирания наказателен съд ще гледа делото срещу Добрин Д., Николай И., Красимир Б., Юлиян Кр., Гриша Д., Михаил Тр., Красимир Б., обвинени в образуване и ръководене на организирана престъпна група.\r\n***\r\nОт 14.00 часа първи състав на на Специализирания наказателен съд ще гледа делото срещу Радослав Ал., Владислав Ал., Асен В., обвинени в образуване и ръководене на организирана престъпна група.\r\n***\r\nОт 14.30 часа в сградата на КЕВР, бул. \"Княз Дондуков\" № 8-10, ет. 4 ще се проведе обществено обсъждане на проект на решение относно утвърждаване на цени в сектор \"Електроенергетика\".\r\n***\r\nОт 15.00 часа в постоянната приемна на БСП-София ул. \"Леге\" №10, етаж 1, Милка Христова (заместник-председател на СОС) и Жельо Бойчев (народен представител) ще се срещнат с граждани. \r\n***\r\nОт 18.30 часа в галерия „Шипка 6“ ще бъде открита изложбата „Моят учител е супергерой“.\r\n***\r\nОт 18.30 часа в Център за култура и дебат „Червената къща“ ще се проведе Отворен университет, летен семестър „Нови култури”.\r\n***\r\nОт 18.30 часа в пространството на галерия „Академия“ ще се проведе дипломно модно ревю на бакалаврите от специалност „Мода“ на Национална художествена академия.\r\n***\r\nОт 19.00 часа във Френския културен институт, пл. „Славейков“ № 3, ще бъде показан филмът „Осмият ден“ на режисьора Жако Ван Дормел.\r\n***\r\nОт 18.30 часа в зала „Георги Баев“ в Културен център „Морско казино“ ще се състои Четвъртата фотографска изложба „Приказки за Ева“.\r\n***\r\nОт 14.00 часа в офиса на ПП ГЕРБ на ул. „Георги Бенковски” №1 общинският съветник Слачво Славов ще проведе приемна за граждани. \r\n***\r\nOт 11.50 часа в зала 302 на Общината ще се проведе Брифинг за гостуването на президента на Босна и Херцеговина Младен Иванич и срещата му с кмета Даниел Панов. \r\n***\r\nОт 14.00 до 22.00 часа в ДКС „Васил Левски” ще се проведе Турнир за Световната купа по хандбал “2nd Men’s Emerging Challenge Championship” – четири срещи от групи „А” и „Б”. \r\n***\r\nОт 21.00 часа на Сцена „Арт Лято” ще се проведе Самба-джаз концерт на AdrianoTrindade - китара, (Бразилия). \r\n***\r\nОт 13.30 часа в туристически комплекс \"Момина крепост\" на Ксилифор ще се състои пресконференция за откриването на Младежката скулптурна колония - 2017  година.  \r\n***\r\nОт 19.00 часа в НЧ „Надежда 1869“ ще бъде представен „Жан и Беатрис“ – театрална постановка от Карол Фрешет.\r\n***\r\nОт 20.00 часа в Летния театър ще се проведе Концерт на Кичка Бодурова със специалното участие на Стоянка Мутафова. \r\n***\r\nОт 11.00 часа в Регионалния пресклуб на БТА ще се проведе пресконференция на народния представител Красимир Богданов и Делян Дамяновски - Изпълнителен директор на Националната асоциация на председателите на общински съвети в България по повод предстоящият общобългарски събор в с. Малая Перешчепина, Украйна за 105-та годишнина от откриването на гроба на хан Кубрат.\r\n***\r\nОт 13.30 часа в Регионална библиотека „Дора Габе“ ще се проведе Библиотерапия с потребители на Дневен център за възрастни хора с увреждания при Център за психично здраве „Д-р Петър Станчев”.\r\n***\r\nОт 18.00 часа в Огледална зала „Нели Божкова“ ще се проведе Годишна продукция на деца от Школа „Доминанта“.\r\n***\r\nОт 19.00 часа в Драматичен театър „Йордан Йовков“ ще се състои авторски спектакъл „Това съм аз, това си ти“ на Орлин Дяков.\r\n***\r\nОт 10.00 часа в офиса на ПП ГЕРБ в Кюстендил, намиращ се на бул. \"България\" №25, народният представител и областен координатор на ГЕРБ Кирил Калфин организира приемна за граждани.\r\n***\r\nОт 11.00 часа в къща музей „Владимир Димитров – Майстора” – с. Шишковци ще се състои официалното откриване на студентски проект „В духа на Майстора”.\r\n***\r\nОт 9.15 часа в зала 1 на Пловдивския районен съд ще се проведе първо заседание по делото срещу баща и син, обвинени за отглеждане на кучета и организиране на незаконни боеве с тях в производствена база в район „Северен“.\r\n***\r\nОт 09.00 часа в зала 10 на Окръжен съд Пловдив ще се гледа делото срещу двама мъже обвинени в разпространение  на голямо количество наркотично вещество.\r\n***\r\nОт 09.15 часа в зала 1 на Районен съд Пловдив ще се гледа делото срещу баща и син обвинени в организиране на незаконни боеве на кучета. \r\n***\r\nОт 10.00 часа пл. „Централен“ (до Централна поща) ще бъде дадено началото на „Алея на книгата“ в Пловдив.\r\n***\r\nОт 10.00 часа Апелативен съд-Пловдив ще гледа делото по протест на Окръжна прокуратура и жалби на подсъдимите срещу присъда, с която Петър Павлов е осъден на две години и осем месеца лишаване от свобода.\r\n***\r\nОт 10.30 часа на улица „Гео Милев\" кметът на район „Централен\" Георги Стаменов ще даде старт на изграждането на нов парк и зона с места за паркиране.\r\n***\r\nОт 11.00 часа, ул. „Екзарх Йосиф“ 13, Тютюневия град ще се проведе пресконференция по повод петото издание на фестивала Street masters - Пловдив, който ще се проведе от 21-25 юни.\r\n***\r\nОт 18.00 часа в Регионален Етнографски Музей – Пловдив ще бъде открита изложбата „Акварели от 34 европейски страни“.\r\n***\r\nОт 19.30 часа в Античния театър с приветствено слово от министъра на културата Боил Банов ще се състои официалното откриване на Литературната програма на „Пловдив чете“.\r\n***\r\nОт 11.30 часа в зала 308 кметът на Община Разград д-р Валентин Василев ще даде пресконференция. \r\n***\r\nОт 14.30 часа в Регионална библиотека „Николай Вранчев” –Смолян ще бъде  изложба: „Родопски писатели – юбиляри”, посветена на празника на Обединения град Смолян – 18 юни.\r\n***\r\nОт 09.15 часа, в конферентна зала на СПА хотел „Калиста”, Старозагорски минерални бани, Областен информационен център – Стара Загора ще проведе информационна среща с лектор Добромир Тенев на тема: „Прилагане на правилата на Европейския съюз в областта на държавните помощи – използване на Регламент „De minimis“ за постигане на съответствие с режима на държавните помощи по проекти на публични бенефициенти“.\r\n***\r\nОт 10.00 часа в Детски отдел на библиотека „Родина“ ще се проведе Програма за лятна работа с деца на Детски отдел, библиотека „Родина“ 2017.\r\n***\r\nОт 17.30 часа в Драматичен театър ще бъде представена постановката „Сватбената рокля на Бети“ от Анна Петрова.\r\n***\r\nОт 17.30 часа в НЧ „Св. Климент Охридски – 1858“ ще се състои представяне на книгата „Българският Еверест“ на Продрум Иванов.\r\n***\r\nОт 18.30 часа в РБ „Захарий Княжески“ ще се състои прожектиране на филм „14 +“, част от Дните на руската култура. \r\n***\r\nОт 19.00 часа в Оперен театър ще се състои Рецитал на Марсия Портър – сопран и Лин Компас, в рамките на 18 Международна музикална академия „Варна интернешънъл“.\r\n***\r\nОт 10.00 часа в зала 203 на общината ще се проведе брифинг.", "date": "2017-06-12", "title": "Предстоящи събития в страната за 13 юни (Агенция „Фокус“)"}
{"url": "http://www.focus-news.net/news/2017/06/12/2404278/veliko-tarnovo-ofitsialno-be-otkrita-desetata-nauchno-prakticheska-konferentsiya-vodim-badeshteto-za-raka.html", "text": "Десетата научно-практическа конференция „Водим бъдещето за ръка” бе официално открита във Велико Търново, предаде репортер на Радио „Фокус“ – Велико Търново. Голямата зала на Музикално-драматичен театър „Константин Кисимов“ във Велико Търново събра експерти, директори, и учители от детските градини във Велико Търново. На откриването присъстваха и  Ваня Трайкова и Вероника Георгиева – държавни експерти в Министерство на образованието и науката. „Изминалата година никак не беше лесна. Влезе в сила новият Закон за предучилищното и училищното образование. Ние бяхме едни от първите, които имахме приет и утвърден стандарт за предучилищно образование. Това ни даде възможност, до началото на учебната година, да бъдем готови и да се запознаем и с останалите държавни образователни стандарти. Благодаря на всички Вас за усилията и за подкрепата. Получихме невероятна подкрепа от почти всички директори и учители в страната. Искам да ви благодаря за участието в обсъждането на всички държавни образователни стандарти, не само по този за предучилищното образование“, каза по време на откриването на конференцията Ваня Трайкова. Областният управител на Велико Търново проф. д-р Любомира Попова припомни, че именно в област Велико Търново, в крайдунавския град Свищов, преди 135 години е поставено началото на предучилищното образование с делото на Никола Живков. „За мен е чест и удоволствие да съм част от тази конференция, която се организира и провежда за 10-та поредна година. Няма да скрия от всички Вас, че се гордея че именно в нашия регион, в крайдунавския град Свищов, преди 135 години е поставено началото на предучилищното образование с делото на Никола Живков. Аз се гордея с всички Вас и се покланям пред всички Вас, защото това дело се случва и продължава да върви напред, благодарение на вашите усилия, защото Вие сте тези, които водите бъдещето за ръка. Вие знаете какво ви струва това в емоционален и професионален план. За това пожелавам на всички Вас - продължавайте да водите бъдещето на България за ръка“, каза проф. д-р Любомира Попова. Конференцията бе открита от изпълнението на децата от ЦДГ „Райна Княгина“ и ЦДГ „1-ви юни“.\r\nНа откриването присъстваха още ректорът на Великотърновския университет „Св. св. Кирил и Методий“ проф. д-р Христо Бонджолов, инж. Розалия Личева – началник на РУО – Велико Търново, Галина Евденова – началник на РУО – Враца и Пенка Игнатова – началник на дирекция „Образование, младежки дейности и спорт“ в Община Велико Търново.\r\nОрганизатори на събитието са Министерство на образованието и науката, Регионално управление на образованието – Велико Търново и педагогическият факултет на Великотърновски университет „Св. св. Кирил и Методий“. Конференцията се провежда под патронажа на министъра на образованието и науката, ректора на ВТУ „Св. св. Кирил и Методий“, областния управител на Велико Търново и кмета на Община Велико Търново. Събитието ще се проведе в рамките на три дни. В първия ден на конференцията са предвидени встъпителни доклади на тема „Поглед към бъдещето на предучилищното образование през погледа на бъдещите учители“ и представяне на аудио-визуалния спектакъл „Звук и светлина”. На 13 юни ще се проведат дискусионни форуми/уъркшоп по инициатива и домакинство на детски градини от област Велико Търново, посещение на културно-исторически забележителности и официална вечеря в Интерхотел Велико Търново. На 14 юни ще се отчетат резултатите от работата по тематичните направления от предходните два дни, ще бъдат обявени резултатите от областния конкурс за детска рисунка и ще се проведе награждаване на победителите.\r\nНадежда КРЪСТЕВА", "date": "2017-06-12", "title": "Велико Търново: Официално бе открита Десетата научно-практическа конференция „Водим бъдещето за ръка”"}
{"url": "http://www.focus-news.net/news/2017/06/12/2404279/plovdiv-novi-140-parkomesta-shte-badat-izgradeni-v-rayon-iztochen-do-mesets.html", "text": "Нови 140 паркоместа ще бъдат изградени в район „Източен“ до месец. Това съобщи за Радио „Фокус“ – Пловдив районният кмет Николай Чунчуков. По думите му новите места за паркиране ще бъдат обособени в пространството между бул. „Източен“ и ул. „Славейна“, където са премахнати 70 гаражни клетки. Николай Чунчуков уточни, че на ул. „Богомил“ също предстои премахване на метални гаражни клетки, като на тяхно място ще се оформят още паркоместа. Около 140 гаражни клетки са премахнати до този момент на територията на пловдивския район „Източен“. „Част от новите паркоместа ще бъдат по процедурата за платено паркиране, но не всички“, допълни районният кмет. Според него платени паркоместа могат да се оформят и в района на бул. „Цариградско шосе“, бул. „Източен“, както и в кв. „Гладно поле“.\r\nКристиян ГАРОВ", "date": "2017-06-12", "title": "Пловдив: Нови 140 паркоместа ще бъдат изградени в район „Източен“ до месец"}
{"url": "http://www.focus-news.net/news/2017/06/12/2404280/reuters-es-shte-zavede-delo-sreshtu-polsha-chehiya-i-ungariya-otnosno-razpredelenieto-na-migrantite.html", "text": "Европейската комисия ще реши във вторник дали да заведе дело срещу Полша, Унгария и Чехия поради това, че те не приемат мигранти според квотната система за разпределението им. ЕК може да изпрати т.нар. „писма за официално уведомление“ на трите държави, предаде  Reuters, позовавайки се на източници от европейските структури. \r\nТова би отбелязало изостряне на вътрешните спорове в ЕС относно миграцията. Подобни писма са първата стъпка в т.нар. „процедури по нарушенията“ , които ЕК може да стартира спрямо страните членки на ЕС, които не посрещнат законовите си задължения. \r\nПрессекретар на ЕК не потвърди, но и не отхвърли новините, но посочи скорошно интервю на председателя Жан-Клод Юнкер, който заяви, че „тези, които не участват, трябва да разберат, че ще се сблъскат с процедури по нарушение“.  Виктор Турмаков", "date": "2017-06-12", "title": "Reuters: ЕС ще заведе дело срещу Полша, Чехия и Унгария относно разпределението на мигрантите"}
{"url": "http://www.focus-news.net/news/2017/06/12/2404246/predsrochnite-parlamentarni-izbori-v-kosovo-rezultati-ot-koito-sarbite-se-hvanaha-za-glavata-komentari-v-srabskite-medii-agentsiya-fokus.html", "text": "Предсрочните парламентарни избори в най-младата балканска държава – Ковово, вече са в миналото. А бъдещето – ако съдим по коментарите в сръбските медии – предвещава истинска буря на Балканите.\r\nПАН, коалицията на трима бивши ключови фигури от войната в края на 90-те години на миналия век („Алианс за бъдещето на Косово“, Демократическа партия и „Инициатива за Косово“), сред които и Рамуш Харадинай, кандидат за министър-председател, бе излъчена като първа сила, след като получи подкрепата на 34,7 % от гражданите. Националистическата „Самоопределение“ е на второ място с 26,8 %, а на трето с 25,8 % е партията на бившия премиер Иса Мустафа - „Демократическа лига на Косово“. \r\nСпоред редица анализатори, ако Харадинай не бъде избран за премиер на основата на постигнатия резултат, напълно възможно е да се стигне до коалиция със \"Самоопределение\", докато демократите, които изгубиха изборите, се надяват на коалиция на демократичните сили със \"Самоопределение\" – това оставило Харадинай в опозиция.\r\n„Регионът трепери: Резултатите, от които сърбите се хванаха за главата“, е заглавието, което електронното издание Vesti Online избра за публикацията, посветена на изхода от вота в населената предимно с албанци държава. \r\n„Харадинай обявена победа на най-добрите избори, провеждани някога в Косово и Метохия\", алармира B92, припомняйки, че коалицията, която издигна кандидатурата му за премиерския пост, произтича от „военно крило“.\r\nВ сръбската редакция Deutsche Welle  под заглавие „Харадинай по пътя към премиерското кресло“ следва публикация, в която се припомня, че бившият командир на АОК заложи в предизборната си кампания обещание за ревизиране на всички споразумения, постигнати между Белград и Прищина. \r\nБелградското издание Blic излезе с гръмко заглавие: „Терористите ликуват: бивш военнопрестъпник обяви победа на изборите в Косово“.\r\nВ друга статия изданието привежда мнението на прищинския адвокат Азем Власи, според когото ако Харадинай получи мандат за съставяне на правителство наболелият въпрос за демаркацията на границата с Черна гора ще остане в застой. САЩ вече няколко пъти призоваха политическите партии в Косово да ратифицират споразумението,  предупреждавайки, че отлагането на подобни действия е в ущърб на държавата им. \r\n„На изборите в Косово и Метохия победи военна коалиция“, коментира вестник Srbija Danas. В друга статия изданието привежда думите директора на сръбската правителствена служба за Косово и Метохия Марко Джурич, който след затварянето на избирателните секции в Косово заяви, че на предсрочните парламентарни избори в Косово е упражнен натиск върху сръбския народ. Същевременно той подчерта, че на тях са гласували повече представители на сръбското население в Косово, отколкото на които и да е било други избори. \r\n„Резултатите от изборите в Косово ще допринесат за политическа нестабилност“, е мнението на Милован Дрецун, приведено от електронното издание Novi Magazin. Според сръбския журналист и политик изходът от предсрочния парламентарен вот в Косово ще допринесе за дългосрочната политическа нестабилност.\r\nАпокалиптична картина за бъдещето на Косово и Балканите, в случай че Харадинай поеме кормилото на държава, рисуват и редица други медии в Сърбия, за които темата остава водеща. Тереза Герова", "date": "2017-06-12", "title": "Предсрочните парламентарни избори в Косово – „резултати, от които сърбите се хванаха за главата“ (Коментари в сръбските медии – Агенция „Фокус“)"}
{"url": "http://www.focus-news.net/news/2017/06/12/2404281/vitseprezidentat-iliyana-yotova-samo-hora-s-golemi-sartsa-mogat-da-podadat-raka-i-da-sa-otgovorni-za-detsata-s-trudna-sadba.html", "text": "Само хора с големи сърца могат да подадат ръка и да са отговорни за децата с трудна съдба, да подкрепят мечтите им и да им вдъхнат надежда в бъдещето. Това заяви вицепрезидентът Илияна Йотова в Националния детски комплекс в село Ястребино, където под неин патронаж се проведе 21-ия Фестивал на радостта, съобщиха от прессекретариата на държавния глава. Форумът се организира от Обществен фонд „Детство” за деца от домове и центрове за настаняване от семеен тип, като тази година събра повече от 100 участници от цяла България.  \r\nВицепрезидентът пожела на децата да почувстват силата на подадената ръка и да вярват, че са бъдещи големи личности. Илияна Йотова приветства всички, които работят всеотдайно за развитието на децата с трудна съдба. „Сред вас аз срещнах знаещи и сърцати професионалисти, които се ръководят единствено от най-добрия интерес на детето”, каза Илияна Йотова. „Този факт ми връща увереността, че независимо от трудностите и препятствията, тези деца са поверени в сигурни ръце“, допълни още вицепрезидентът. По време на посещението си Илияна Йотова подари на децата участници във фестивала книги с класически произведения от световни автори.   \r\nПо-рано през деня Илияна Йотова поднесе цветя на паметника на ястребинци и се срещна с ръководители на центрове за настаняване от семеен тип. Пред вицепрезидента те поставиха работни проблеми, сред които недостига на средства за издръжка на децата и младежите, ниското заплащане, липсата на педагогическа и психологическа подкрепа, която да осигурява индивидуална грижа спрямо потребностите. Илияна Йотова ще организира национална дискусия по проблемните теми с участието на държавната власт, синдикати и социални работници.", "date": "2017-06-12", "title": "Вицепрезидентът Илияна Йотова: Само хора с големи сърца могат да подадат ръка и да са отговорни за децата с трудна съдба"}
{"url": "http://www.focus-news.net/news/2017/06/12/2404274/zoran-zaev-za-vlizaneto-v-es-makedoniya-se-nuzhdae-ot-podkrepata-na-sasedite.html", "text": "Македонският министър-председател Зоран Заев отбеляза конструктивна размяна на мнения по отношение на перспективите на Македония в ЕС по време на срещата си с европейския комисар по европейска политика и преговорите за разширяване Йоханес Хан. Заев отбеляза, че Македония и останалите страни от Балканите са партньори на Съюза и че тяхната подкрепа е нужна повече от когато и да било, предаде македонската медия  А1ON.\r\n„ Това е моето първо официално посещение,  откакто бях избран за министър-председател на Македония. Това показва нашата ясна ориентация и ангажирането на моето правителство да укрепим процеса на интеграция в ЕС. За нас членството в ЕС няма алтернатива и е ключов стратегически приоритет за Македония. Имаме за цел да започнем преговорите за членство, колкото се може най-бързо. Македония е страна кандидат за членство от 2005 г. и все още не е започнала преговори за него. Вярвам, че ще се съгласите с мен, че е крайно време този процес да се придвижи напред“, заяви Заев. Той добави, че за Македония от първостепенно значение е развитието на добросъседските отношения и че новото правителство вече е започнало да работи за подобряване на отношенията със съседите.\r\n„Развитието на добросъседските отношения е друга важна част от моята програма. Трябват ни добри и силни отношения, сътрудничество с нашите съседи, които ще бъдат базирани на обща уважение. Следователно, първото ми двустранно посещение този месец ще бъде в София, да се срещна с министър-председателя на България Бойко Борисов и да обсъдим как може да засилим сътрудничеството и да изградим мостове за взаимна подкрепа. Също така министърът на външните работи пътува в Атина в сряда, за да отвори нови възможности за по-тясно политическо сътрудничество“, добави Заев.\r\nНа репортерски въпрос как новото правителство планира да осъществи реформите, за които е необходимо мнозинство от две трети в парламента, министър-председателят Заев заяви, че очаква от опозицията да сътрудничи с правителството, защото това е единственият и най-бързият начин Македония да се върне на евроатлантическия път. Виктор Турмаков", "date": "2017-06-12", "title": "Зоран Заев: За влизането в ЕС Македония се нуждае от подкрепата на съседите"}
{"url": "http://www.focus-news.net/news/2017/06/12/2404268/kanal-5-makedoniya-haradinay-obyavi-pobeda-na-izborite-bivshiyat-premier-mustafa-obvini-televiziya-klan-v-manipulatsii.html", "text": "Лидерът на коалиция ПАН, Рамуш Харадинай обяви победата си на изборите, докато бившият премиер Мустафа обвини телевизия \"Клан\" в изборни манипулации и публикуване на проучвания с фалшиви резултати, предава скопската телевизия \"Канал 5\".\r\nТелевизията цитира Харадинай, който е заявил, че \"Косово е положило успешно изпита и всички участници в изборния процес заслужават поздравления.\"\r\nПревод и редакция: Мариела Русева", "date": "2017-06-12", "title": "\"Канал 5 \"(Македония) - Харадинай обяви победа на изборите, бившият премиер Мустафа обвини телевизия \"Клан\" в манипулации"}
{"url": "http://www.focus-news.net/news/2017/06/12/2404282/futbol-andre-silva-podpisa-dogovor-s-milan.html", "text": "Милан обяви, че е сключил договор с нападателя от националния отбор на Португалия Андре Силва, предаде Sky Sport.\r\n21-годишният футболист преминава в италианския отбор от „Порту“ за 38 млн. евро. През миналия сезон Силва проведе 44 мача в клубни мачове, забивайки 21 гола. Виктор Турмаков", "date": "2017-06-12", "title": "Футбол:  Андре Силва подписа договор с Милан"}
{"url": "http://www.focus-news.net/news/2017/06/12/2404277/afp-vanshniyat-ministar-na-katar-osadi-nechestnite-i-nespravedlivi-sanktsii-sreshtu-stranata.html", "text": "Външният министър на Катар Шейх Мохамед бин Абдулрахман ал Тани осъди санкциите, наложени срещу Доха от Саудитска Арабия и нейните съюзници като „нечестни“ и „незаконни“, предаде  AFP.\r\n„По отношение на нашите външни дела – никой няма право да ги обсъжда“, заяви Ал Тани. Той призова към „диалог, основан на ясни основи“ относно обвиненията, че Катар подкрепя екстремистки групировки.  Виктор Турмаков", "date": "2017-06-12", "title": "AFP:  Външният министър на Катар осъди „нечестните и несправедливи“ санкции срещу страната"}
{"url": "http://www.focus-news.net/news/2017/06/12/2404284/veliko-tarnovo-s-avstriyska-klasicheska-muzika-shte-zapochne-kulturniyat-sezon-na-krepostta-trapezitsa.html", "text": "Концерт за 5 виолончела ще постави началото на културния сезон на крепостта Трапезица във Велико Търново. Това ще е първото официално събитие през лятото на 2017 година в историческата местност, обясни за Радио „Фокус“ – Велико Търново Нелина Църова, директор Дирекция „Култура и туризъм“ в Община Велико Търново. Тя поясни, че концертът е част от Австрийските музикални седмици. „Мога да разкрия, че тази година Австрийското посолство има един по-интересен и различен подход за провеждането на това културно събитие. Те ще направят само 4 концерта в България, които ще са на любопитни места. Във Велико Търново това е крепостта Трапезица, в Бургас – Остров „Св. Анастасия“ пещерата Съева дупка и Античния театър в Пловдив. Ще има и концерт в София, разбира се“, посочи още Нелина Църова. Музикантите ще са придружени от кино екип, който ще заснеме филм за старата столица.  Целта е да се популяризира природното и културно-историческото наследство на Велико Търново. Концертът ще е на 16 юни.\r\nЛуиза ТРАНЧЕВА", "date": "2017-06-12", "title": "Велико Търново: С австрийска класическа музика ще започне културният сезон на крепостта Трапезица"}
{"url": "http://www.focus-news.net/news/2017/06/12/2404286/d-r-emiliya-baeva-zam-kmet-na-dobrich-ima-dostatachno-mesta-v-detskite-yasli-v-grada.html", "text": "Има достатъчно места в детските ясли в Добрич и всяко семейство, което желае детето му да посещава детска ясла, ще има тази възможност, заяви зам.-кметът „Хуманитарни дейности“ д-р Емилия Баева, предаде кореспондентът на Радио „Фокус” – Варна. Д-р Баева представи актуална информация за приема в детските ясли в Добрич след последното класиране в отговор на родители, които недоволстват или са разбрали погрешно системата на работа. При последния прием на документи в Добрич за места в детските ясли са кандидатствали 325 деца, класирани са 275. „Това, че сме класирали толкова деца не означава, че 50 деца са некласирани. Класирали сме тези деца, които са заявили начало на приема до края на октомври. Тези, които са заявили прием ноември, декември, януари, има и такива, които от март 2018 година, просто няма как да ги класираме сега и да заемат мястото на деца, които искат да посещават детска ясла от 1 септември“, посочи д-р Баева. Тя допълни, че има само 5 неприети деца – едно дете за Детска ясла №5, останалите деца за Детска ясла №4. След приключване на записването на децата и когато стане ясен броят на свободните места, всеки месец Общината ще публикува свободните места в детските ясли в града. Така родителите могат да следят актуалната информация. Тя е публикувана на интернет страницата на общинската администрация. От тази година Общината град Добрич въведе електронен прием на документи за кандидатстване в детските заведения. Актуална информация е публикуваната на сайта на Общината в рубриката Е-услуги, с тема - Прием в детските заведения. При последното класиране няма свободи места в Детска ясла №4 с двата ѝ филиала и в Детска ясла №5.\r\nЖулиета НИКОЛОВА", "date": "2017-06-12", "title": "Д-р Емилия Баева, зам.-кмет на Добрич: Има достатъчно места в детските ясли в града"}
{"url": "http://www.focus-news.net/news/2017/06/12/2404272/nova-tvmakedoniya-ramush-haradinay-obyavi-pobedata-si-na-predsrochnite-parlamentarni-izbori.html", "text": "Лидерът на Алианс за бъдеще на Косово и на формираната около него коалиция ПАН, заедно с Демократичната партия на президента Хашим Тачи и Инициатива за Косово на Фатмир Лимай, обяви победата си на предсрочните парламентарни избори, предава скопското електронно издание \"Нова ТВ\".\r\nИзданието цитира Харадинай, според който \"формирането на новото косовско правителство ще стане много бързо.\"\r\nПревод и редакция: Мариела Русева", "date": "2017-06-12", "title": "\"Нова ТВ\"(Македония) - Рамуш Харадинай обяви победата си на предсрочните парламентарни избори"}
{"url": "http://www.focus-news.net/news/2017/06/12/2404288/sofiya-ot-13-yuni-dvizhenieto-pri-24-km-na-am-hemus-shte-se-izvarshva-dvuposochno-v-platnoto-v-posoka-stolitsata.html", "text": "От утре, 13 юни, движението в участъка при 24 километър на АМ „Хемус“, в района на село Чурек, ще се извършва двупосочно в платното за София поради ремонт на селскостопанския подлез. По време на ремонтните дейности ще бъде ограничено движението в платното за Варна. Това съобщиха от пресцентъра на Агенция \"Пътна инфраструктура\".\r\nЗа улеснение на трафика през почивните дни от 10.00 часа в петък до 10.00 часа в неделя ще има две ленти за Варна и една за София, а от 10.00 часа в неделя до 10.00 часа в понеделник съответно ще има две ленти за София и една за Варна.\r\nИзпълнител на ремонтните дейности е „Автомагистрали” ЕАД. Предвидено е те да продължат до 21 юли. \r\nВъв връзка с интензивния трафик по АМ „Хемус“ и извършващите се ремонтни дейности на съоръжения Агенция „Пътна инфраструктура“ апелира шофьорите на леки автомобили, пътуващи към или от Северна България да ползват и алтернативни маршрути.\r\nПътуващите от Враца, Монтана и Видин могат да преминават по пътя през Искърското дефиле - път II-16, и прохода Петрохан - път II-81. Шофьорите, на които им предстои пътуване от или към Варна, Шумен, Разград, Търговище, Ловеч, Габрово, Плевен, Велико Търново могат да ползват АМ „Тракия“, по която няма ремонтни дейности, или Подбалканския път I-6, и през някои от старопланинските проходи - Троянски, Шипка, Републиката, Котленски, Ришки и Айтоски, да направят връзка с пътищата в Централна и Североизточна България.\r\nПо време на ремонтните дейности на АМ „Хемус“ тежкотоварните превозни средства над 12 т преминават по следните маршрути:\r\nВ посока Варна движението се отклонява от пътен възел „Витинска река“ при 30-ти километър на автомагистралата по път I-1 София – Ботевград и път II-17 и трафикът се връща обратно на АМ „Хемус“ при пътен възел „Ботевград“ при 47-ми километър;\r\nЗа пътуващите към София движението се отклонява при 35-ти километър чрез временна връзка по път I-1 Ботевград – София. Трафикът се включва отново в автомагистралата при пътен възел „Витинска река“ при 30-ти километър.\r\nЗадължителният маршрут за МПС над 12 т, пътуващи по направлението Видин - София от областите Видин, Монтана и Враца до София е: път I-1 - път II-16 при с. Ребърково - Своге – София, а от Видин и Монтана за София - път II-81 прохода Петрохан;\r\nАлтернативен маршрут за МПС над 12 т, пътуващи от областите Габрово, Велико Търново и Русе до София е: път I-5 Бяла - Велико Търново - II-55 Проход на Републиката - АМ „Тракия“ - София;\r\nАлтернативен маршрут за МПС над 12 т, пътуващи от областите Ловеч и Плевен до София е: път II-35 Ловеч - Плевен, II-13 Плевен - Кнежа - Борован, II-15 Борован - Враца, I-1 Враца - село Ребърково, II-16 село Ребърково - Своге - София.\r\nНеобходимо е шофьорите да спазват правилата за движение и да не използват аварийните ленти по автомагистралните участъци за по-бързо придвижване при натоварен трафик. По този начин се възпрепятства преминаването на превозните средства със специален режим на движение, които трябва да окажат съдействие на пътуващите.", "date": "2017-06-12", "title": "София: От 13 юни движението при 24 км на АМ „Хемус“ ще се извършва двупосочно в платното в посока столицата"}
{"url": "http://www.focus-news.net/news/2017/06/12/2404291/fehtovka-daniele-garotso-specheli-evropeyskoto-parvenstvo-po-fehtovka.html", "text": "Италианецът Даниеле Гароцо спечели Европейското първенство по фехтовка в Тбилиси, предаде Спорт Экспресс.\r\nНа финала той победи олимпийския отборен шампион от 2016 г. Тимур Сафин от Русия. Бронзов медалист стана италианецът Жереми Кажо. Виктор Турмаков", "date": "2017-06-12", "title": "Фехтовка: Даниеле Гароцо спечели Европейското първенство по фехтовка"}
{"url": "http://www.focus-news.net/news/2017/06/12/2404283/protothema-nay-malko-deset-dushi-sa-raneni-sled-zemetresenieto-kray-gratskiya-ostrov-lesbos.html", "text": "Село Вриса на гръцкия остров Лесбос е понесло сериозни щети от земетресението, което бе регистрирано югоизточно от острова във водите на Егейско море, пише  Protothema.\r\nПожарникарите в момента разчистват руините на къща, под които е затрупана жена. Според последните изчисления най-малко десет души са ранени.  В южната част на острова са се активизирали свлачища и има повредени пътища.  Виктор Турмаков", "date": "2017-06-12", "title": "Protothema: Най-малко десет души са ранени след земетресението край гръцкия остров Лесбос"}
{"url": "http://www.focus-news.net/news/2017/06/12/2404290/hristina-georgieva-opitna-stantsiya-po-polivno-zemedelie-sastoyanieto-na-proletnitsite-v-oblast-pazardzhik-e-dobro.html", "text": "Състоянието на пролетниците в област Пазарджик е добро, каза за Радио „Фокус” – Пазарджик Христина Георгиева, директор на Опитната станция по поливно земеделие. „Тази година ефектът от внасянето на хербициди е добър. Имаше един пропуск – закъсняване за сеитбата на слънчоглед в определени райони, където посевът е гарниран, но неизравнен. Ранно засятите посеви слънчоглед обаче са превъзходни. Царевицата също няма проблем и тя поникна нормално”, допълни Георгиева. „Колкото до пшеницата, в Пазарджишко не се наблюдава поникването само на основни класове, без братя, от каквото се опасяваха стопаните. В нашия регион нямаше сериозно засушаване. Условията бяха благоприятни, за да братят житните по-късно през зимата. Проблем е възможно да има при тези производители, които имат повече площи да засяват, а имаха малки прозорци с благоприятни условия за сеитба. Късните сеитби са по-разредени, но пък формираните класове са дълги и добре узърнени, което ще компенсира донякъде загубите на стопаните”, коментира директорът на Опитната станция по поливно земеделие.\r\nТеодора ДИМИТРОВА", "date": "2017-06-12", "title": "Христина Георгиева, Опитна станция по поливно земеделие: Състоянието на пролетниците в област Пазарджик е добро"}
{"url": "http://www.focus-news.net/news/2017/06/12/2404275/pobedata-na-ramush-haradinay-na-predsrochnite-izbori-v-kosovo-obzor-v-makedonskite-medii.html", "text": "Победата на т.нар. Военна коалиция, начело с бившия премиер Рамуш Харадинай, на проведените предсрочни парламентарни избори в Косово е водеща тема за македонските медии, които без изключение акцентират върху готовността на някогашния партизански командир от АОК бързо да състави ново правителство.\r\nРадио  \"Канал 77\" и  \"Дойче Веле\" съобщават, че Харадинай е на път към премиерското кресло в Прищина.\"Канал 77\" отбелязва резултата на партията на етническите сърби \"Сръбска листа\", която най-вероятно ще получи всичките 10 депутатски места, гарантирани за представителите на сръбското малцинство.\r\nСпоред електронното издание \"Стандарт\" в Косово предстои формирането на управляваща коалиция, която най-вероятно ще събере \"Военната коалиция\" с Движение \"Самоопределение\".\"TV 21\", вестниците \"Нова Македония\" и \"Вечер\", Държавната македонска телевизия (МРТ) и \"Press 24\" извеждат в заглавие твърдението, че \"Коалицията на Хашим Тачи и Рамуш Харадинай спечели изборите в Косово\".\r\nЕлектронното издание \"Призма\" твърди, че \"предсрочните избори в Косово са преминали при водещата роля на бившите партизански командири от АОК\".\"Нова ТВ\", \"Канал 5\" и \"24 Вести\" съобщават, че \"Харадинай вече е обявил победата си на изборите, без да дочака окончателните резултати на ЦИК на Косово.\"\r\nТелевизия \"Канал 5\" съобщава, че бившият премиер Мустафа е обвинил косовската телевизия \"Клан\" в изборни манипулации и публикуване на проучвания с фалшиви резултати.\r\nВсички македонски издания отбелязват, че утре Европейският парламент ще разгледа доклада за напредъка на Македония, Косово и Сърбия.", "date": "2017-06-12", "title": "Победата на Рамуш Харадинай на предсрочните избори в Косово (Обзор в македонските медии)"}
{"url": "http://www.focus-news.net/news/2017/06/12/2404294/nimh-utre-shte-e-slanchevo-s-vremenni-uvelicheniya-na-oblachnostta-maksimalnite-temperaturi-shte-sa-mezhdu-29-i-34.html", "text": "През нощта ще е предимно ясно и почти тихо. Утре ще е слънчево с временни увеличения на облачността, но ще е почти без валежи. Вятърът ще се ориентира от запад-северозапад и ще е умерен, в крайните източните райони – предимно от юг. Максималните температури ще са между 29° и 34°, София 29°. Атмосферното налягане е малко по-високо от средното за месец юни и слабо ще се понижи. Това съобщи за Агенция „Фокус” дежурният синоптик Боряна Маркова в Националния институт по метеорология и хидрология (НИМХ) към Българска академия на науките (БАН).\r\nПо Черноморието ще е предимно слънчево с временни увеличения на облачността. Ще духа слаб до умерен югозападен вятър, който по-късно ще се ориентира от югоизток. Максималните температури ще са 25°-27°. Температурата на морската вода е 19-22°, вълнението на морето ще е 1-2 бала, след обяд по Северното Черноморие 2-3.\r\nВ планините по-значителни увеличения на облачността ще има около и след обяд. На отделни места в масивите от Западна България ще има слаби превалявания от дъжд. Ще духа умерен, по високите била временно силен вятър от север-северозапад. Максималната температура на височина 1200 метра ще е около 21°, на 2000 метра – около 14°.\r\nВ сряда ще бъде слънчево, но по-късно през деня ще се развие купесто-дъждовна облачност и на места в западната половина от страната, привечер и през нощта срещу четвъртък, ще превали и прегърми. Вятърът ще е слаб, временно до умерен от северозапад. Максималните температури ще са между 28° и 33°. В четвъртък по-значителни увеличения на облачността и на отделни места краткотрайни валежи с гръмотевици ще има в южните и източните райони. Температурите ще са с 2-3 градуса по-ниски. В петък ще бъде предимно слънчево, с развитие на купеста облачност след обяд, главно в Западна България е възможно да превали и прегърми.", "date": "2017-06-12", "title": "НИМХ: Утре ще е слънчево с временни увеличения на облачността, максималните температури ще са между 29° и 34°"}
{"url": "http://www.focus-news.net/news/2017/06/12/2404293/hristina-stoyanova-gl-urednik-blizo-20-000-turisti-sa-obsluzheni-ot-ekipa-na-muzeya-v-niar-pliska-ot-nachaloto-na-godinata.html", "text": "Близо 20 000 туристи са обслужени от екипа на музея в НИАР „Плиска“ от началото на годината. Това каза пред Радио „Фокус“- Шумен Христина Стоянова, гл. уредник в Националния историко-археологически резерват „Плиска“. По думите ѝ активният сезон вече е в разгара си. В последните месеци преобладават основно ученически групи, но старината е предпочитана и от единични туристи и семейства. „В последните години дори не говорим за сезон, а за целогодишно посещение на музея, интересът към Плиска продължава да расте, с вниманието на държавата, с продължаване на археологическите проучвания и реставрационните дейности на Голямата базилика, се провокира все повече и повече интересът на посетителите“, каза Христина Стоянова.\r\nИвелина ИВАНОВА", "date": "2017-06-12", "title": "Христина Стоянова, гл. уредник: Близо 20 000 туристи са обслужени от екипа на музея в НИАР „Плиска“ от началото на годината"}
{"url": "http://www.focus-news.net/news/2017/06/12/2404287/jerusalem-post-spored-izraelskiya-ministar-na-otbranata-normaliziraneto-na-otnosheniyata-s-arabskite-darzhavi-shte-predhozhda-mira-s-palestintsite.html", "text": "Израелският министър на отбраната Авигдор Либерман отхвърли възможността за окончателен израелско-палестински мирен договор преди нормализиране на отношенията между държавата на евреите и арабските държави, пише  Jerusalem Post.\r\n„В най-добрия случай може да се постигне дългосрочно предварително споразумение“, заяви Либерман. Според него Израел първо трябва да сключи споразумение с умерените сунитски арабски държави и чак след това да сключи окончателно споразумение с палестинците. „Не трябва да приемаме ситуация, в която нормализацията на отношенията с арабските държави да бъде заложник на разрешаването на палестинския въпрос“, уверен е той. \r\n„Нормализираните връзки с умерените сунитски държави ще осъществи пробив по отношение на усилията ни в Юдея, Самария и Газа“, добави той. „Тези арабски държави разбират, че основната заплаха, от която трябва да се притесняват, са „Хамас“, „Ал Кайда“, „Хизбулла“ и „Ислямска държава“, посочи министърът.  Виктор Турмаков", "date": "2017-06-12", "title": "Jerusalem Post: Според израелския министър на отбраната нормализирането на отношенията с арабските държави ще предхожда мира с палестинците"}
{"url": "http://www.focus-news.net/news/2017/06/12/2404296/plovdiv-zapochva-poetapnoto-premahvane-na-40-nezakonni-tsiganski-kashti-v-plovdivskiya-rayon-iztochen.html", "text": "Започва поетапното премахване на 40 незаконни цигански къщи, които се намират на ул. „Бъдерица“ в пловдивския район „Източен“. Това съобщи за Радио „Фокус“ – Пловдив районният кмет Николай Чунчуков. По думите му вече са издадени всички 40 заповеди за премахването им. „След влизането в сила на заповедите, собствениците трябва сами да премахнат постройките. До този момент това обаче не се е случило. Затова ние ще пристъпим към събарянето им“, добави Чунчуков. Той заяви още,че първите две постройки ще бъдат съборени до края на месец юли. „Поетапно ще бъдат премахнати и останалите“, добави Чунчуков. Около 40 000 лв. ще струва цялостното премахване на незаконните обекти, които се намират в близост до коритото на река Марица.\r\nКристиян ГАРОВ", "date": "2017-06-12", "title": "Пловдив: Започва поетапното премахване на 40 незаконни цигански къщи в пловдивския район „Източен“"}
{"url": "http://www.focus-news.net/news/2017/06/12/2404297/vitold-vashchikovski-polsha-nyama-da-pozvoli-da-bade-iznudvana-zaradi-bezhantsite.html", "text": "Полският външен министър Витолд Вашчиковски заяви, че страната няма да се съгласи на „финансово изнудване“, което да я накара да приема бежанци като част от програмата за разпределението им сред страните членки на ЕС, предаде Radio Poland. По-рано се появиха данни, че ЕК планира да стартира дело срещу Полша, Унгария и Чехия относно отказа на страните да приемат бежанци. \r\n„Не сме съгласни на подобно изнудване на основа, че ако някой е нация, която не приема мигранти, де бъде наказван финансово, а нейните европейски фондове и субсидии ще бъдат орязани“, заяви Вашчиковски. \r\nНа свой ред вътрешният министър на Полша Мариус Блашчак заяви, че наказанието за страните, не приемащи мигранти, е нещо „без основа“.  Виктор Турмаков", "date": "2017-06-12", "title": "Витолд Вашчиковски: Полша няма да позволи да бъде изнудвана заради бежанците"}
{"url": "http://www.focus-news.net/news/2017/06/12/2404298/tsvetan-tsvetanov-otgovori-na-bsp-blagodarya-che-pripoznaha-programata-ni-obzor.html", "text": "След като от БСП поискаха актуализация на бюджета за 2017 г. с необходимите суми за 1000 нови служители в МВР и 6000 в Министерство на отбраната, от ГЕРБ отговориха с брифинг, на който председателят на Парламентарната група на партията Цветан Цветанов увери, че в бюджета за тази година е предвидено назначаването на 1000 полицейски служители и това е било заложено в управленската програма на ГЕРБ.  „Благодаря на БСП, че четат много внимателно нашата управленска програма. Признаваме им, че осъзнаха важността на сектор „Сигурност”, заяви Цветанов като подчерта, че в предизборната кампания на БСП подобни ангажименти не са присъствали. Той отбеляза, че от началото на годината до настоящия момент има обявени 600 конкурса за назначаване на полицейски служители .„От тях вече една не малка част са назначени, но в оставащите 6 месеца ще бъдат обявени останалите процедури. Това ще бъде факт. Спекулативно е от тяхна страна – те да говорят за неща, които ние сме обещали и неща, които ще изпълним за 2017 година”, каза още Цветанов. По повод искането на БСП за нов закон за МВР, той коментира, че такъв не е необходим, но ще бъдат предложени законодателни промени в сегашния. В същото време Цветанов акцентира върху необходимостта от приемането на Закон за частната охранителна дейност, който да подпомага борбата с конвенционалната престъпност и на промените в Закона за пътищата, които да спомогнат жертвите на пътя да бъдат намалени на половина до 2020 година. Във връзка с изказването на лидера на БСП Корнелия Нинова, че в центъра за системата за сигурност трябва да се постави човекът, Цветанов заяви:  „Това, което БСП са прозрели, че най-важният ресурс на сигурността са хората, ние го повтаряме от години”. По думите му опозицията се стреми да отклони страната от единствения възможен път – европейския и това, което се стреми да прави правителството.\r\nВъв връзка с другото предложение на опозицията – за 6000 нови военнослужещи ген. Константин Попов, народен представител от ПГ на ГЕРБ и председател на Комисията по отбрана, обясни, че приемането на такава бройка наведнъж е невъзможно. „Просто, защото на пазара надали има толкова много желаещи и второ – ако ги приемем сега, след изтичането на техните договори, те отново ще излязат вкупом заедно“, коментира той. Попов разясни, че в разработените документи, приети от Народното събрание, за тази година се залага бройка от 500 човека, за да може съвсем плавно да се увеличава личния състав на въоръжените сили през четиригодишния мандат на правителството. Според председателя на комисията по отбрана Стратегията за национална сигурност трябва да бъде актуализирана, но няма нужда от нов закон за отбраната. \r\nПо повод изказванията на Корнелия Нинова за увеличаването на външния дълг страната, председателят на Бюджетната комисия в Народното събрание Менда Стоянова заяви, че спекулациите с дълга трябва да спрат. Тя подчерта, че темата за дълга се подвига всеки път от страна на БСП, но на всички трябва да е ясно, че България ще има нов дълг до тогава, докато генерира дефицити. „До тогава, докато харчим повече от това, което имаме като приходи. Само че тази тенденция за миналата и за тази година е обърната и спекулациите на тема дълг трябва да престанат”, допълни Стоянова. „Отново се тиражира цифрата 16 милиарда. Много сме говорили за тази сума. Това е лимит – договорен лимит. Усвоени са около 10 милиарда към момента и нямаме основания да считаме, съобразно предвижданата от правителството 3-годишна бюджетна прогноза, че ще се тегли нов дълг извън тези 10 милиарда”, обясни тя. По думите й към 30 април спрямо края на 2016 година държавният дълг е намален с 333 милиона евро и тази тенденция ще продължи до 2020 година, когато се предвижда външния и вътрешния дълг на държавата да бъде едва 22,3 % от БВП. „Това е тенденцията, това изпълнява правителството на Бойко Борисов. Всичко останало са спекулации. Гарантирам Ви, че до края на мандата на правителството на Бойко Борисов ние ще имаме рязко намаление на дълга”, каза още тя. \r\nПо-късно в позиция, публикувана в профила й в социалната мрежа „Фейсбук”, председателят на БСП Корнелия Нинова заяви, че Цветан Цветанов манипулира фактите. „В програмата ви пише, че хората са най-важни в системата за сигурност, както и в нашата. Тук сме на едно мнение. Проблемът е, че записаното в програмата на ГЕРБ и ангажиментите Ви по време на КСНС се разминават“, посочва Нинова. „Вашият министър на финансите заяви на съвета, че няма да осигури средства от бюджета нито за нови назначения, нито за увеличение на заплатите на сегашните служители в МВР и МО. Още там се противопоставих на това разминаване между красиви думи и реални намерения. Що се отнася до увеличаване на средствата за отбрана до 2% от БВП, Ви припомням, че министър Горанов отказа да ги осигури до 2020 година и тогава президентът Радев предложи срокът да се увеличи до 2024. Вашето поведение по време на КСНС показва двойнственост - едно да говорите пред хората, друго да правите. Отказвам да бъда част от това и винаги в политиката ще се позовавам само на фактите и истината”, казва още в позицията си Корнелия Нинова.\r\nВесела ПЕТРОВА", "date": "2017-06-12", "title": "Цветан Цветанов отговори на БСП: Благодаря, че припознаха програмата ни (ОБЗОР)"}
{"url": "http://www.focus-news.net/news/2017/06/12/2404289/yens-stoltenberg-stiga-gartsiya-da-se-saglasi-makedoniya-mozhe-da-stane-chlen-na-nato-s-vremenno-naimenovanie.html", "text": "Генералният секретар на НАТО Йенс Столтенберг по време на съвместна пресконференция с министър-председателя на Македония Зоран Заев заяви, че членството на балканската държава в Алианса е възможно под временно наименование, предаде македонската медия  А1ОN.\r\n„ Това, което ясно казваме на всяка среща, е, че искаме взаимно приемливо решение на спора. Не казвам какво, а взаимно приемливо за Гърция и за Бившата югославска република Македония. Аз не мога да ви диктувам или уточнявам каквото и да е“, заяви Столтенберг посочвайки, че ако Атина се съгласи това име да бъде БЮРМ, то НАТО няма да има нищо против.\r\nНа подобна позиция е и Зоран Заев, който изрази надежда, че Македония може да започне преговори с НАТО и под временното наименование. „Ние се надяваме, че можем да станем член с временното име и да продължим преговорите, както се случи с Черна гора, т.е. докато трае процесът на ратификация, да намерим решение на спора \", посочи Заев по време на пресконференция. Виктор Турмаков", "date": "2017-06-12", "title": "Йенс Столтенберг: Стига Гърция да се съгласи, Македония може да стане член на НАТО с временно наименование"}
{"url": "http://www.focus-news.net/news/2017/06/12/2404302/burgas-osem-plazha-i-edno-yahteno-pristanishte-v-oblastta-sa-udostoeni-s-nagradata-sin-flag-za-tazi-godina.html", "text": "Осем плажа и едно яхтено пристанище в Бургаско са удостоени с наградата „Син флаг“ за тази година, съобщи за Радио „Фокус“-Бургас Станимир Георгиев, председател на УС на Българско движение „Син флаг“. Това са „Оазис“, „Дюни“, „Харманите“ в Созопол, „Поморие-изток“, „Слънчев бряг - юг“, в Свети Влас - източен, централен и нов плаж, „Слънчев ден“, „Албена“, „Бяла лагуна“ и яхтеното пристанище „Марина Диневи“. Наградата е екоетикет за качество. „За туристите означа, че когато стигнат до такъв плаж, могат да получат качествени услуги, чиста вода за къпане, безопасна среда, без заразни бактерии, надеждно водно спасяване, медицински услуги. Това са критерии, които обобщават качественото управление на един плаж“, каза още Георгиев. По думите му на тези плажни ивици се получава разнообразна екологична и образователна информация. Критериите за оценка на програмата „Син флаг“ са четири- качество на морската вода, безопасност и услуги, екологосъобразно управление и предоставянето на информация. Плажовете се оценяват от национално и от международно жури.\r\nГеоргиев допълни, че освен програмата „Син флаг“, която стимулира устойчивото управление на плажове, яхтени пристанища и лодки за туристически транспорт. “ Движението осъществява и една друга програма- „Зелен ключ“. Тя сертифицира екологосъобразно управлявани хотели.\r\nМария РУСЕВА", "date": "2017-06-12", "title": "Бургас: Осем плажа и едно яхтено пристанище в областта са удостоени с наградата „Син флаг“ за тази година"}
{"url": "http://www.focus-news.net/news/2017/06/12/2404303/republika-bez-razreshavane-na-spora-za-imeto-nyama-chlenstvo-v-nato.html", "text": "Без разрешаване на спора за името, няма членство в НАТО, пише близкото до ВМРО-ДПМНЕ издание \"Република\" и твърди, че генералният секретар на НАТО Йенс Столтенберг и еврокомисарят Йоханес Хан са били прекалено ясни в препоръките си към новия премиер Зоран Заев.\r\nСпоред \"Република\" еврокомисарят Хан е отхвърлил възможността Македония да започне преговори за членство в Алианса под името \"БЮРМ\", докато Столтенберг е заявил, че е \"необходимо общо приемливо решение в рамките на НАТО. Ние не внушаваме решение, но ако е приемливо за Гърция и Македония, ние сме готови да придвижим процеса на членството.\"\r\nПревод и редакция: Мариела Русева", "date": "2017-06-12", "title": "\"Република\" - Без разрешаване на спора за името, няма членство в НАТО"}
{"url": "http://www.focus-news.net/news/2017/06/12/2404285/nikola-dimitrov-chlenstvoto-na-makedoniya-v-nato-shte-bade-pod-imeto-byurm.html", "text": "Министърът на външните работи на Македония Никола Димитров заяви, че страната обмисля възможността за временно използване на наименованието „Бивша югославска република Македония“ (БЮРМ) за членството си в НАТО, предава скопският телевизионен канал „Алсат-М“.\r\nСпоред министъра това би по помогнало да се успокои ситуацията на Балканския полуостров. Димитров, който в сряда в Атина ще се срещне с гръцкия си колега Никос Кодзиас, заяви , че все още е рано да се говори за конкретни предложения за решаване на спора за името. \"Ще попитаме Гърция какви съседи иска да има и дали иска стабилна и приятелска страна, която предлага надежда, демокрацията и справедливост. Ако ние сме добър съсед на Гърция, може би гръцките политически сили ще разберат, че има историческа възможност \", посочи  Димитров.  Виктор Турмаков", "date": "2017-06-12", "title": "Никола Димитров: Членството на Македония в НАТО ще бъде под името БЮРМ"}
{"url": "http://www.focus-news.net/news/2017/06/12/2404304/yens-stoltenberg-makedoniya-e-vazhen-partnyor-na-nato.html", "text": "Генералният секретар на НАТО Йенс Столтенберг след срещата си с правителствената делегация на Македония заяви, че върховенството на закона е важно, но и че Македония е важен партньор на НАТО, предава македонския телевизионен канал  “24 Вести“.\r\nНа свой ред министър-председателят Зоран Заев заяви, че има повече възможности, за да се осъществи членството в НАТО и една от тях е Македония незабавно да получи покана за членство, а в същото време, докато страните го ратифицират - да се достигне и до взаимно приемливо решение с Гърция относно спора за името. Виктор Турмаков", "date": "2017-06-12", "title": "Йенс Столтенберг: Македония е важен партньор на НАТО"}
{"url": "http://www.focus-news.net/news/2017/06/12/2404306/voice-of-america-donald-tramp-zayavi-che-shte-obsadi-sled-dve-sedmitsi-na-spetsialna-konferentsiya-borbata-sreshtu-islyamska-darzhava.html", "text": "Президентът на САЩ Доналд Тръмп заяви, че планира да проведе пресконференция след две седмици, за да обсъди борбата на водената от САЩ коалиция срещу терористите от „Ислямска държава“, предаде  Voice of America.\r\nТръмп, по време на разговор с репортери в Белия дом, не даде точна дата или други детайли за предстоящата пресконференция. Виктор Турмаков", "date": "2017-06-12", "title": "Voice of America: Доналд Тръмп заяви, че ще обсъди след две седмици на специална конференция борбата срещу „Ислямска държава“"}
{"url": "http://www.focus-news.net/news/2017/06/12/2404305/nikolay-nikolov-obshtina-dimovo-75-000-lv-e-zalozhila-obshtinata-prez-tazi-godina-za-remont-na-trotoari.html", "text": "75 000 лв. са средствата, които е заложила Община Димово през тази година за ремонт на тротоари, каза за Радио „Фокус” – Видин Николай Николов, главен специалист от Общината. Той посочи, че в град Димово вече са започнати ремонтите на тротоарите по главната улица, която е част от международния път Е-79. 45 000 лв. са предвидени за полагане на тротоари по тази улица. За две села от общината – село Арчар и село Гара Орешец, са отделени по 15 000 лв. за изграждане на тротоари. Над 150 000 лв. са средствата от общинския бюджет за ремонт на асфалтови настилки в четири населени места в общината. 34 000 лв. са за ремонт на асфалтови настилки в село Арчар, 28 000 лв. за ремонт на улици в село Гара Орешец, 30 000 лв. са заделени за ремонти на асфалтови настилки в село Воднянци, а в град Димово ще бъдат вложени 65 000 лв. за нови асфалтови настилки.\r\nАнна ЛОЗАНОВА", "date": "2017-06-12", "title": "Николай Николов, Община Димово: 75 000 лв. е заложила Общината през тази година за ремонт на тротоари"}
{"url": "http://www.focus-news.net/news/2017/06/12/2404307/7-dushi-ot-burgas-sa-zadarzhani-za-uchastie-v-organizirana-prestapna-grupa-zanimavashta-se-s-proizvodstvo-i-razprostranenie-na-narkotitsi-obzor.html", "text": "На 10 юни Специализираната прокуратура привлече като обвиняеми Теодор Бангеев, Георги Карчев, Илко Паскалев, Димитър Киров, Георги Иванов, Радослав Пехливанов и Филип Чорио. На тези седем лица са повдигнати обвинения за това, че от октомври 2016 до задържането им на 10 юни са участвали в организирана престъпна група, произвеждаща и разпространяваща наркотици на територията на град Бургас и около града. Задържаните са млади момчета, 93-ти, 96-ти, 98-ти набор, като всичките са от средите на трениращите фитнес и ММА.\r\nПред журналисти заместникът на главния прокурор Борислав Сарафов посочи, че групата е създадена с користна цел – извличане на печалба от тази си противозаконна дейност, като в голяма част от задържаните лица са намерени и иззети наркотични вещества, а в дома на Филип Чорио е намерена цяла оранжерия. По думите му групата се е самоснабдявала, сама е произвеждала наркотичните вещества, с които после е снабдявала Бургас и курортите около града. Според него случаят е интересен, защото оранжерията е намерена в жилищен блок, но изключително високо професионално подготвена. Сарафов изтъкна, че държавата няма да допусне ескалация на напрежението и разпределяне на територии между враждуващи банди както в Бургас, така и в региона. \r\nСпоред главния секретар на МВР главен комисар Младен Маринов оранжерията на групата е била на много високо технологично ниво и всички селскостопански производители биха могли да завидят на наркоразпространителите, тъй като съоръжението има датчици за влага, датчици за светлина, мери влага на въздуха и на почвата. Според него става въпрос за група, която действа изключително конспиративно, като в същото време действа с брутални действия, понякога и с побоища, без да има пряка необходимост за това – по питейни заведения и квартали. По думите му групата се е опитвала да наложи монопол върху наркоразпространението в определени територии. Маринов съобщи, че оранжерията е много добре маскирана със скрита врата към основните помещения. Главният секретар на МВР определи групата като изключително добре структурирана и организирана, а в следствие на техните действия те са генерирали и сериозен паричен ресурс. Според него е неутрализирана цялата група, която е влияела върху оперативната обстановка на територията на град Бургас.\r\nСтарши комисар Калоян Калоянов, директор на ОДМВР-Бургас, каза, че заловената наркогрупа се е готвела за разпространение на наркотици в курортите в района през летните месеци и изключително бързо се е опитвала да налага монопол по отношение на наркоразпространението, като методите, които са ползвали са се отличавали с много силна демонстративна агресивност. Според него групата е генерирала достатъчни печалби, за да си осигури един доста охолен живот. По думите му подготовката на млади наркотични растения се е извършвала на друго място, а след това са пренасяни в разкритата нарколаборатория. Старши комисар Калоянов допълни, че задържаните лица са криминално проявени и са известни в подземния свят.\r\nПрокурор Иван Гешев, административен ръководител на Специализираната прокуратура, съобщи, че има данни по делото, че организираната престъпна група, занимавала се с производство и разпространение на наркотици в Бургас, е подражавала на международна група MS-13. По думите му са проведени над 36 обиска и претърсвания на лица, леки автомобили, апартаменти, като у повечето от задържаните са намерени наркотични вещества. Прокурор Гешев каза още, че 4 от лицата, освен за организиране на престъпна група, са привлечени и за вторични престъпления, а именно за притежание на наркотични и високо рискови наркотични вещества. Според него, става въпрос за изключително технически добре подготвена лаборатория, която е на територията на целия апартамент. По думите му евентуалното производство през активния летен сезон би обслужило, може би, половината град Бургас и множество от околните сателитни курортни градове. \r\nСтефан ПЕТРОВ", "date": "2017-06-12", "title": "7 души от Бургас са задържани за участие в организирана престъпна група, занимаваща се с производство и разпространение на наркотици (ОБЗОР)"}
{"url": "http://www.focus-news.net/news/2017/06/12/2404309/gabrovo-rzi-zapochna-proverki-na-otkritite-pluvni-baseyni-na-teritoriyata-na-oblastta.html", "text": "Регионалната здравна инспекция в Габрово започна проверки на откритите плувни басейни на територията на областта. Това съобщи за Радио „Фокус“ – Велико Търново д-р Николай Пенчоков, директор на здравната инспекция. В периода от 5 до 9 юни е изследвана водата в общо пет плувни басейна – три на територията на община Габрово и два на територията на община Трявна. Два от тях са открити – един в Габрово и един в Трявна. Несъответствие в изискванията не е установено. Д-р Пенчоков посочи, че проверките на водните съоръжения ще се извършват по график. Той допълни, че басейните на територията на област Габрово са предимно закрити, в местните хотели. Те работят целогодишно и се контролират през цялата година. Преди началото на активния летен сезон всички собственици на басейни получават типови предписания от РЗИ с подробни указания, касаещи обезопасяването им. Основните изисквания са да има спасители. Собствениците са задължени също така да представят протоколи от анализи на водата по микробиологични и химични показатели.\r\nНадежда КРЪСТЕВА", "date": "2017-06-12", "title": "Габрово: РЗИ започна проверки на откритите плувни басейни на територията на областта"}
{"url": "http://www.focus-news.net/news/2017/06/12/2404295/aleksis-tsipras-sigurnostta-na-naselenieto-v-postradalite-ot-zemetresenieto-rayoni-e-prioritet.html", "text": "Гръцкият министър-председател Алексис Ципрас заяви, че правителството ще бъде редом до гражданите, пострадали от силното земетресение на остров Лесбос, предаде Protothema.\r\n„Мислите и грижите ни са с гражданите на районите, пострадали от земетресението в морето между Хиос и Лесбос. Най-необходима в момента е сигурността на гражданите“, заяви Ципрас. Той добави, че вътрешният министър Никос Тоскас, заедно с екип експерти от гражданска защита, са заминали за региона.  Виктор Турмаков", "date": "2017-06-12", "title": "Алексис Ципрас: Сигурността на населението в пострадалите от земетресението райони е приоритет"}
{"url": "http://www.focus-news.net/news/2017/06/12/2404312/georgi-ganetsovski-istoricheski-muzey-vratsa-ohoden-se-prevrashta-v-unikalen-istoricheski-obekt-v-koyto-shte-imame-shansa-da-prosledim-prehoda-mezhdu-dva-perioda.html", "text": "Оходен се превръща в уникален исторически обект, в който ще имаме шанса да проследим прехода между два периода – среднокаменната и новокаменната епоха, каза за Радио „Фокус” – Видин археологът Георги Ганецовски, директор на Регионалния исторически музей във Враца. Той посочи, че доказателствата за това са основани на радиовъглероден анализ на артефакти от разкопките при село Оходен, община Враца, извършен в лабораторията в полския град Познан. \r\n„Първите данни на пробите от черепа на елен от глинен олтар показаха едни твърде ранни дати, дори смущаващо ранни с около 700 години по-рано от възрастта на определените до момента съоръжения в раннонеолитния обект. Това наложи да извадим от друг череп на елен още две проби за радиовъглероден анализ. След пристигането на техните резултати се оказа, че те датират около 900 години по-рано от времето, което до сега сме уточнявали функционирането на този обреден център”, каза Ганецовски. Той посочи, че това означава, че ритуалното съоръжение е действало в един предходен исторически период, нарича се среднокаменна епоха или мезолит. „Досега обектът е известен като селище и обреден център от къснокаменната епоха или ранния неолит изведнъж се оказа, че тук има и обредно съоръжение от предходния период”, обясни археологът.\r\nАнна ЛОЗАНОВА", "date": "2017-06-12", "title": "Георги Ганецовски, Исторически музей-Враца: Оходен се превръща в уникален исторически обект, в който ще имаме шанса да проследим прехода между два периода"}
{"url": "http://www.focus-news.net/news/2017/06/12/2404328/veliko-tarnovo-45-svobodni-mesta-ima-v-detskite-gradini-v-oblastta-sled-izlizaneto-na-parvo-klasirane.html", "text": "45 свободни места има в детските градини във Великотърновска област след излизането на първо класиране. Това съобщиха за Радио „Фокус“ – Велико Търново от пресцентъра на Община Велико Търново. Те са разпределени както следва: 35 в Детска градина „Рада Войвода“ в кв. „Чолаковци“ и по 5 в Детска градина „Пролет“ и ДГ „Св. св. Кирил и Методий“ в кв. „Света гора“.\r\n„Фокус“ припомня, че записването продължава до 15-ти юни, включително. На следващия ден - 16-ти юни ще излязат резултатите за второ класиране. Документите за него ще се приемат от 17-ти до 25-ти юни, а записването ще е до края на месеца. При извършване на посочената процедура родителите трябва да носят копие от удостоверението за раждане на детето и оригинал за сверяване, както и своите лични документи. Освен това се попълва и заявление по образец. Има и специален списък с медицински документи, който можете да откриете на интернет сайта на Община Велико Търново в раздел „Образование“.\r\nЛуиза ТРАНЧЕВА", "date": "2017-06-12", "title": "Велико Търново: 45 свободни места има в детските градини в областта след излизането на първо класиране"}
{"url": "http://www.focus-news.net/news/2017/06/12/2404269/tv-21makedoniya-koalitsiyata-na-hashim-tachi-i-ramush-haradinay-specheli-izborite-v-kosovo.html", "text": "Коалицията на Хашим Тачи и Рамуш Харадинай спечели изборите в Косово, предава телевизия \"TV 21\".\r\nСпоред телевизията коалиция ПАН, съставена от Демократичната партия на президента Хашим Тачи и на Кадри Весели, Алианс за бъдеще на Косово на Рамуш Харадинай и Инициатива за Косово на Фатмир Лимай, печели 34, 6 % от гласовете.\r\nДвижение \"Самоопределение\" на Албин Курти печели 26, 2 %, докато коалицията на Демократичен съюз за Косово на бившия премиер Иса  Мустафа и на Алианс за ново Косово на Беджет Пацоли печели едва 25, 8 %.\r\nТелевизията цитира изявлението Кадри Весели, според който \"За Косово идва време за ново начало!\"\r\nПревод и редакция: Мариела Русева", "date": "2017-06-12", "title": "\"TV 21\"(Македония) - Коалицията на Хашим Тачи и Рамуш Харадинай спечели изборите в Косово"}
{"url": "http://www.focus-news.net/news/2017/06/12/2404330/futbol-estoniya-pobedi-latviya-v-priyatelski-mach.html", "text": "Естония победи като гост Латвия с 2:1 в приятелски футболен мач. \r\nДомакините откриха резултата в 22-ата минута с попадение на Давис Икауньекс, но във второто полувреме гостите обърнаха резултата с точни попадение на Сергей Зеньов и Атс Пурье в 51-ата и в 77-ата минути.", "date": "2017-06-12", "title": "Футбол: Естония победи  Латвия  в приятелски мач"}
{"url": "http://www.focus-news.net/news/2017/06/12/2404308/fokusmakedoniya-yens-stoltenberg-ako-gartsiya-nyama-protiv-zapovyadayte-v-nato-pod-vremennoto-si-ime.html", "text": "Генералният секретар на НАТО, Йенс Столтенберг насърчи желанието на Македония за членство в Североатлантическия алианс, като заяви: \"Ако Гърция няма против, заповядайте в НАТО под временното си име!\" предава електронното издание на скопския \"Фокус\", като се позовава на \"НОВА ТВ\".\r\nПо време на съвместната пресконференция с македонския премиер Заев, Столтенберг е заявил, че трябва да бъдат изпълнени всички условия, поставени от НАТО през 2008 г., като едно от тях е Гърция и Македония да намерят общо решение в спора за името. \r\nПревод и редакция: Мариела Русева", "date": "2017-06-12", "title": "\"Фокус\"(Македония) - Йенс Столтенберг: Ако Гърция няма против, заповядайте в НАТО под временното си име"}
{"url": "http://www.focus-news.net/news/2017/06/12/2404331/vidin-mezhdunaroden-folkloren-festival-tantsi-kray-dunava-shte-se-provede-v-grada.html", "text": "Международен фолклорен фестивал „Танци край Дунава” ще бъде открит във Видин на 16 юни и ще продължи до 18 юни, каза за Радио „Фокус” – Видин Любомир Илиев, секретар на Народно читалище „Цвят 1870” . Той посочи, че това е 11-то издание на фестивала. „Танци край Дунава” ще бъда открит с дефиле, което ще премине по централната улица на Видин до Крайдунавския парк. Там фестивалът ще бъде официално открит”, каза Любомир Илиев. Два дни на откритата сцена в Крайдунавския парк ще се представят фолклорни състави от различни градове на страната, както и гостуващи състави от други страни.\r\nАнна ЛОЗАНОВА", "date": "2017-06-12", "title": "Видин: Международен фолклорен фестивал „Танци край Дунава” ще се проведе в града"}
{"url": "http://www.focus-news.net/news/2017/06/12/2404329/balgariya-shte-podkrepi-bosna-i-hertsegovina-po-patya-y-kam-es-i-nato-obzor.html", "text": "Предоставянето на перспектива за членство на Босна и Херцеговина в Европейския съюз и НАТО е необходимо за целия регион и важен приоритет за България. Това заяви държавният глава Румен Радев, който разговаря с председателстващия Председателството на Босна и Херцеговина Младен Иванич на „Дондуков“ 2.  Според Румен Радев като подкрепяме държавите от Западните Балкани по пътя към европейската им интеграция, ще допринесем за мира и стабилността на целия Балканския полуостров и ще получим повече гаранции за общата ни сигурност. \r\nРумен Радев и Младен Иванич обсъдиха предизвикателствата пред развитието на Западните Балкани и заявиха подкрепата си за бъдещи общи инициативи за ускоряване на икономическия растеж и намаляване на младежката безработица. Подобряването на инфраструктурната свързаност между страните е от съществено значение за европейската перспектива в региона. Българският държавен глава уточни, че инфраструктурните проекти трябва да бъдат развивани не само по оста север-юг, но и от изток на запад.\r\nФокус на разговора бяха и мерките за превенция на политическа нестабилност, етническо напрежение, радикализация и екстремизъм, като например засилването на диалога в сферата на сигурността и активния обмен на информация между службите за сигурност на двете страни.\r\nРумен Радев потвърди готовността на България да подкрепи Сараево в процеса на придобиване на статут на страна кандидат в ЕС и по-специално по време на Българското председателство на Съвета на ЕС през 2018 г., когато разширяването на ЕС към Западните Балкани ще бъде приоритетна тема за страната ни.  „Най-ефективният подход за справяне с общите предизвикателства е интеграцията на всички нива – глобално, регионално и в рамките на двустранните отношения между България и Босна и Херцеговина“, заяви президентът.\r\nОт своя страна Младен Иванич коментира, че сътрудничеството между България и Босна и Херцеговина е един от най-добрите примери за конструктивен диалог и приятелство на Балканите. „В лицето на България виждаме близка до нас страна, която разбира нашия манталитет и има огромен принос за стабилизирането на страната ни“, допълни Иванич. Той определи пътя към европейската интеграция като безалтернативен за Босна и Херцеговина, а бъдещето членство в ЕС - като обединителна цел за страната му.\r\nПо време на срещата си с председателстващия Председателството на Босна и Херцеговина Младен Иванич, премиерът Бойко Борисов заяви, че България ще остане активен застъпник за гарантиране на европейското бъдеще на страните от Западните Балкани и по време на българското председателство на Съвета на Европейския съюз. Борисов изрази убеждението си, че Босна и Херцеговина ще продължи да се движи по пътя на евроатлантическата интеграция, която е единствената гаранция за сигурност в региона.", "date": "2017-06-12", "title": "България ще подкрепи Босна и Херцеговина по пътя й към ЕС и НАТО (ОБЗОР)"}
{"url": "http://www.focus-news.net/news/2017/06/12/2404310/sputniksarbiya-makedoniya-smenya-imeto-i-sled-godina-vliza-v-natoi.html", "text": "Македония сменя името и след година влиза в НАТО, пише сръбското издание на руския \"Спутник\".\r\n\"Спутник\" цитира новия македонски външен министър Никола Димитров, който е изразил готовност да се замени служебното име на неговата страна, за да се преодолее ветото на Гърция.\r\nДимитров е уточнил, че все още е рано да се говори за конкретни предложения.\r\nПревод и редакция: Мариела Русева", "date": "2017-06-12", "title": "\"Спутник\"(Сърбия) - Македония сменя името и след година влиза в НАТО?"}
{"url": "http://www.focus-news.net/news/2017/06/12/2404334/kyustendil-pozharonablyudatelna-kula-za-preventsiya-na-gorskite-pozhari-deystva-na-teritoriyata-na-obshtinata.html", "text": "Пожаронаблюдателна кула за превенция на горските пожари действа на територията на община Кюстендил. Това каза пред Радио „Фокус” – Кюстендил Анелия Алексова, главен лесничей към Община Кюстендил. Кулата е разположена на територията на село Лисец. С нейна помощ се осъществява по-бързо уведомяване при възникването на горски пожар. Кулата е изградена по проект на Община Кюстендил. „Тя е оборудвана със специализирана техника. Предава се директна картина на оперативния дежурен. Когато се засече дим или по-висока температура, веднага може да се реагира”, каза Анелия Алексова.\r\nВенцеслав ИЛЧЕВ", "date": "2017-06-12", "title": "Кюстендил: Пожаронаблюдателна кула за превенция на горските пожари действа на територията на общината"}
{"url": "http://www.focus-news.net/news/2017/06/12/2404301/tv-21-makedoniya-spored-yohanes-han-balkanskiyat-poluostrov-tryabva-da-se-nauchi-kakvo-e-tova-kompromis.html", "text": "Европейският комисар по разширяването Йоханес Хан заяви по време на срещата си с македонския министър-председател Зоран Заев, че Балканският полуостров трябва да научи урока, че трябва да се търси компромис, защото страните от него все още смятат, че едни трябва да са победители, а други губещи. Така той коментира македонско-гръцкия спор и последното изявление на гръцкия министър-председател Никос Кодзиас, който посочи, че страната му няма да отстъпи от своите „червени линии“, , предаде македонската телевизия  „ТВ 21“.\r\n\"Не искам да обвинявам никого, защото всеки има свое мнение по този проблем. Но в крайна сметка, както казах, ние трябва да работим за решение. Това е нещо, което регионът трябва да научи: да се търси компромис и също така да се говори в полза на компромиса. Все още има тенденция да се приема  гледната точка, че единият е победител, а другият губещ \", заяви Хан.\r\nТой, придружаван от министъра на отбраната Радмила Шекеринска, външния министър  Никола Димитров и вицепремиера Буяр Османи, се срещна този следобед и с върховния представител на ЕС по въпросите на външните работи и политиката на сигурност Федерика Могерини. Тя подчерта, че Македония има силен съюзник в ЕС при прилагането на реформите. \r\nКъсно следобед Заев се срещна и с генералния секретар на НАТО, Йенс Столтенберг, според който трябва да се намери взаимно приемливо решение на проблема с името. \r\nПроведена е  среща с председателя на Европейския съвет, Доналд Туск. Заев  изтъкна, че новото правителство е готово да оглави силен и качествен процес на реформи с цел възстановяване на преговорите между Македония с ЕС до края на тази година. Туск заяви, че очаква Македония да  подобри репутацията си чрез всеотдайна работа, междуетнически и междупартиен диалог и добросъседски отношения. Виктор Турмаков", "date": "2017-06-12", "title": "„ТВ 21“ (Македония): Според Йоханес Хан Балканският полуостров трябва да се научи какво е това компромис"}
{"url": "http://www.focus-news.net/news/2017/06/12/2404337/bbc-zakonoproektat-na-donald-tramp-za-zabrana-na-patuvaniyata-do-sasht-pretarpya-novo-porazhenie-v-sada.html", "text": "Заkoнопроектът на президента на САЩ Доналд Тръмп за забрана на пътуванията до САЩ претърпя ново поражение в съда, съобщава BBC.\r\nАмериканският апелативен съд потвърди решението си да блокира ревизирания указ на Тръмп за забраната да влизат в страната граждани от шест мюсюлмански държави. Това е резултат от решение на по-долна инстанция на съда, тази на щата Хавай, която е издала решение, че забраната е дискриминационна. Николай Братанов", "date": "2017-06-12", "title": "BBC: Заkoнопроектът на Доналд Тръмп за забрана на пътуванията до САЩ претърпя ново поражение в съда"}
{"url": "http://www.focus-news.net/news/2017/06/12/2404333/dva-izostaveni-bagazha-nalozhiha-politseyski-proverki-na-metrostantsiya-su-sv-kliment-ohridski-i-pl-vazrazhdane-v-stolitsata-obzor.html", "text": "Изоставени съмнителни багажи наложиха полицейски проверки на метростанция „СУ „Св. Климент Охридски” и пл. „Възраждане”. В и двата случая не бяха открити взривни материали. \r\nОколо 11.00 часа бе подаден сигнал за безпризорен багаж на метростанцията. Веднага на място бяха насочени полицейски екипи. Докато течеше проверката, мотрисите преминаваха транзитно през станцията, а чакащите бяха временно изведени. Собственикът на багажа се е явил по-късно, за да го потърси. В него е имало канцеларски материали.\r\nВ трамвайна мотриса в района на пл. „Възраждане” е бил изоставен куфар. Пътниците са били незабавно изведени, а багажът отнесен в глуха линия. Заради този случай бе отклонено движението на трамвайните линии с номер 3, 8 и 10. Към 13.00 часа полицейските служители са установили, че куфарът е празен. \r\nНа брифинг главният секретар на МВР главен комисар Младен Маринов заяви, че от ведомството прилагат стандартни оперативни процедури при такива ситуации. Операциите в столичното метро и в района на пл. „Възраждане” са били проведени от СОБТ. При всички сигнали се подхожда светкавично и се прилага цялата процедура, без да се спестява нищо, подчерта Маринов. Няма информация за връзка между сигналите за двата забравени багажа. \r\nПо повод сигналите за изоставени багажи, които могат да са потенциални терористични средства, Маринов заяви, че към момента остава непроменено нивото на заплаха за страната – трето, което е най-ниското. Кодът „жълто” означава за службите за сигурност готовност за реакция. Конкретни заплахи за страната няма.", "date": "2017-06-12", "title": "Два изоставени багажа наложиха полицейски проверки на метростанция „СУ „Св. Климент Охридски” и пл. „Възраждане” в столицата (ОБЗОР)"}
{"url": "http://www.focus-news.net/news/2017/06/12/2404338/tass-iran-e-tretiyat-siguren-uchastnik-na-svetovnoto-parvenstvo-po-futbol-v-rusiya.html", "text": "В световна квалификация от зона \"Азия\" Иран победи на своя стадион „Азади“ в Техеран  националите на Узбекистан с 2:0 и вече убедително води в група А с 20 точки, пред Южна Корея с 13, съобщава ТАСС.\r\nПо този начин Иран си осигури минимум второ място и вече е третият сигурен участник на предстоящото световното първенство в Русия през 2018 г., след Русия и Бразилия. Николай Братанов", "date": "2017-06-12", "title": "ТАСС: Иран е третият сигурен участник на световното първенство по футбол в Русия"}
{"url": "http://www.focus-news.net/news/2017/06/12/2404300/politico-novoto-makedonsko-pravitelstvo-shte-napravi-opit-da-vleze-v-nato-pod-vremennoto-ime-na-stranata-byurm-firom.html", "text": "Новото македонско правителство ще направи втори опит да влезе в НАТО под временното име на страната - БЮРМ (ФИРОМ), пише  европейското списание \"Politico\".\r\nИзданието припомня, че проблемът между Гърция и Македония за името накара Гърция да наложи \"вето\" на членството на Македония през 2008 г.\r\nСпоред \"Politico\" след като стане член на атлантическият пакт Македония има намерения да продължи преговорите за името. Въпреки че голяма част от населението на бившата югорепублика са против временната формулировка БЮРМ или ФИРОМ.\r\nПред \"Politico\" новият външен министър на страната Никола Димитров заявява: \"Приемането на Македония в НАТО като БЮРМ(ФИРОМ) ще спомогне да се създаде климат, в който да се реши и въпросът за името на страната.\"\r\nСписанието твърди, че новото правителство на Македония разчита на загрижеността на членовете на НАТО от все по-засилващата се руска намеса в Западните Балкани, която може да доведе до дипломатически импулс за приемането на страната в Алианса.\r\nЕдновременно с това македонският външен министър е заявил готовността на страната си за подобряване на отношенията с Русия, стига те да не спъват нейната евроатлантическа ориентация.\r\nПревод и редакция: Мариела Русева", "date": "2017-06-12", "title": "\"Politico\": Новото македонско правителство ще направи опит да влезе в НАТО под временното име на страната - БЮРМ (ФИРОМ)"}
{"url": "http://www.focus-news.net/news/2017/06/12/2404336/plovdiv-uvelichavat-se-prihodite-ot-noshtuvki-v-grada.html", "text": "Увеличават се приходите от нощувки в Пловдив. Това съобщи за Радио „Фокус”-Пловдив Валентин Точев, главен експерт в Териториално статистическо бюро в Пловдив – Юг. Статистиката сочи, че през април 2017 г. приходите са достигнали 4.4 млн. лв., като от чужди граждани те са 1.8 млн., а от български – 2.6 млн. лева. В сравнение с април 2016 г. е регистрирано увеличение на приходите от нощувки с 28.6%, съответно от чужденците – с 81.3%, , а от български граждани със 7.4%.\r\nНай-много чужденци, посетили област Пловдив, са граждани на Турция – 13.1%, Гърция – 9.7%, Испания и Германия – по 5.6%, Италия – 5.4% и Франция – 5.2% от всички пренощували чужденци в областта.\r\nЦветана ТОНЧЕВА", "date": "2017-06-12", "title": "Пловдив: Увеличават се приходите от нощувки в града"}
{"url": "http://www.focus-news.net/news/2017/06/12/2404339/afp-zadarzhanite-protestirashti-v-rusiya-nadhvarliha-hilyada.html", "text": "Властите в Русия са задържали повече от хиляда протестиращи, включили се в митинга на опозиционния лидер Алексей Навални, който по-рано също бе арестуван, съобщава AFP.\r\nОт началото на годината това е второто масово мероприятие, организирано от Навални, главно чрез социалните мрежи. \r\nХиляди, главно млади хора, по улиците на десетки градове на страната скандираха: Русия без Путин. \r\nНа митинга Навални потвърди намерението си да се кандидатира за президент през 2018 г. Николай Братанов", "date": "2017-06-12", "title": "AFP: Задържаните протестиращи в Русия надхвърлиха хиляда"}
{"url": "http://www.focus-news.net/news/2017/06/12/2404340/blagoevgrad-dvizhenieto-po-patya-petrich-sandanski-pri-razklona-za-karnalovo-se-izvarshva-v-edna-lenta-poradi-patnotransportno-proizshestvie.html", "text": "Благоевград. Движението по път III-108 Петрич-Сандански при разклона за Карналово се извършва в една лента, поради пътнотранспортно. Това съобщиха от пресцентъра на Агенция \"Пътна инфраструктура\".", "date": "2017-06-12", "title": "Благоевград: Движението по пътя Петрич-Сандански при разклона за Карналово се извършва в една лента, поради пътнотранспортно произшествие"}
{"url": "http://www.focus-news.net/news/2017/06/12/2404341/el-konfidensial-manchestar-yunayted-e-predvidil-200-mln-evro-za-da-si-varne-ronaldo.html", "text": "Нападателят на Реал Мадрид Кристиано Роналдо може да се върне в Манчестър Юнайтед, съобщава \"Ел Конфиденсиал\". \r\nСпоред източника, ръководството на английския клуб е готово да плати космическите 200 милиона евро за 32-годишния голмайстор. \r\nКристиано Роналдо игра за Манчестър Юнайтед в периода 2003-2009 година, след което бе купен от Реал за 94 милиона евро. \r\nВ Англия Роналдо спечели три пъти Висшата лига, както и Шампионска лига през сезон 2007/08. Николай Братанов", "date": "2017-06-12", "title": "\"Ел Конфиденсиал\": Манчестър Юнайтед е предвидил 200 млн евро, за да си върне Роналдо"}
{"url": "http://www.focus-news.net/news/2017/06/12/2404332/afp-beliyat-dom-osadi-zadarzhaneto-na-protestirashti-v-rusiya.html", "text": "Белият дом осъди ареста на стотици протестиращи срещу корупцията в Русия, предаде  AFP.\r\nПрессекретарят на Белия Дом Шон Спайсър призова „правителството на Русия незабавно да освободи всичките мирни протести“, задържани по време на митинги по цялата страна. \r\n„Руският народ заслужава правителство, което подкрепя открит пазар на идеи, прозрачно и отговорно правителство, равно третиране според закона и възможността да упражнява правата си без страх“, посочи той.  Виктор Турмаков", "date": "2017-06-12", "title": "AFP: Белият дом осъди задържането на протестиращи в Русия"}
{"url": "http://www.focus-news.net/news/2017/06/12/2404335/moshtno-zemetresenie-v-egeysko-more-be-useteno-v-balgariya-obzor.html", "text": "Институтът по геодинамика на Атинската национална обсерватория сочи, че силното земетресение с магнитуд 6,1 по скалата на Рихтер е регистрирано между островите Лесбос и Хиос в 15:28 часа местно време (съвпада с българското). След това е имало вторичен трус с магнитуд 4,8, както и няколко по-слаби.\r\n„Бе ужасно. Такъв ужас не е имало от отдавна“, сочи жителка на град Митилини, с която РИА Новости се е свързала . По нейни думи са падали мебели и посуда. Особено силно е пострадал град Пломари в южната част от острова.\r\nСело Вриса на гръцкия остров Лесбос е понесло сериозни щети от земетресението.\r\nПожарникарите са извадили тялото на една жена от срутената ѝ  къща, Според последните изчисления най-малко десет души са ранени и са били откарани в болница. В южната част на острова са се активизирали свлачища и има повредени пътища.\r\nГръцкият министър-председател Алексис Ципрас заяви, че правителството ще бъде редом до гражданите, пострадали от силното земетресение на остров Лесбос. „Мислите и грижите ни са с гражданите на районите, пострадали от земетресението в морето между Хиос и Лесбос. Най-необходима в момента е сигурността на гражданите“, заяви Ципрас. Той добави, че вътрешният министър Никос Тоскас, заедно с екип експерти от гражданска защита, са заминали за региона.\r\n Земетресението е било усетено в Истанбул и в съседните провинции.Кметът на община Карабурун в турската провинция Измир, най-близко разположена до епицентъра съобщава, че няма данни за жертви и разрушения. Няколко минути след земетресението са регистрирани два вторични удара с магнитуд 4,9 по скалата на Рихтер. \r\nЗеметресението е било усетено и в България. Читатели на Агенция „Фокус“ съобщиха, че то е било усетено в западните части на София.\r\nПламена Райкова, дежурен сеизмолог от Националния институт по геофизика, геодезия и география към БАН. „Земетресението е усетено между трета и четвърта степен на територията на страната- основно в Южна България“, обясни тя и уточни, че има данни, че земетресението е усетено в градовете Димитровград, Ямбол, Бургас, Кърджали и Пловдив. „В София земетресението е усетено като трета степен. Граждани ни сигнализираха, че са усетили земетресението“, каза още дежурният сеизмолог.", "date": "2017-06-12", "title": "Мощно земетресение в Егейско море бе усетено в България (ОБЗОР)"}
{"url": "http://www.focus-news.net/news/2017/06/12/2404311/yens-stoltenberg-vratite-na-nato-ostavat-otvoreni-za-makedoniya-no-e-neobhodimo-reshenie-za-spora-s-gartsiya-za-imeto.html", "text": "Македонският министър-председател Зоран Заев  заяви по време на срещата си с Генералният секретар на НАТО Йенс Столтенберг, че страната му ще се опита да получи покана за членство в НАТО с временно наименование, а след това в срок от две години, докато трае ратификацията сред 29-те страни членки на Алианса, ще реши спора с наименованието, който има с Гърция, предава скопският телевизионен канал „Алсат-М“.\r\nСтолтенберг посочи на Заев, че според заключението на срещата на високо равнище  на НАТО в Букурещ през 2008 г., с повторение на всички по-нататъшни срещи на Алианса, \"поканата ще бъде изпратена след решаване на спора с Гърция \". \r\nЗапитан дали ще поиска покана за членство в НАТО под акронима \"БЮРМ\" или с някое друго  име, Зоран Заев отговори, че последните години на блокиран процес на интеграция на Македония в НАТО са научили всички, че  стоенето на едно място предизвиква  кризи.\r\n„Във всеки случай ще се опитаме да придвижим Македония към пълноправно членство в НАТО и за това очаквам подкрепа от гражданите на Гърция, от властта и опозицията за решаване на този проблем. Има алтернативи. Ние се надяваме, че с временното наименование ще получим покана да станем член на НАТО и в същото време ще продължим преговорите с Гърция. Ние очакваме с временното наименование да получим покана от НАТО в съответствие със споразуменията с Гърция, а докато трае ратификацията при 29-те членки на Алианса, да се намери решение. Алтернативи има много, зависи много от южната ни съседка“, заяви Заев.\r\nСтолтенберг заяви по отношение на данните за намеса на Русия във вътрешно-политическите работи на Македония, че \"всяко външно влияние върху вътрешните процеси е неприемливо\" и посочи, че \"най-добрият отговор и начин за засилване на съпротивата спрямо външното въздействие е да се изграждат силни демократични институции, модернизиране на правителството и прилагане на реформи \".\r\nЙенс Столтенберг заяви, че взаимно приемливо решение за името не е  изрично посочено  като решение, но че „е важно то да е взаимно приемливо и ако се приеме, както Гърция, така и от Македония, след това да можем да започнем да се придвижваме \".\r\n„Но аз не диктувам и уточнявам решението. НАТО разбира важността на Западните Балкани.  Алиансът помогна да се сложи край на две етнически войни на Западните Балкани. Имаме дълга история в региона, работим от близо със Скопие, имаме офис за връзки в града и сме благодарни за приноса в нашите мисии и операции и за вашето присъствие в Афганистан - подчертава Столтенберг.\r\nПо-рано той посочи  че \"НАТО приветства формирането  на новото правителство на Македония, което дойде след месеци политическа криза в страната\". Той посочи, че \"НАТО и останалите от международната общност са били шокирани от насилието в парламента в Скопие през април тази година, но реален прогрес оттогава е направен \".\r\nСтолтенберг добави, че НАТО продължава да насърчава всички страни да оставят различията настрани и конструктивно да се ангажират с политически процес в интерес на народа на страната. Той каза, че са водени партньорски разговори за доброто управление, върховенството на закона, засилване на междуетническото общество и за добросъседските отношения, които са незаменими и че по-нататъшен напредък ще бъде от полза за всички граждани и за евроатлантическите стремежи на страната.\r\n„ЕС и НАТО говорят с един глас по тези въпроси. НАТО инвестират в сигурността и стабилността на Западните Балкани повече от две десетилетия и има прогрес  в региона, за разлика от 90-те години на миналия век. Ние искаме да видим страната стабилна, което е добре за целия регион. Черна Гора стана 29-ти член на Алианса миналата седмица, което показва, че вратите на НАТО са отворени и за вашата страна. Но, както и с всички стремящи се за влизане страни, важно е в центъра да бъдат реформите и осигуряването на политическа стабилност. Това може да се направи с време“, добави Столтенберг. Виктор Турмаков", "date": "2017-06-12", "title": "Йенс Столтенберг: Вратите на НАТО остават отворени за Македония, но е необходимо решение за спора с Гърция за името"}
{"url": "http://www.focus-news.net/news/2017/06/12/2404292/kosovo-pri-9908-obraboteni-protokoli-koalitsiya-pan-3407-dvizhenie-samoopredelenie-2703-demokratichna-koalitsiya-2574.html", "text": "При 99,08 % обработени секционни протоколи от проведените предсрочни парламентарни избори, според албанското електронно издание \"Albeu\", са получени следните резултати - Коалиция ПАН на Рамуш Харадинай - 34,07 % или 236 462 гласа, Движение \"Самоопределение\" на Албин Курти - 27, 03 % или 187 630 гласа и Демократична коалиция на бившия премиер Иса Мустафа и Беджет Пацоли - 25,74 % или 178 637 гласа.\r\nСпоред изданието за Гражданската инициатива на етническите сърби \"Сръбска листа\" са гласували 5,95 % или 41 272 гласоподаватели.\r\nПревод и редакция: Мариела Русева", "date": "2017-06-12", "title": "Косово: При 99,08 % обработени протоколи Коалиция ПАН - 34,07 %, Движение \"Самоопределение\" - 27,03, Демократична коалиция - 25,74 %"}
