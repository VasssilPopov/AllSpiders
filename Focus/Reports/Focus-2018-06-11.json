{"url": "http://www.focus-news.net/news/2018/06/11/2532702/sport-svetovnata-kupa-pristigna-v-moskva.html", "text": "Световната купа пристигна в Москва след края на околсветската си обиколка три дни преди откриването на Световното първенство по футбол в руската столица. Оригиналният трофей измина над 172 хиляди километра, мина през 91 града в 51 страни на шест континента. Тя е видяна от над 800 хиляди запалянковци, а над 570 хиляди успяха да се снимат с нея. Тежащата 6,1 килограма златна статуетка започна пътуването си на 9 септември миналата година в Москва и мина през София на 14 февруари 2018 година. Първенството ще се проведе в периода между 14 юни и 15 юли.", "date": "2018.06.11", "title": "Спорт: Световната купа пристигна в Москва"}
{"url": "http://www.focus-news.net/news/2018/06/11/2532701/ministar-boil-banov-se-sreshtna-s-makedonskiya-premier-zoran-zaev-v-skopie.html", "text": "Министърът на културата Боил Банов се срещна с македонския премиер Зоран Заев и министъра на културата Асаф Адеми в Скопие, съобщиха от пресцентъра на Министерството на културата. Премиерът Заев изтъкна добрите икономически взаимоотношения между двете страни и посочи, че с поставянето на специален акцент върху културата, младежта и взаимодействието в областта на образованието и спорта се прави позитивна стъпка в изграждането на приятелството между двете страни. Той също така благодари за голямата подкрепа, която оказва България за пълноправното членство на Македония в ЕС и НАТО.\r\nПо време на разговорите и двамата изразиха увереност, че успешното сътрудничеството и планираните дейности между двете страни ще продължат със същата интензивност. В момента се работи по продължаването на спогодбата за сътрудничество в областта на културата.\r\nНа срещата присъстваха още съветничката по култура на македонския министър-председател Цветанка Ласкова, българският посланик в Скопие Иван Петков и директорът на Българския културен институт в македонската столица Светлана Славова.", "date": "2018.06.11", "title": "Министър Боил Банов се срещна с македонския премиер Зоран Заев в Скопие"}
{"url": "http://www.focus-news.net/news/2018/06/11/2532699/ministarat-na-truda-i-sotsialnata-politika-biser-petkov-podade-ostavka-obzor.html", "text": "Бисер Петков подаде оставка като министър на труда и социалната политика. Като мотив за това той е изтъкнал невъзможността да овладее създалото се напрежение във връзка с исканията на родителите с деца с увреждания. Оставката бе приета от министър-председателя Бойко Борисов след разговор между двамата. Днес родителите на деца с увреждания организираха палаткови лагери във Варна и Бургас. Те са продължение на протеста им пред Народното събрание, който се проведе в началото на месеца под надслов \"Системата ни/ги убива/\". \r\nПротестиращите настояха за спазване на конвенцията на ООН за правата им, както и за индивидуални социални оценки за всяко лице с увреждане. \r\nНа среща с протестиращите в началото на юни министър Бисер Петков обеща концепция за Закон за социалните услуги, която да помогне на близките в грижите за децата им. По думите на Петков новият закон трябваше да е готов до края на юли.", "date": "2018.06.11", "title": "Министърът на труда и социалната политика Бисер Петков подаде оставка (ОБЗОР)"}
{"url": "http://www.focus-news.net/news/2018/06/11/2532706/shumen-prodalzhava-sabiraneto-na-izlezli-ot-upotreba-avtomobilni-gumi-v-grada.html", "text": "Кампанията по събиране на излезлите от употреба гуми ще продължи до 14 юни, всеки ден от 9.00 до 16.30 часа, включително събота и неделя. Това съобщиха от пресцентъра на Община Шумен. Ще се събират гуми с диаметър до 22.5 цола. Собствениците на автомобили и шофьорите могат да предадат старите гуми на определения за целта терен – между Колодрума и задния вход на градския стадион „Панайот Волов“ в Шумен. Община Шумен има сключен договор с организация по оползотворяване на излезлите от употреба гуми, която има ангажимента за транспортирането на отпадъците от терена, на който ще бъдат събрани.", "date": "2018.06.11", "title": "Шумен: Продължава събирането на излезли от употреба автомобилни гуми в града"}
{"url": "http://www.focus-news.net/news/2018/06/11/2532708/kommersant-ruski-i-siriyski-sili-sa-predotvratili-probiv-v-posoka-palmira.html", "text": "Сирийската правителствена войска с поддръжката на руските части са предотвратили пробив на \"терористи\" в района на Ат-Танф, в посока Палмира, пише вестник \"Коммерсант, като уточнява, че съответната информация е разпространена от руския Център по помирение на враждуващите страни.\r\n\"Голяма група терористи, придвижващи се на пикапи с крупнокалибрени оръжия и мотоциклети, е била забелязана от сирийските наблюдателни постове в района на планината Гураб. Пробивът на терористите е пресечен, петима от тях, един пикап и един мотоциклет са унищожени. Останалите са се разбягали и са върнали обратно в посока незаконно окупирания от САЩ населен пункт Ат-Танф\", се казва в разпространеното съобщение. От центъра уточниха, че подобни опити от Ат-Танф се организират \"редовно\".\r\nОтбелязва се, че в близост до военната база на САЩ в региона е разположен сирийският лагер за бежанци \"Рукбан\", който \"стана убежище за терористи от цяла Сирия\". Критичната хуманитарна ситуация в лагера не допринася за подобряването на ситуацията. \r\nПревод и редакция:", "date": "2018.06.11", "title": "\"Коммерсант\": Руски и сирийски сили са предотвратили пробив в посока Палмира"}
{"url": "http://www.focus-news.net/news/2018/06/11/2532728/plovdiv-sastoyanieto-na-bordniya-tehnik-na-katastrofiraliya-vertolet-mi-17-e-stabilno.html", "text": "Състоянието на бордния техник на катастрофиралия вертолет Ми-17 офицерски кандидат Алексей Каменов е стабилизирано. Той е приет за лечение в Университетската болница в гр. Пловдив със счупвания, но е контактен и няма опасност за живота му. Това съобщиха от пресцентъра на Министерството на отбраната.\r\nПри катастрофата на вертолет Ми-17 от състава на авиобаза \"Крумово\" са загинали капитан Пламен Пантелеев и капитан Стоян Неделчев. Екипажът е изпълнявал тренировъчен полет по аварийно-спасителна работа с вертолет Ми-17, с борден № 417.  \r\nПричините за катастрофата се изясняват.\r\nОт Министерството на отбраната изказват съболезнования на близките на загиналите при изпълнение на служебния си дълг.", "date": "2018.06.11", "title": "Пловдив: Състоянието на бордния техник на катастрофиралия вертолет Ми-17 е стабилно"}
{"url": "http://www.focus-news.net/news/2018/06/11/2532709/plovdiv-natsionalen-uchenicheski-sabor-posveten-na-170-ata-godishnina-ot-rozhdenieto-na-hristo-botev-shte-se-provede-v-kalofer-na-12-yuni.html", "text": "Национален ученически събор, посветен на 170-ата годишнина от рождението на Христо Ботев, ще се проведе утре, 12 юни, в Калофер. Това съобщи за Радио „Фокус”- Пловдив зам.-кметът на Карлово Антон Минев. Съборът се организира от Община Карлово, град Калофер, Национален музей „Христо Ботев”, читалище Христо Ботев – Калофер и е под егидата на Министерството на образованието и науката. В него ще вземат участие училища, носещи името на Ботев от цялата страна. Тържественото откриване на срещата е от 13.30 часа. От 17.30 часа ще има шествие със знамената до паметника на Христо Ботев, където ще се проведе рецитал по Ботеви стихове. В 19.30 часа започва концерт с участието на Първи ученически гвардейски отряд към ЕГ „Христо Ботев“- гр. Кърджали. Предвидени са още заря и концерт на Деси Добрева, която ще изпълнява патриотични песни.\r\nНа следващия ден участниците в събора ще посетят Национален музей „Христо Ботев“- Калофер, Даскал Ботьово училище в Калофер и Храм „Успение на Св. Богородица“ – Калофер.\r\nЦветана ТОНЧЕВА", "date": "2018.06.11", "title": "Пловдив: Национален ученически събор, посветен на 170-ата годишнина от рождението на Христо Ботев, ще се проведе в Калофер на 12 юни"}
{"url": "http://www.focus-news.net/news/2018/06/11/2532703/plovdiv-dvama-dushi-sa-zaginali-a-drugi-dvama-sa-raneni-pri-intsidenta-s-padnaliya-helikopter-kray-letishte-plovdiv.html", "text": "Двама души са загинали, а други двама са ранени при инцидента с падналия хеликоптер край Летище „Пловдив“. Това съобщиха за Радио „Фокус“-Пловдив от Спешна помощ. Хеликоптерът е военен. Инцидентът е станал в нива до гражданското летище. \r\nЦветана ТОНЧЕВА\r\nРепортер на Радио „Фокус“-Пловдив пътува към мястото на инцидента.", "date": "2018.06.11", "title": "Пловдив: Двама души са загинали, а други двама са ранени при инцидента с падналия хеликоптер край Летище „Пловдив“"}
{"url": "http://www.focus-news.net/news/2018/06/11/2532710/pazardzhik-namalyava-naselenieto-v-oblastta.html", "text": "През 2017 г. в резултат на отрицателния естествен прираст населението на област Пазарджик е намаляло с 1 804 души, съобщи за Радио „Фокус“ – Пазарджик Гергана Спасова, главен експерт отдел „Статистически изследвания – Пазарджик. „Намалението на населението, измерено чрез коефициента на естествения прираст  в област Пазарджик е минус 7.0‰. Коефициентът на естествен прираст в градовете е минус 5.5‰, а в селата – минус 9.4‰, или намалението на населението в областта в резултат на естествения прираст се дължи предимно на негативните демографски тенденции в селата. През 2017 г. всички области в страната имат отрицателен естествен прираст“, добави още Спасова. Всички общини в област Пазарджик също са с отрицателен естествен прираст, като с най-малки по стойности коефициенти на отрицателен естествен прираст са общините Ракитово, Сърница и Велинград. С най-голямо намаление на населението вследствие на високия отрицателен естествен прираст е община Белово, следвана от общините Лесичово и Стрелча.\r\nРадослава МУРДЖЕВА", "date": "2018.06.11", "title": "Пазарджик: Намалява населението в областта"}
{"url": "http://www.focus-news.net/news/2018/06/11/2532322/pregled-na-osnovnite-temi-v-svetovniya-pechat-agentsiya-fokus.html", "text": "Най-висшият представител на Демократическата партия на САЩ в сенатската комисия по международните въпроси заяви, че севернокорейският лидер Ким Чен-ун вече е успял да постигне успех само с това, че е успял да накара президента Доналд Тръмп да седне на една маса за преговори с него, пише  The Washington Post.\r\n„Донякъде Ким Чен-ун вече е преминал пътя от международен изгнаник до това да бъде нормализиран международно. Това е успех“, заяви сенатор Боб Менендез от Ню Джърси. Той допълни, че сключването на ядрено споразумение няма да бъде трудно, посочвайки че други американски президенти са сключвали споразумения, само за да станат свидетели на провала им. Изпитанието ще бъде дали споразумението „има елементи на проверимост на ядреното разоръжаване“, за да се докаже дали Северна Корея е демонтирала своите ядрена и ракетна програми.\r\n***\r\n  Българският министър-председател Бойко Борисов ще извърши посещение в Турция на 12 юни, пише   Hurriyet.\r\nТурският министър-председател Бинали Йълдъръм ще се срещне с Борисов в Измир. По време на срещата двамата ще обсъдят въпроси, свързани с икономиката, енергетиката, културата и двустранното сътрудничество.\r\n***\r\nПредседателят на парламента на Иран Али Лариджани заяви, че ЕС трябва да изясни позициите си по споразумението от 2015 г. за ядрената програма на Иран, пише  Tehran Times.\r\n„Времето за преговори изтича. Ако европейците смятат, че могат да запазят ядреното споразумение, трябва да обявят позицията си скоро и ясно“, заяви Лариджани. Той допълни, че ако ЕС не успее да потвърди ангажиментите си да запазят интересите на Иран, след като САЩ напуснаха споразумението, те ще трябва да приемат последиците. \r\n„В противен случай Иран ще предприеме различни действия в ядреното поле, както и по други въпроси“, уточни той.\r\nСъщевременно той допълни, че президентът на САЩ Доналд Тръмп „бърка политическата арена с пазарлък на пазара за зеленчуци“. „Той пренебрегва етичните и професионални ангажименти, след като така лесно наруши ядреното споразумение, постигнато след няколко години преговори. Светът на политиката е място на логични отношения и изчисления, а не за грубо политическо поведение“, заключи той.\r\n***\r\nИкономическият съветник на Белия дом Лари Кудлоу заяви в неделя, че президентът на САЩ Доналд Тръмп няма да позволи на канадски лидер „да го злепоставя“ преди срещата между САЩ и Северна Корея, пише американският вестник The Hill.\r\n„Президентът няма да позволи на канадски министър-председател да го злепоставя. Той няма да позволи никаква проява на слабост преди преговорите със Северна Корея, нито пък трябва да го прави“, заяви Кудлоу в предаването „State of the Union“ по американската телевизия CNN.\r\nКоментарите на Кудлоу идват в отговор на порицанието на Тръмп срещу министър-председателя на Канада Джъстин Трюдо. В няколко поста в социалната мрежа „Туитър“ в събота вечер, Тръмп обвини Трюдо в направата на фалшиви твърдения за участието на САЩ в общото комюнике с останалите членове на Г7.\r\nЛари Кудлоу заяви, че коментарите на Трюдо и отговорите на Тръмп са, в голямата си част, свързани с пътуването на американския президент в Сингапур.\r\n„Едно нещо води до следващото. Всички са свързани. Ние свършихме работата си в Квебек. Работихме със Западния алианс и сме щастливи да го правим. След това се качваме на самолета и този тип Трюдо започва да ни напада“, заяви Кудлоу.\r\n***\r\nКанцлерът на Австрия Себастиан Курц ще посети Западната стена в Стария град на Ерусалим в неделя следобед, което ще е първата визита на лидер на страна от Европейския съюз от доста време насам, дори визитата да беше определена като „лична“, а не официална, пише израелският вестник The Jerusalem Post.\r\nКурц пристигна в Израел за тридневна визита в неделя сутринта. Той ще посети Западната стена като част от визита в Стария град.\r\nИзраелски дипломатически представители определиха посещението на Западната стена като „важно“, дори да е само формално. Те отбелязаха, че докато лидерите на САЩ, започвайки с посещението на президент на САЩ Доналд Тръмп през миналата година, сега посещават мястото, това не е характерно нещо за Европейските лидери.\r\nТова е първото посещение на Курц в Израел като канцлер, въпреки че е посещавал страната три пъти в миналото, два от тях като външен министър.\r\nТой ще се срещне с министър-председателя на Израел Бенямин Нетаняху в понеделник, с който последно се срещна през февруари на конференция в Мюнхен. Курц няма да посещава Палестинската автономия.\r\n„Като канцлерът на Австрия, трябва да заявя че Австрия и австрийския народ носят тежко бреме за своите ужасяващи и позорни престъпления извършени по време на Шоа. Но нека ви уверя, че австрийците знаят че сме отговорни за историята си. Наш дълг и ангажимент е да подсигурим Шоа да не се повтаря никога повече и да направим така, че моето и следващите поколения никога да не забравят тези ужасяващи престъпления“, зави Курц.\r\n***", "date": "2018.06.11", "title": "Преглед на основните теми в световния печат (Агенция \"Фокус)"}
{"url": "http://www.focus-news.net/news/2018/06/11/2532712/mariyana-stanoeva-chereshoproizvoditel-40-stotinki-za-kilogram-se-plashta-na-berachite-na-chereshi-v-kyustendil.html", "text": "40 стотинки за килограм се плаща на берачите на череши в Кюстендил. Това съобщи за Радио „Фокус” – Кюстендил Марияна Станоева, черешопроизводител. По думите й това е средната цена, при която се наемат работници за прибиране на реколтата от плодове. Към тях се поставя изискването черешите да се берат с дръжки, а в същото време и да се извършва предварително сортиране на черешите. Марияна Станоева каза, че за работниците се осигурява транспорт, повече от земеделските стопани подсигуряват вода и закуска. Следи се и за безопасните условия на труд и изпълняване на ангажиментите по отношение на недопускането на кражби. В същото време цената за изкупуване на череши в Кюстендил е 70 стотинки за килограм.\r\nВенцеслав ИЛЧЕВ", "date": "2018.06.11", "title": "Марияна Станоева, черешопроизводител: 40 стотинки за килограм се плаща на берачите на череши в Кюстендил"}
{"url": "http://www.focus-news.net/news/2018/06/11/2532323/predstoyashti-sabitiya-v-stranata-za-11-yuni-agentsiya-fokus.html", "text": "***\r\nОт 9.30 часа 18 състав на Специализирания наказателен съд ще гледа делото срещу Руси Д., Стоян Д., Красен Н. и др., обвинени в образуване и ръководене на организирана престъпна група. \r\n***\r\nОт 9.30 часа 16 състав на Специализирания наказателен съд ще гледа делото срещу Мирослав Ст., Данаил А. и Георги К., обвинени в изнудване. \r\n***\r\nОт 9.30 часа в Американския център при Столична библиотека, пл. „Славейков“ 4 А, Институтът за литература – БАН и Детският център на Столична библиотека организират Национална научна конференция „Детството – креативност и спонтанност“.\r\n***\r\nОт 10.00 часа 8 състав на Специализирания наказателен съд ще гледа делото срещу Иван И., Христо Г., Ани С. и др., обвинени в образуване и ръководене на организирана престъпна група. \r\n***\r\nОт 10.00 часа 3 състав на Специализирания наказателен съд ще гледа делото срещу Димитър М., Ивайло М., Александър Д. и др., обвинени в образуване и ръководене на организирана престъпна група. \r\n***\r\nОт 10.00 часа 17 състав на Специализирания наказателен съд ще гледа делото за подкуп срещу Алексей З.\r\n***\r\nОт 10.00 часа 10 състав на Специализирания наказателен съд ще гледа делото срещу Пламен Л., кумулиране на наказанията. \r\n***\r\nОт 11.00 часа в парка на Военна академия „Г.С.Раковски“ ще се проведе пресконференция на Софийската опера и балет, посветена на прочутия летен фестивал „Опера в парка“, който ще се проведе в периода 15 юни – 15 юли. \r\n***\r\nОт 11.00 часа в централата на КНСБ ще бъде представен Годишният доклад за нарушени трудови права на Конфедерацията. На пресконференцията ще бъде представена обобщена информация за натрупаните сигнали в КНСБ за нарушени трудови права, както и какви законодателни промени трябва да се приемат, за да спрат тези порочни практики.\r\n***\r\nОт 11.00 часа в зала „Силует“ на хотел „Маринела“ ще се състои пресконференция по повод началото на третото издание на Фестивала на италианското кино в България, който ще се проведе в период 11-15 юни.\r\nСлед пресконференцията фестивалът ще бъде открит в 18:30 часа с прожекцията на закачливата комедия Quo Vado? („Накъде съм тръгнал?“) в кино „Люмиер Лидл“ НДК.\r\n***\r\nОт 11.00 часа в Националния пресклуб на БТА ще се състои пресконференция на \r\nСъюза на икономистите в България на тема „Търговската война САЩ - ЕС и последиците за икономиката на България“.\r\n***\r\nОт 11.30 часа 11 състав на Специализирания наказателен съд ще гледа делото срещу Димитър В., обвинен в изнудване. \r\n***\r\nОт 13.30 часа 18 състав на Специализирания наказателен съд ще гледа делото срещу Любомир Сл., Веселин Кр. и Мартин Д., обвинени в образуване и ръководене на организирана престъпна група. \r\n***\r\nОт 14.00 часа 10 състав на Специализирания наказателен съд ще гледа делото срещу Никола Н., кумулиране на наказанията. \r\n***\r\nОт 14.00 часа 6 състав на Специализирания наказателен съд ще гледа делото срещу Атанас А., Красимир Я. и Николай Р., обвинени в образуване и ръководене на организирана престъпна група. \r\n***\r\nОт 14.00 часа 13 състав на Специализирания наказателен съд ще гледа делото срещу Бисер П. и Николай Ст., обвинени в образуване и ръководене на организирана престъпна група. \r\n***\r\nОт 14.00 часа в зала 3 на НДК ще се проведе Европейски парламент на предприятията. \r\n***\r\nОт 14.30 часа 17 състав на Специализирания наказателен съд ще гледа делото срещу Виктор В., Росен Ал., Кристиян Р. и др., обвинени в образуване и ръководене на организирана престъпна група. \r\n***\r\nОт 16.00 часа новоучредената Национална младежка награда за проявени благородство и доблест ще бъде връчена за първи път на церемония в двореца „Врана”. Домакин и патрон на събитието е Цар Симеон II. Церемонията ще бъде предшествана от традиционния Детски фехтовален турнир под егидата на Н.В.Цар Симеон II.\r\n***\r\nОт 18.00 часа в Литературен клуб „Перото” ще се състои представянето на книгата „От първо лице за някои служби” на Владимир Константинов.\r\n***\r\nОт 18.30 часа в галерия-книжарница София Прес ще бъде открита изложбата „Снимките говорят” и ще се състои  награждаването на победителите от едноименния конкурс. \r\n***\r\nОт 19.00 часа в творческото пространство на Generator ще се състои дипломното ревю на студентите от бакалавърска програма „Мода“ на Нов български университет.\r\n***\r\nОт 10.30 часа народният представител от ГЕРБ Иван Вълков организира приемен ден за граждани, който ще се проведе в централата на партията на ул. „Конт Андрованти“ 5.\r\n***\r\nОт 11.00 часа до Дневния център в Морската градина в града ще бъде открит палатков лагер в знак на протест от хората с увреждания и техните семейства. \r\n***\r\nОт 10.00 часа в клуба на ПП ГЕРБ на ул. „Г. Бенковски” №1 народният представител от ПП ГЕРБ Павел Христов организира приемна за граждани.\r\n***\r\nОт 11.00 часа до сградата Община Варна ще се състои пореден протест на родители на лица с увреждане във Варна, в подкрепа на идентичен палатков протест в София. \r\n***\r\nОт 11.00 часа на Сцена „Ротонда“ в Драматичен театър „Стоян Бъчваров“, предстои премиерата на книгата „Пристрастно. Театърът на Варна“ от Виолета Тончева, изд. „ФИЛ“, 2018. Книгата ще представи проф. Николай Йорданов, автор на встъпителните думи и консултант  на изданието. \r\n***\r\nОт 13.00 часа народният представител от „БСП лява България“ Иван Иванов ще приема граждани в  централата на ГС на БСП на ул. „Македония” 33.\r\n***\r\nОт 14.00 часа в стаята на общинския съвет в сградата на Общината ще се състои изслушване на кмета на града относно състоянието на инженерната инфраструктура след проливните валежи на 4 юни, за взетите мерки и нанесените щети. \r\n***\r\nОт 14.00 часа в аудитория  „Проф. Д-р  Г. Капрелян“-РЗИ ще се проведе среща-разговор, с участието  на  д-р  Ангел  Кунчев –главен държавен  здравен  инспектор  и  дискусия по проблеми  свързани с  имунопрофилактиката  в  Р България. \r\n***\r\nОт 16.00 часа в в зала „Север“ на Археологическия музей ще бъде открита изложбата „Аз бях жител на град Сталин“.\r\n***\r\nОт 18.00 часа в Летния театър ще се проведе концерт по повод празника на район „Приморски“.  \r\n***\r\nOт 18.15 часа в Заседателна зала на МУ-Варна ще се състои кратък брифинг във връзка със среща на Съюза на учените – Варна с Комисията по образование и наука към 44-то Народно събрание. На срещата с учените от Варна ще присъстват членовете на Комисията по образование и наука към 44-то НС проф. Станилов, г-жа Таня Петрова, експертите към Комисията Маргарита Йорданова и Бисер Банчев, както и зам. председателят на комисията проф. Анелия Клисарова. \r\n***\r\nОт 18.15 часа в Заседателна зала на МУ-Варна ще се състои кратък брифинг, на който ще бъдат представени резултатите от проведена преди това среща на Съюза на учените – Варна с Комисията по образование и наука към 44-то Народно събрание.\r\n*** \r\nОт 19.00 часа в Камерната зала на МДТ „Константин Кисимов“ ще бъде представена премиерата на „Муикантът“ от Любомир Босилков – Ройс. \r\n*** \r\nОт 21.00 часа в Летния театър в рамките на „София филм фест“ ще бъде представено Лятно кино - „Проектът Флорида“. \r\n***\r\nОт 18.00 часа в изложбени зали „Рафаел Михайлов“ ще се състоят юбилейни прояви, посветени на 50-годишнината на Детско–юношески фолклорен ансамбъл „Българче”. \r\n***\r\nОт 16.00 часа в офиса на ГЕРБ – Враца на бул. „Демокрация“ №2 народният представител от ГЕРБ инж. Петя Аврамова организира приемен ден за граждани от област Враца.\r\n*** \r\nОт 17.00 часа в Общинска библиотека ще бъде представена книгата „Пепел от пеперуди“ – любовна лирика в слово и цвят с автор Борислав Костов. \r\n***\r\nОт 17.30 часа в Младежкия до ще бъде открита изложбата „Адам Арт“ на Адам Фекете с участието на автора.\r\n***\r\nОт 8.00 часа в Народно читалище „Йордан Йовков – 1870 г.“ ще се проведе летен детски център за игри и забавления.\r\n***\r\nОт 10.00 часа по инициатива на народните представители Даниела Димитрова и Пламен Манушев от ПП ГЕРБ в конферентната зала на комплекс „Изида“ ще се проведе с представители на селскостопанския бранш за разяснение на Регламента за защита на личните данни. От 13.00 часа, отново в комплекс „Изида“, ще започне разяснителна среща с участието на работодатели от туристическия бранш, на медици, както и на други сектори.\r\n***\r\nОт 10.30 часа в Художествена галерия ще се състои Лятна работилница за въображение.\r\n***\r\nОт 10.00 часа ще се проведе демонстрация на екипите на БЧК за действия при наводнения. Сборният пункт е пред хотел „Бриони“ в гр. Кресна.\r\n***\r\nОт 9.00 часа в митрополитския храм \"Св. вмчца Марина\" в град Пловдив Негово Високопреосвещенство Пловдивският митрополит Николай ще оглави архиерейска св. Литургия.\r\n***\r\nОт 10.00 часа в зала 1 на Апелативния съд ще се проведе заседание по делото, образувано по протест на Окръжна прокуратура и жалба на граждански ищец срещу присъда на Окръжен съд – Пловдив, с която подсъдимият Емил Д. е признат за виновен  в опит за умишлено убийство. \r\n***\r\nОт 10.00 часа, в междублоковото пространство на улиците „Йоан Екзарх” и „Амбарица”, кметът на район „Северен“ инж. Ральо Ралев и екипът на районната администрация ще се включат в дейности по облагородяване на микрорайона. \r\n***\r\nОт 11.00 часа в зала 1 на Апелативния съд ще се проведе заседание по делото, образувано по жалба на бившия кмет на Хасково Георги И. срещу присъда на Хасковския окръжен съд, с която е осъден на 2 години лишаване от свобода условно и глоба от 3 000 лева  и лишаване от право да заема държавна или обществена длъжност за срок от 3 години.\r\n***\r\nОт 13.30 часа в сградата на Областната администрация  ще се проведе информационна среща по повод старта на програмата „Развитие на бизнеса, иновациите и подкрепа на МСП“, част от норвежкия финансов механизъм 2014-2021. Ще бъдат представени възможностите на програмата, обхвата и процеса на кандидатстване за финансиране.\r\n***\r\nОт 18.00 часа в Лимакон център ще се състои среща-дискусия на Демократична България с бизнеса на Пловдив. Срещата ще бъде открита от съпредседателите на Демократична България Атанас Атанасов и Христо Иванов, като ще присъстват лидерите на местните пловдивски организации на \"Да, България!\", ДСБ и Националния съвет на Зелените.\r\n***\r\nОт 09.30 часа общинските съветници от ГЕРБ Живко Минчев и Здравко Костадинов ще се срещнат с граждани в офиса на партията на ул. „Цар Освободител“ № 17.  \r\n***\r\nОбщинско предприятие „Младежки център“ - Хасково организира традиционните летни занимания за деца „Забавно лято“. В тях се включват ученици от 1 до 4 клас.\r\n***\r\nОт 19.00 часа с постановката „Швейк“, която ще бъде представена в зрителния салон на НЧ „Съгласие - 1862“, ще бъдат открити театралните празници „Невена Коканова“.\r\n***\r\nОт 09.30 часа в Наказателна зала 1 на Окръжния съд е насрочено наказателно дело 820/2017 г. срещу 7 души, обвинени в причиняване на смърт по непредпазливост на 4 работници, участвали в разрушаването на хотел „Вероника“ в курорта „Слънчев ден“ край Варна.", "date": "2018.06.11", "title": "Предстоящи събития в страната за 11 юни (Агенция „Фокус“)"}
{"url": "http://www.focus-news.net/news/2018/06/11/2532700/nikos-kotsiyas-ako-se-reshi-sporat-za-imeto-dvete-strani-shte-stanat-nay-blizkite-priyateli-na-balkanite.html", "text": "„Имаме много взаимни интереси с Македония и се надяваме ако намерим решение за името, двете страни да станат най-близките приятели на Балканите“, заяви в понеделник министърът на външните работи на Гърция Никос Коцияс, цитиран от скопското електронно издание „МКД“.\r\n„Ние искаме устойчив договор с Македония. Целта на гръцката външна политика е да се решат проблемите, а не да останем покрай проблемите. Проблемите с Македония са подчинени на основните геополитически и геостратегически проблеми, които имаме с Турция“, заяви Коцияс.\r\nСпоред неговите думи, македонският премиер Зоран Заев е дал съгласие за промяна на името.\r\n Превод и редакция:", "date": "2018.06.11", "title": "Никос Коцияс: Ако се реши спорът за името, двете страни ще станат най-близките приятели на Балканите"}
{"url": "http://www.focus-news.net/news/2018/06/11/2532711/plovdiv-nyama-otmeneni-poleti-na-letishte-plovdiv-zaradi-intsidenta-s-padnaliya-helikopter.html", "text": "Няма отменени полети на летище „Пловдив“, въпреки че инцидентът е станал в непосредствена близост в югоизточния край на гражданското летище, предаде репортер на Радио „Фокус“-Пловдив. Инцидентът е станал около 20.30. часа. На летището е спокойно. Минути след инцидента пристигна полет от Лондон, а самолет е заминал за Милано. На мястото на инцидента има разследващи от „Военна полиция“ и прокуратура. Няма официална информация за момента от военните. \r\nЦветана ТОНЧЕВА", "date": "2018.06.11", "title": "Пловдив: Няма отменени полети на Летище „Пловдив“ заради инцидента с падналия хеликоптер"}
{"url": "http://www.focus-news.net/news/2018/06/11/2532324/makfaks-makedoniya-shofyorite-v-cherna-gora-i-v-bosna-i-hertsegovina-protestirat-poradi-visokite-tseni-na-gorivoto.html", "text": "В отделни градове в   Черна гора и в Босна шофьорите излязоха на протест срещу високите цени на горивата, блокирайки с автомобилите си най-натоварените кръстовища, предава македонската медия   „Макфакс“.\r\nШофьорите в Сараево, Баня Лука, Тузла, Зеница блокираха трафика от 17 часа за един час.  Блокирана е и магистрала М17. \r\nВ Черна гора са блокирани градовете Никшич, Рожая и Рибаревина.\r\nПротестите и в двете страни са организирани по социалните мрежи. Виктор Турмаков", "date": "2018.06.11", "title": "„Макфакс“ (Македония): Шофьорите в Черна гора и в Босна и Херцеговина протестират поради високите цени на горивото"}
{"url": "http://www.focus-news.net/news/2018/06/11/2532698/nezavisen-makedoniya-kakvo-shte-pravim-ako-tsipras-i-zaev-se-dogovoryat.html", "text": "Докато чакаме Заев и Ципрас да се чуят по телефона или да се видят на живо и да съобщят на света, че тридесетгодишния спор, превърнал се в Гордиев възел, е разрешен, ми дойде на ум една история от съседна страна, за която твърдят, че е чиста истина. Един ден сръбският патриот Вук Драшкович, като министър от правителството, попитал премиера какво ще се случи ако албанците от Косово поискат да се върнат в състава на Сърбия. Отговорът бил“ „Не дай Боже“. Да, такава е реалността, но как да бъде съобщена на обществеността? Мисля си, какво ще се случи с нас, с нашите патриоти, ако ненавистната Гърция и Македония намерят взаимно приемливо и устойчиво решение, което ще даде повод и на двете страни да провъзгласят победа, или ще е такова, с което и двете страни да не са постигнали това, което са искали. Неустойчиво ще е решението, ако едната страна обяви голяма победа, а в другата превъзмогне чувството, че е подписано предателство на националните и държавни интереси.\r\nНаистина, може ли да се предположи какви ще бъдат реакциите при нас, ако премиерите Ципрас и Заев съвместно прережат възела като Алексндър Велики и Македонски и се съгласят за взаимно приемливо решение. Или, противно на това, ако правителствата публикуват изявления, че няма решение и преговорите са се провалили поради вина на другия. Става дума за въпроси и предположения, които винаги трябва да се приемат с резерви, но мисля, че голям брой граждани на Македония могат да предвидят какви ще бъдат реакциите и в двата случая, съответно и да има, и да няма решение.\r\nВъпреки че след цели 25 години вече преобладава съзнанието в обществеността, че не е възможно да остане конституционното име и че е необходимо да се приеме географско определение, разбира се, при условие, че все още искаме да станем членове на ЕС и НАТО, ако не, тогава ние не трябва да променяме нищо освен родината. Ако променим името и новото название влезе в конституцията, опозицията веднага ще обяви, че е подписана капитулацията и че става дума за предателство, че сме останали без национална идентичност, без език и без достойнство, че е потъпкана гордостта на македонеца, че Македония е унизена. Ще бият камбаните за голямата катастрофа, ще се пишат обяви на гражданите в стила по-добре гроб, отколкото роб, че конституцията не може да се променя, че несе  признава капитулацията и че парламентът не може да приеме пакт с врага, подписан от предателите на народа, които са узурпирали властта и които не са легитимни представители на народа.\r\nПред главния вход на македонския парламент, край паметника на АСНОМ, вече има билборд, на който засмени се ръкуват премиерите Ципрас и Заев в Давос при тяхната първа среща, а през цялата фотография с огромни цветни букви е написано ПРЕДАТЕЛИ. Не е ясно защо о двамата са предатели, ако този, нашият, е надхитрен и е приел всички искания на гърците. По тази логика би трябвало само той да е предател. Или, може би опозицията и в Гърция, и в Македония мислят същото и съвместно, така – патриотично и по братски – са поръчали и платили билбордовете за двамата предатели. Опозицията и в двете страни най-малко я е грижа за опасността от иредентизъм и от опасността за загуба на националната идентичност. Те са загрижени, че лидерите и хората, които вършат тази работа, ще успеят и ще влязат в историята.  В това е проблемът, в нищо друго. Нито Македония може да предизвика някаква иредентистка опасност, нито някой може да дава и да взима идентичност и език с подпис на парче хартия.\r\nПрезидентът на страната Георги Иванов в случай, че се намери решение, ще се обърне до обществеността с траурен глас, за да съобщи, че се е случило голямо нещастие за Македония, за което той лично много пъти е предупреждавал. Ще бият барабаните за тревога, цели 60 дни ще се зове народът на протести и на референдум за защита на татковината. Ще се искат предсрочни избори, за да се отмени срамният и унизителен договор. Това би бил оптимистичният вариант. Песимистичният е този, за който историкът и известен сръбски общественик Латинка Перович твърди, че Сърбия, аналогично и другите страни от Западните Балкани, ще изчезнат ако не станат част от Европа и ако не се европеизират. Това не е нищо ново в съвременната история, твърди Латинка. Сърбите ще научат урока и ще тръгнат по добър път за реализирането на своите цели, докато постоянно жалят и плачат за Косово, което изпадна много изгодно. Те са достатъчно мъдри този път да не казват гласно, не дай Боже, албанците да се върнат заедно с Косово.\r\nДобре, да напуснем песимистичната оценка ако се стигне до споразумение между Гърция и Македония. Да видим какво ще се случи при противниците на предателството, ако няма споразумение. Разбира се, няма да има овации и аплодисменти. Опозицията няма да приветства провала на преговорите, въпреки че през цялото време води водата на тази воденица. Нито тя ще обяви, че е спечелила със своята решимост да се прекратят преговорите. Отново ще хвърчат съобщения, че погрешният подход в преговорите и некадърните преговарящи не са успели да донесат нищо добро, нито на държавата, нито на гражданите. Властта обеща, че ще намери взаимно приемливо решение, даде всички отстъпки на Гърция, която не направи никакъв компромис и при такава подчинена позиция, когато Македония не можа да изпълни всички изисквания на Гърция стигна до тотален крах на преговорите, които води едно неспособно правителство и премиер, който през цялото време работи срещу интересите на Македония. Бившият премиер Никола Груевски ще съобщи на обществеността, че неговите политики към съседите са се оказали правилни и че никога не е било възможно да се намери решение с Гърция. Че изобщо не са били пречка нарушаването на демокрацията, престъпността и корупцията, а че единствената пречка е нежеланието на Гърция за компромис.\r\nКакво може да избере премиерът и правителството в такава ситуация, когато и в двата случая, и при намирането и при ненамирането на решение с Гърция, те ще бъдат изправени пред силна съпротива и блокада. Отговорът бе даден от самия Зоран Заев, когато бе лидер на опозицията, когато хвърли бомби върху бункера на режима. Той каза, че е готов за саможертва. Е, сега е време да изясни дали ще бъде саможертва за интересите на Македония, или жертва на примитивизъм на отчаяните, които търсят спасение как да избегнат правосъдието и съдебната развръзка на своите злодеяния и престъпността. Саможертвата за влизане в двата най-големи политически и икономически и военни съюза по света и за бъдещето на родината и гражданите е героичен акт, а неговото оттегляне ще означава посипване с пепел и прах. Това няма да бъде позволено от гражданите на Македония. В това историческо време няма място за дилеми. Изборът е един. Промяна и ново начало. Всичко останало е поражение и гниене.\r\n Превод и редакция:", "date": "2018.06.11", "title": "„Независен“ (Македония): Какво ще правим ако Ципрас и Заев се договорят"}
{"url": "http://www.focus-news.net/news/2018/06/11/2532325/tv21-makedoniya-v-bitolya-se-provede-protest-sreshtu-smyanata-na-imeto.html", "text": "„Прекратяване на преговорите“, „Нашето име е Македония“, „Кой ви даде правото да преговаряте с името“. Това са част от лозунгите, които се появиха в регионалния протест на \"Магнолия\" в Битоля тази вечер, предава македонският телевизионен канал ТВ-21  ТВ21.\r\nОрганизаторите смятат, че  правителството е  незаконно и изпълнено с чужди влияния.\r\n„Първоначално се събрахме срещу договора за добросъседство с България и срещу двуезичието. Сега настояваме за прекратяване на преговорите с Гърция. Продължаваме, докато не свалим това правителство“, заяви Александър Германски, един от организаторите на протеста.\r\nГражданите също събраха подписка, за да лишат от  мандат всички народни представители в парламента. Виктор Турмаков", "date": "2018.06.11", "title": "ТВ21 (Македония): В Битоля се проведе протест срещу смяната на името"}
{"url": "http://www.focus-news.net/news/2018/06/11/2532329/interfaks-vvs-na-ungariya-sa-vdignati-na-trevoga-zaradi-samolet-na-granitsata-s-ukrayna.html", "text": "Унгарските изтребители да били вдигнати по тревога в нощта на 10 юни заради нарушение на въздушното пространство на страната от неизвестен самолет на границата на Украйна, предава Интерфакс.\r\nСпоред данните на въоръжените сили на Унгария вечерта в събота, 9 юни е засечен неголям самолет, който не влиза в контакт с управлението на унгарската гражданска авиация. Той влиза във въздушното пространство малко преди полунощ.\r\nЗа прехващането на самолетите са излетели самолети „Грипен“, които обозначават своето присъствие, изстрелвайки над нарушителя инфрачервени капани. След това нарушителят напуска въздушното пространство на страната близо до граничещия с Украйна град Берегдароч.\r\nМоделът на самолета и страната, на който е принадлежал, не се уточняват. Виктор Турмаков", "date": "2018.06.11", "title": "Интерфакс: ВВС на Унгария са вдигнати на тревога заради самолет на границата с Украйна"}
{"url": "http://www.focus-news.net/news/2018/06/11/2532328/bsp-e-gotova-s-alternativa-viziya-za-balgariya-koyato-shte-predstavi-prez-yuli-obzor.html", "text": "Националният съвет на БСП проведе редовно заседание в зала „Александър Лилов“ в централата на партията. Пленумът започна с доклада на лидера на БСП Корнелия Нинова за актуалната политическа обстановка и задачите пред БСП. Корнелия Нинова разкритикува управляващите в лицето на премиера Бойко Борисов. Според нея Борисов се е провалил във всичките си мисии – на отмъстител, строител и обединител. „БСП е готова с алтернатива - \"Визия за България\", която ще представи на 21 юли 2018 г. на национално съвещание. По проекта работят Съветите към Националния съвет на партията, както и експерти, които не са част от тези органи. Също така във визията ще бъдат включени и предложения на учените от БАН, които вече са представили на левицата свои идеи за политики и решения“, коментира Корнелия Нинова. \r\nСъс 72 гласа „за“, 2 „против“ и 1 „въздържал“ се Националният съвет на БСП прие позицията за принципна подкрепа на модернизацията на Българската армия. Приетата позиция на БСП подкрепя проектите за модернизация на Българската армия при условие, че разходите за отбрана не надвишават 2% от БВП, и реализирането им се осъществява посредством офсетни програми и индустриално сътрудничество. БСП настоява инвестираните средства за закупуване на ново въоръжение и техника да се върнат в България по примера на страни като Полша и Румъния. От опозицията считат, че българската отбранителна промишленост трябва да заеме мястото си в процеса на изграждането, развитието и поддържането на отбранителните способности. В документа се подчертава, че български фирми трябва да се включат в процеса на придобиване на въоръжение и техника и в поддържането на платформите през пълния им жизнен цикъл. \r\nНационалният съвет на БСП прие и декларация по мобилния пакет на ЕС. Декларацията е обръщение към Групата на прогресивния алианс на социалистите и демократите в Европейския парламент, адресирана до Удо Булман - председател на групата и до Сергей Станишев - президент на Партията на европейските социалисти. Евродепутатът Петър Курумбашев обясни, че идеята е решението на Транспортна комисия да не бъде гласувано и в пленарна зала, а напротив то да бъде атакувано и да се поиска прегласуване. \r\nВ програмата на Пленума бе заложена и подготовката за партийна телевизия. Стана ясно, че Пленумът е възложил на Изпълнителното бюро на БСП и на фондация „Дума“ да внесат документите в СЕМ за лиценз на медията. Като по неофициална информация датата, до която те трябва да са готови е 15 юли 2018 г. \r\nТема на заседанието е била и Истанбулската конвенция, въпреки че не е била част от дневния ред. Атанас Зафиров, член на Изпълнителното бюро на БСП заяви, че Пленумът е показал забележително единство зад лидера си Корнелия Нинова по отношение на Истанбулската конвенция. Във връзка с твърденията, че ПЕС ще изключи БСП или ще замрази членството ѝ заради отказа да одобри конвенцията, заместник-председателят на ПГ на „БСП за България“ Крум Зарков заяви, че ръководството е информирало своето европейско политическо семейство за законодателните инициативи по темата за насилието над жени. Зарков изрази уверението си, че няма да се стигне до замразяване на членството на БСП в ПЕС. \r\nДеница КИТАНОВА", "date": "2018.06.11", "title": "БСП е готова с алтернатива - „Визия за България“, която ще представи през юли (ОБЗОР)"}
{"url": "http://www.focus-news.net/news/2018/06/11/2532707/fokus-makedoniya-referendumat-za-imeto-v-makedoniya-shte-bade-proveden-v-kraya-na-septemvri.html", "text": "Референдумът за новото име на Македония ще се проведе в края на септември или началото на октомври, заяви в понеделник вечерта премиерът на страната Зоран Заев, цитиран от скопското електронно издание „Фокус“.\r\nСпоред неговите думи, този срок се диктува от нуждата за завършване на всички процеси до края на тази година.\r\n„През май 2019 година са изборите за европейски парламент. В такива условия не бих оставил 2019-а да бъде годината на договора“, подчерта Заев.\r\n Превод и редакция:", "date": "2018.06.11", "title": "„Фокус“ (Македония): Референдумът за името в Македония ще бъде проведен в края на септември"}
{"url": "http://www.focus-news.net/news/2018/06/11/2532327/aleksandar-vulin-ministar-na-otbranata-na-sarbiya-maydanat-v-ukrayna-e-rabota-na-zapadnite-spetsialni-sluzhbi.html", "text": "Според министъра на отбраната на Сърбия Александър Вулин Майданът е унищожил Украйна по заповед на западните служби. Той сравни протестът на шофьорите в Сърбия с украинския Автомайдан, предава Regnum.\r\n„Те се наричаха Автомайдан и също блокираха пътищата, провокираха конфликти и унищожаваха страната по заповед на западните специални служби. Изглежда, че в Сърбия има хора, които искат да повторят същото в страната, каквото стана в Украйна. За щастие Сърбия я оглавява президентът Александър Вучич, а не тогавашният на Украйна Виктор Янукович“, смята министърът.\r\nСръбските шофьори, недоволни от високите цени на горивата призоваха в социалните мрежи шофьорите да блокират пътищата на страната. В събота това доведе до огромни задръствания. Виктор Турмаков", "date": "2018.06.11", "title": "Александър Вулин, министър на отбраната на Сърбия: Майданът в Украйна е работа на западните специални служби"}
{"url": "http://www.focus-news.net/news/2018/06/11/2532326/tass-spored-angela-merkel-zavrashtaneto-na-rusiya-v-g-7-e-vazmozhno-no-e-neobhodim-progres-po-osashtestvyavaneto-na-minskite-sporazumeniya.html", "text": "Германският канцлер Ангела Меркел заяви, че Западът се нуждае от Русия за решаване на кризите, но за завръщането ѝ в „Г-7“ е необходимо прогрес по осъществяването на Минските споразумения, предава ТАСС.\r\n„Мога да си представя, че Русия ще се върне. Но преди това ни е необходим прогрес по осъществяването на Минските споразумения“, заяви Меркел в интервю пред германска телевизия след завръщането си от срещата на високо равнище на „Г-7“ в Канада.\r\nПо-рано идеята Русия да се завърне във формата бе озвучена от президента на САЩ Доналд Тръмп. Виктор Турмаков", "date": "2018.06.11", "title": "ТАСС: Според Ангела Меркел завръщането на Русия в „Г-7“ е възможно, но е необходим прогрес по осъществяването на Минските споразумения"}
{"url": "http://www.focus-news.net/news/2018/06/11/2532704/zoran-zaev-nadyavam-se-na-dogovor-vav-vtornik.html", "text": "\"Вероятно моят оптимизъм за споразумение за решаване на спора ще се сбъдне, но в крайна сметка това ще бъде тогава, когато се разберем окончателно и аз се надявам, че ще бъде утре (вторник, 12 юни)\", заяви в понеделник вечерта македонският премиер Зоран Заев в предаването „Топ тема на вашата страна“, по телевизия „Телма“, предава македонското електронно издание „Свободна Европа“.\r\nЗаев не разкри подробности за възможния договор, поради принципното отношение към другата страна, но подчерта, че има желание за решение и от двете страни.\r\n\"Нашата крайна цел е да постигнем справедливо споразумение, което ще се основава на факти и което ще ни постави на обща маса със западноевропейските страни\", подчерта македонският премиер.\r\nМинистър-председателят потвърди вече известната позиция, че без уреждането на спора за името няма членство в НАТО и ЕС. Той повтори, че след евентуално споразумение,  за което ще се съгласят двамата премиери на Македония и Гърция, ще следва процеса на информиране на всички политически действащи лица в страната, а стъпките на изпълнение на договора ще бъдат координирани заедно с гръцката страна.\r\n Превод и редакция:", "date": "2018.06.11", "title": "Зоран Заев: Надявам се на договор във вторник"}
{"url": "http://www.focus-news.net/news/2018/06/11/2532333/11-godishno-momche-se-udavi-v-reka-struma-kray-kresna-obzor.html", "text": "11-годишно момче от село Микрево, община Струмяни се удави в река Струма край Кресна. Инцидентът стана в събота следобед. Докато група деца били във водата, забелязали, че едно от момчетата липсва. След като не успели да го открият в района, се обадили на родителите му. На място пристигнаха пожарни екипи, доброволци, близки на момчето. Търсенето в реката продължи няколко часа безрезултатно. Заради настъпването на вечерта издирването бе преустановено. В неделя акцията бе подновена около 08.00 часа, като в търсенето се включиха водолази със специализирана техника. Малко преди 09.00 часа тялото на детето бе открито в близост до мястото, където децата са се къпали. Председателят на Българския червен кръст Христо Григоров уточни, че тялото е намерено на 2.5 м дълбочина. Той обясни, че детето е било засмукано от водата в яма. Тялото му е извадено от водолази. Христо Григоров добави, че в акцията по издирването на детето са участвали активно екипи на полицията и пожарната, подпомогнати от Български червен кръст.\r\nЛивия НИНОВА", "date": "2018.06.11", "title": "11-годишно момче се удави в река Струма край Кресна (ОБЗОР)"}
{"url": "http://www.focus-news.net/news/2018/06/11/2532331/angela-merkel-es-shte-deystva-sreshtu-mitata-na-sasht-za-stomanata-i-aluminiya.html", "text": "Германският канцлер Ангела Меркел заяви, че Европа също като Канада ще предприеме контра-мерки срещу митата върху стоманата и алуминия, наложени от САЩ.  Тя също така изрази съжаление относно решението на Доналд Тръмп да не подкрепи общото комюнике, прието след края на срещата на високо равнище на „Г-7“, предава  Reuters.\r\n„Изтеглянето му, при това от профила му в „Туитър“ е отрезвяващо и леко депресиращо“, заяви Меркел по време на германска медия. Тя допълни, че срещата не бележи край на трансатлантическото партньорство между Европа и САЩ. Но тя допълни, че Европа вече не може да разчита на своя съюзник и че трябва да поеме съдбата си в свои ръце.\r\n„Също като Канада ЕС  подготвя ответни контрамерки срещу митата на САЩ за стоманата и алуминия, според правилата на СТО“, заяви Меркел. „Няма да си позволим да ни грабят. Ще действаме“, допълни канцлерът.\r\nНа въпрос дали е загрижена да не би Тръмп да отговори на контрамерките, налагайки мита и върху автомобилите, Меркел заяви, че „ще се опитаме как да предотвратим това… нека се надяваме, че ЕС ще отговори със същото единство“. \r\nМеждувременно Меркел засегна и въпроса за сравнително ниските разходи на Германия за отбраната. Тя призна, че критиката на Тръмп е частично правилна и че Берлин трябва да направи повече при постигането на целта на НАТО да изразходва 2% от своя БВП за отбрана.\r\n„Тръмп е донякъде прав. Трябва да увеличим разходите си за отбрана“, заяви Меркел. Виктор Турмаков", "date": "2018.06.11", "title": "Ангела Меркел: ЕС ще действа срещу митата на САЩ за стоманата и алуминия"}
{"url": "http://www.focus-news.net/news/2018/06/11/2532705/rossiyskaya-gazeta-blizo-tri-hilyadi-zhurnalisti-shte-otrazyavat-sreshtata-na-varha-v-singapur.html", "text": "Историческата среща между държавния глава на САЩ Доналд Тръмп и лидера на Северна Корея Ким Чен-ун привлича вниманието на огромен брой средства за масова информация от цял свят. Съгласно информацията на организаторите, събитието ще бъде отразявано от между 2500 до 3000 журналисти, отбелязва руският вестник \"Российская газета\", като не пропуска да отбележи, че сред акредитираните журналисти има такива на изданието.\r\nПо-голямата част от представителите на медиите пристигнаха в Сингапур по-рано от планираната среща, което създаде известни затруднения в хода на подготовката й. Както стана известно, големият наплив на СМИ забави издаването на акредитации, поради което част от медиите не успяха да получат навреме необходимите журналистически визи. Медиите, чиито страни имат сключено споразумение за безвизово пътуване в Сингапур, се радват на привилегията да посетят азиатската страна като туристи. Очаква се, че голям брой от лицата, които имат подобни привилегии, ще се възползват от тях и самите те ще се опитат да отразят случващото се, макар да нямат необходимата професионална подготовка. \r\nНа 12 юни в Сингапур започва първата в историята среща между лидери на САЩ и Северна Корея. Очаква се в рамките на преговорите между Доналд Тръмп и Ким Чен-ун да бъдат обсъдени широк кръг от теми, включително ядреното разоръжаване на Северна Корея и гаранции за сигурността на изолираната комунистическа държава. \r\nПревод и редакция:", "date": "2018.06.11", "title": "\"Российская газета\": Близо три хиляди журналисти ще отразяват срещата на върха в Сингапур"}
{"url": "http://www.focus-news.net/news/2018/06/11/2532334/the-daily-express-antibritanskata-vrazhdebnost-shte-napravi-angliyskite-fenove-osnovna-tsel-na-huliganite-po-vreme-na-svetovnoto-parvenstvo-na-futbol-v-rusiya.html", "text": "Шокиращ доклад на влиятелния „Уестминстърски“ комитет разкрива, че британските фенове са подложени на риск от нападения по време на Световното първенство по футбол в Русия. Около 10 хил. британски фена ще пътуват до Русия за турнира, който започва в четвъртък, пише  The Daily Express.\r\nТе са предупредени, че може да се сблъскат с „антибританска враждебност“, която да доведе до насилие. Според външното министерство на Великобритания това се дължи на влошените отношения между Великобритания и Русия заради отравянето на бившия руски шпионин Сергей Скрипал. \r\nТова се е отразило на продажбите на билетите. Присъствието на британските фенове е два пъти по-ниско в сравнение с това на първенствата в Германия и Южна Африка.\r\nСпоред депутата от Консервативната партия Том Тугенхат английските фенове може да пострадат и от руската полиция, която е има лошата репутация да напада хора от сексуалните малцинства. Той е значително загрижен от липсата на допълнителна защита на футболните фенове с нетрадиционни ориентации. \r\nПреди две години имаше шокиращо насилие между английски и руски футболни фенове в Марсилия по време на Европейското първенство по футбол от 2016 г. Виктор Турмаков", "date": "2018.06.11", "title": "The Daily Express: „Антибританската враждебност“ ще направи английските фенове основна цел на хулиганите по време на Световното първенство на футбол в Русия"}
{"url": "http://www.focus-news.net/news/2018/06/11/2532332/the-guardian-v-london-sa-arestuvani-protestirashti-posledovateli-na-tomi-robinsan.html", "text": "Група от последователи на арестувания ръководител на „Английската лига за отбрана“ Томи Робинсън блокира важен път в центъра на Лондон, като в последвалите сблъсъци с полицията са арестувани няколко души, пише  The Guardian.\r\nСтотици демонстранти се спуснаха в центъра на британската столица и блокираха път, водещ към централния площад „Трафалгар“. Протестът в събота следобед е последният от серията целящи освобождаването от затвора на политическия активист. \r\nПротестиращите са скандирали „Свобода за Томи Робинсън“ и са хвърляли димки към полицията. По време на акцията е повреден туристически автобус.\r\nРобинсън бе осъден за неуважение на съда, след като публикува в профила си в социалните медии детайли за съдебен процес срещу него. Той получи присъда от 13 месеца затвор.  Виктор Турмаков", "date": "2018.06.11", "title": "The Guardian: В Лондон са арестувани протестиращи последователи на Томи Робинсън"}
{"url": "http://www.focus-news.net/news/2018/06/11/2532330/the-independent-tereza-mey-zashtiti-reshenieto-na-donald-tramp-da-napusne-po-rano-sreshtata-na-visoko-ravnishte-na-g-7.html", "text": "Британският министър-председател Тереза Мей оправда нападките на президента на САЩ Доналд Тръмп по търговията и заяви, че Западът все още работи колективно. Тя защити решението на президента да напусне по-рано срещата на високо равнище на Г-7, заявявайки че целта му е да се подготви за преговорите си на високо равнище в Сингапур с лидера на Северна Корея Ким Чен-ун, пише  The Independent.\r\n„Да, той напусна срещата по-рано, защото ще замине за Сингапур, за да седне с Ким Чен-ун за обсъждането на ядреното разоръжаване на Северна Корея“, заяви Мей. „Това е в интерес не само на двете корейски държави и за региона, а е в интерес на целия свят“, заяви Мей.\r\n„По време на срещата имаше трудни разговори и силен дебат, но работейки заедно, ние се разбрахме как да оформим по-добро бъдеще“, допълни министър-председателят. „Имаме несъгласия със съюзниците. Атмосферата на преговорите бе искрена и открита“, убедена е тя. Виктор Турмаков", "date": "2018.06.11", "title": "The Independent: Тереза Мей защити решението на Доналд Тръмп да напусне по-рано срещата на високо равнище на „Г-7“"}
{"url": "http://www.focus-news.net/news/2018/06/11/2532335/london-evening-standard-britantsite-sa-bili-sabudeni-ot-zemetresenie-s-magnitud-39.html", "text": "Земетресение с магнитуд 3,9 по скалата на Рихтер е регистрирано в северните английски графства Йоркшир и Линкълншир. Според местните сеизмолози земетресението е регистрирано в 11:14 часа местно време в събота (1:14 през нощта на неделя) край град Гримсби на дълбочина от 18 км, пише  London Evening Standard.\r\n„Усетих първото си земетресение. Разбира се, че ще се случи, когато си бях в родни Хъл за почивните дни“, заяви местен жител на профила си в „Туитър“. „Значи съм усетил земетресение вчера. Не бях сигурен дали сънувам“, съобщава друг.\r\nНай-голямото земетресение тази година във Великобритания бе регистрирано на 17 февруари край град Климлинфел в Южен Уелс с магнитуд 4,6. Виктор Турмаков", "date": "2018.06.11", "title": "London Evening Standard: Британците са били събудени от земетресение с магнитуд 3,9"}
{"url": "http://www.focus-news.net/news/2018/06/11/2532340/balgarskata-pravoslavna-tsarkva-pochete-1000-godishninata-na-balgarskata-ohridska-arhiepiskopiya-obzor.html", "text": "Българската православна църква почете 1000-годишнината на Българската Охридска Архиепископия с тържествената архиерейска света Литургия, която събра десетки миряни в патриаршеския катедрален храм „Св. Александър Невски“ в София.\r\nВъв връзка с годишнината беше изготвено специално Патриаршеско и Синодално послание, което бе огласено на светата богослужба. В него се посочва, че през последната повече от половин година църковното и обществено внимание у нас е насочено с особена сила върху Република Македония и по-конкретно върху темата за статута на Православната църква в страната, която в продължение на десетилетия пребивава „вън от общение“ със семейството на поместните Православни църкви. В патриаршеското послание за празника се казва, че нашата църква е „готова да стори всичко, което е по силите ѝ и което е в съгласие със свещените канони, за да подпомогне православните в Македония”. В позицията на Светия синод се подчертава, че днес на Балканите съществуват съвсем различни в сравнение с миналото, държавни и църковни реалности. Казват, че това, което продължава да обединява хората е православната християнска вяра. Тя е и причината Българската църква да приеме ролята на посредник за уреждането на каноническия църковен статут на Македонската църква.\r\nВ посланието, подписано от Българския патриарх Неофит и всички митрополити, беше посочено, че част от големия проблем за статута на Православната църква в днешна Република Македония е въпросът за историческата съдба на съществувалата в миналото Българска Охридска архиепископия, от чието учредяване през настоящата 2018 година се навършват хиляда години. В него бе напомнено, че Охридската архиепископия е била учредена като Българска архиепископия, а фактите от българската история не могат да бъдат изопачавани, независимо от конюнктурата на деня. В текста се посочва, че във връзка с отказа на БПЦ да участва в тържествата, в края на май в Охрид са били отправени незаслужени упреци, достигащи до обвинения в предателство, които са донесли ненужна горчивина на цялата ни църква. \r\n„Фокус“ припомня: Охридската Архиепископия е наименованието на българската автокефална православна църква, подчинена на Цариградската Вселенска патриаршия в завоюваните от Византия през 1018 г. български земи, приемница на понижената в ранг Българска патриаршия. Създадена е веднага в годината на завоеванието с Имперски указ от император Василий II и е закрита неканонично със султанско ирадие през 1767 г. по настояване на Цариградския гръцки патриарх Самуил Ханджери.\r\nЦветилена СИМЕОНОВА", "date": "2018.06.11", "title": "Българската православна църква почете 1000-годишнината на Българската Охридска Архиепископия (ОБЗОР)"}
{"url": "http://www.focus-news.net/news/2018/06/11/2532341/vzglyad-evrodeputati-prizovaha-petro-poroshenko-da-oglavi-gey-parada-v-kiev.html", "text": "Президентът на Украйна Петро Порошенко е получил писмо от 35 депутати от Европейски парламент с молба да оглави гей-парада в Киев, предава  „Взгляд“.\r\nВ писмо, публикувано на интернет страницата на германския евродепутат от фракцията на „Зелените“ Ребека Хармс е посочено, че ЕС пропагандира равни права за всички независимо от пол, националност, раса или ориентация. На Украйна, стремяща се към ЕС, е предложено да демонстрира прогреса, постигнат по отношение на представителите на ЛГБТ-общността.\r\n В отвореното писмо се изказва съжаление, че законодателният процес се е забавил, а Украйна остава едно от последните места в Европа, където законът не защитава сексуалните малцинства. Порошенко е помолен да осигури спокойствие и сигурност на предстоящия гей-парад.\r\n„Искаме от украинските власти, парламент, правителство и президент да осигурят основните права за представителите на ЛГБТ в Украйна-. Големите изменения често започват символично. Ние призоваваме украинските лидери да се присъединят към своите граждани на „КиевПрайд“ на 17 юни. Създайте история, бъдете на предните редици, когато украинците крачат напред към силната, поддържаща разнообразието и равенството демокрация на нашето европейско семейство“, пише в посланието.  Виктор Турмаков", "date": "2018.06.11", "title": "Взгляд: Евродепутати призоваха Петро Порошенко да оглави гей-парада в Киев"}
{"url": "http://www.focus-news.net/news/2018/06/11/2532344/cherna-nedelya-na-patya-obzor.html", "text": "Седмицата завърши с черна серия на пътя. 9-годишно дете загина, а жена пострада при челен удар между два автомобила на пътя Пирдоп - Клисура. Сигналът за инцидента е подаден около 9.50 часа. \r\nПри друг инцидент мотоциклетист загина на място, след като катастрофира на пътя Русе - Бяла. Сигналът е подаден около 11.20 часа. Причините за произшествията са в процес на установяване.\r\nМъж и жена пострадаха при катастрофа в благоевградския квартал „Струмско“. Инцидентът възникна около 18.00 часа на кръстовището на улиците „П.К.Яворов” и „Яне Сандански”, където се блъснаха два автомобила, единият от който учебен. Пострадалите бяха транспортирани в МБАЛ - Благоевград, където по-късно жената е починала. \r\nЗасиленият трафик и текущите ремонти доведоха до километрични задръствания и тапи по основните пътни артерии в страната. Километрични задръствания се образуваха на АМ \"Хемус\" в района на Витиня, както и в различни участъци на АМ \"Тракия\". Временно движението по АМ \"Тракия\" между 334 и336 км бе затворено в двете посоки заради пожар в близка нива. Огънят не достигна пътното платно, но затварянето се наложи заради силното задимяване в района, което пречеше на видимостта на шофьорите. До пълното потушаване на огъня пътуващите трябваше да използват обходни маршрути.", "date": "2018.06.11", "title": "Черна неделя на пътя (ОБЗОР)"}
{"url": "http://www.focus-news.net/news/2018/06/11/2532345/moskovskiy-komsomolets-ucheniyata-na-nato-v-baltiyskite-republiki-shte-priklyuchat-predi-svetovnoto-parvenstvo-po-futbol.html", "text": "Ученията на НАТО „Саблен удар – 2018“ в балтийските републики ще приключат денонощия преди първия мач от Световното първенство по футбол на 16 юни в Калининград. Смята се, че това цели Русия „да не бъде раздразнена“ пише  Московский Комсомолец.\r\nТова потвърждава и командването на САЩ в Европа. Така на официалния сайт се публикува цитат, че учението „в никакъв случай не трябва да се приема като провокация по отношение на Русия. Това е просто учение заедно с европейските ни съюзници“. \r\nУчението „Саблен удар -2016“ се проведе между 14 и 21 юни, през 2017 г. ученията за сдържане на Русия продължиха цял месец – от 28 май до 28 юни.\r\nТази година на учението участваха 18 хил. войници от 19 страни, чиито части се базиран в Литва, Латвия, Естония и Полша.  Виктор Турмаков", "date": "2018.06.11", "title": "Московский Комсомолец: Ученията на НАТО в Балтийските републики ще приключат преди Световното първенство по футбол"}
{"url": "http://www.focus-news.net/news/2018/06/11/2532346/rossiyskaya-gazeta-irakska-tankova-brigada-zamenya-eybrams-s-t-90s.html", "text": "По данни на министерството на отбраната на Ирак 39 руски танка Т-90С са доставени на 35-та бригада на 9-та танкова дивизия на въоръжените сили на страната. Екипажите вече са се запознали с новата техника, като за усвояването ѝ помагат руски специалисти. Американските танкове М1А1 „Ейбръмс“ , с което съединението е било въоръжено до момента е предадено на 34-та бригада, пише „Российская газета“.\r\nЗа изпращането на танковете Т-90С в Ирак стана известно през февруари 2018 г. Скоро след това танковете бяха забелязани в Ирак. Иракският вариант на Т-90 се отличава от базовия модел с това, че има нови странични екрани с динамична защита, спомагателни дизелови генератори. Освен това машината получава прицели за мерач-оператора и командира на машината.  Виктор Турмаков", "date": "2018.06.11", "title": "„Российская газета“ : Иракска танкова бригада заменя „Ейбръмс“ с Т-90С"}
{"url": "http://www.focus-news.net/news/2018/06/11/2532343/izvestiya-angela-merkel-ne-izklyuchva-poseshtenie-v-rusiya-za-svetovnoto-parvenstvo-po-futbol.html", "text": "Германският канцлер Ангел Меркел заяви, че не изключва възможността да посети Световното първенство по футбол  в Русия, пише „Известия“.\r\nМеркел не изключва, че по време на посещението може да проведе политически преговори и отбеляза, че това може да бъде полезно. Канцлерът свята, че подобни посещения не нарушават нейните принципи. \r\nНа 6 юни пред Бундестага Меркел заяви, че диалогът с Русия има важно значение за Германия и отбеляза, че взаимодействието на страните трябва да продължи въпреки разногласията.\r\nСъщо така канцлерът съобщи, че завръщането на Русия в „Г-8“ е невъзможно. Виктор Турмаков", "date": "2018.06.11", "title": "„Известия“ : Ангела Меркел не изключва посещение в Русия за Световното първенство по футбол"}
{"url": "http://www.focus-news.net/news/2018/06/11/2532347/afp-amerikanski-iztrebitel-e-katastrofiral-kray-bregovete-na-yaponiya.html", "text": "Американски изтребител Ф-15 се е разбил край южните брегове на Япония. Пилотът се е катапултирал и е спасен от японските въоръжени сили. Американската армия съобщава, че в момента тече разследване на причините за инцидента, предава  AFP.\r\nСпоред японски медии самолетът е бил базиран на база „Кадена“ и е катастрофирал на 80 км. от град Наха, главният на японския южен остров Окинава. \r\nСерия от аварии, включващи американски военни самолети, предизвикаха напрежение и през януари американският министър на отбраната Джеймс Матис се извини на своя японски колега по повод на инцидентите.\r\nТе включват аварийни кацания от американски военни хеликоптери, и смъртоносна катастрофа миналата година на МВ-22 \"Оспри\", която предизвика масивна спасителна операция.\r\nРедица престъпления, включително изнасилвания, побоища  и злополуки при шофиране и шофиране в нетрезво състояние от американски служители, също предизвикват  протести в  Окинава, където са базирани повечето американски части в Япония.   Виктор Турмаков", "date": "2018.06.11", "title": "AFP: Американски изтребител е катастрофирал край бреговете на Япония"}
{"url": "http://www.focus-news.net/news/2018/06/11/2532338/pregled-na-osnovnite-temi-v-britanskiya-pechat-agentsiya-fokus.html", "text": "Земетресение с магнитуд 3,9 по скалата на Рихтер е регистрирано в северните английски графства Йоркшир и Линкълншир. Според местните сеизмолози земетресението е регистрирано в 11:14 часа местно време в събота (1:14 през нощта на неделя) край град Гримсби на дълбочина от 18 км, пише  London Evening Standard.\r\n„Усетих първото си земетресение. Разбира се, че ще се случи, когато си бях в родни Хъл за почивните дни“, заяви местен жител на профила си в „Туитър“. „Значи съм усетил земетресение вчера. Не бях сигурен дали сънувам“, съобщава друг.\r\nНай-голямото земетресение тази година във Великобритания бе регистрирано на 17 февруари край град Климлинфел в Южен Уелс с магнитуд 4,6.\r\n***\r\nШокиращ доклад на влиятелния „Уестминстърски“ комитет разкрива, че британските фенове са подложени на риск от нападения по време на Световното първенство по футбол в Русия. Около 10 хил. британски фена ще пътуват до Русия за турнира, който започва в четвъртък, пише  The Daily Express.\r\nТе са предупредени, че може да се сблъскат с „антибританска враждебност“, която да доведе до насилие. Според външното министерство на Великобритания това се дължи на влошените отношения между Великобритания и Русия заради отравянето на бившия руски шпионин Сергей Скрипал. \r\nТова се е отразило на продажбите на билетите. Присъствието на британските фенове е два пъти по-ниско в сравнение с това на първенствата в Германия и Южна Африка.\r\nСпоред депутата от Консервативната партия Том Тугенхат английските фенове може да пострадат и от руската полиция, която е има лошата репутация да напада хора от сексуалните малцинства. Той е значително загрижен от липсата на допълнителна защита на футболните фенове с нетрадиционни ориентации. \r\nПреди две години имаше шокиращо насилие между английски и руски футболни фенове в Марсилия по време на Европейското първенство по футбол от 2016 г.\r\n***\r\nБританският министър-председател Тереза Мей оправда нападките на президента на САЩ Доналд Тръмп по търговията и заяви, че Западът все още работи колективно. Тя защити решението на президента да напусне по-рано срещата на високо равнище на Г-7, заявявайки че целта му е да се подготви за преговорите си на високо равнище в Сингапур с лидера на Северна Корея Ким Чен-ун, пише  The Independent.\r\n„Да, той напусна срещата по-рано, защото ще замине за Сингапур, за да седне с Ким Чен-ун за обсъждането на ядреното разоръжаване на Северна Корея“, заяви Мей. „Това е в интерес не само на двете корейски държави и за региона, а е в интерес на целия свят“, заяви Мей.\r\n„По време на срещата имаше трудни разговори и силен дебат, но работейки заедно, ние се разбрахме как да оформим по-добро бъдеще“, допълни министър-председателят. „Имаме несъгласия със съюзниците. Атмосферата на преговорите бе искрена и открита“, убедена е тя.\r\n***\r\nГрупа от последователи на арестувания ръководител на „Английската лига за отбрана“ Томи Робинсън блокира важен път в центъра на Лондон, като в последвалите сблъсъци с полицията са арестувани няколко души, пише  The Guardian.\r\nСтотици демонстранти се спуснаха в центъра на британската столица и блокираха път, водещ към централния площад „Трафалгар“. Протестът в събота следобед е последният от серията целящи освобождаването от затвора на политическия активист. \r\nПротестиращите са скандирали „Свобода за Томи Робинсън“ и са хвърляли димки към полицията. По време на акцията е повреден туристически автобус.\r\nРобинсън бе осъден за неуважение на съда, след като публикува в профила си в социалните медии детайли за съдебен процес срещу него. Той получи присъда от 13 месеца затвор. \r\n***", "date": "2018.06.11", "title": "Преглед на основните теми в британския печат (Агенция \"Фокус)"}
{"url": "http://www.focus-news.net/news/2018/06/11/2532349/pregled-na-osnovnite-temi-v-ruskiya-pechat-agentsiya-fokus.html", "text": "По данни на министерството на отбраната на Ирак 39 руски танка Т-90С са доставени на 35-та бригада на 9-та танкова дивизия на въоръжените сили на страната. Екипажите вече са се запознали с новата техника, като за усвояването ѝ помагат руски специалисти. Американските танкове М1А1 „Ейбръмс“ , с което съединението е било въоръжено до момента е предадено на 34-та бригада, пише „Российская газета“.\r\nЗа изпращането на танковете Т-90С в Ирак стана известно през февруари 2018 г. Скоро след това танковете бяха забелязани в Ирак. Иракският вариант на Т-90 се отличава от базовия модел с това, че има нови странични екрани с динамична защита, спомагателни дизелови генератори. Освен това машината получава прицели за мерач-оператора и командира на машината. \r\n***\r\nГерманският канцлер Ангел Меркел заяви, че не изключва възможността да посети Световното първенство по футбол  в Русия, пише „Известия“.\r\nМеркел не изключва, че по време на посещението може да проведе политически преговори и отбеляза, че това може да бъде полезно. Канцлерът свята, че подобни посещения не нарушават нейните принципи. \r\nНа 6 юни пред Бундестага Меркел заяви, че диалогът с Русия има важно значение за Германия и отбеляза, че взаимодействието на страните трябва да продължи въпреки разногласията.\r\nСъщо така канцлерът съобщи, че завръщането на Русия в „Г-8“ е невъзможно.\r\n***\r\nПрезидентът на Украйна Петро Порошенко е получил писмо от 35 депутати от Европейски парламент с молба да оглави гей-парада в Киев, предава  „Взгляд“.\r\nВ писмо, публикувано на интернет страницата на германския евродепутат от фракцията на „Зелените“ Ребека Хармс е посочено, че ЕС пропагандира равни права за всички независимо от пол, националност, раса или ориентация. На Украйна, стремяща се към ЕС, е предложено да демонстрира прогреса, постигнат по отношение на представителите на ЛГБТ-общността.\r\n В отвореното писмо се изказва съжаление, че законодателният процес се е забавил, а Украйна остава едно от последните места в Европа, където законът не защитава сексуалните малцинства. Порошенко е помолен да осигури спокойствие и сигурност на предстоящия гей-парад.\r\n„Искаме от украинските власти, парламент, правителство и президент да осигурят основните права за представителите на ЛГБТ в Украйна-. Големите изменения често започват символично. Ние призоваваме украинските лидери да се присъединят към своите граждани на „КиевПрайд“ на 17 юни. Създайте история, бъдете на предните редици, когато украинците крачат напред към силната, поддържаща разнообразието и равенството демокрация на нашето европейско семейство“, пише в посланието. \r\n***\r\n Ученията на НАТО „Саблен удар – 2018“ в балтийските републики ще приключат денонощия преди първия мач от Световното първенство по футбол на 16 юни в Калининград. Смята се, че това цели Русия „да не бъде раздразнена“ пише  Московский Комсомолец.\r\nТова потвърждава и командването на САЩ в Европа. Така на официалния сайт се публикува цитат, че учението „в никакъв случай не трябва да се приема като провокация по отношение на Русия. Това е просто учение заедно с европейските ни съюзници“. \r\nУчението „Саблен удар -2016“ се проведе между 14 и 21 юни, през 2017 г. ученията за сдържане на Русия продължиха цял месец – от 28 май до 28 юни.\r\nТази година на учението участваха 18 хил. войници от 19 страни, чиито части се базиран в Литва, Латвия, Естония и Полша. \r\n***", "date": "2018.06.11", "title": "Преглед на основните теми в руския  печат (Агенция \"Фокус)"}
{"url": "http://www.focus-news.net/news/2018/06/11/2532350/fond-za-strategicheska-kultura-rusiya-bukureshtkata-devetka-kato-amerikanski-proekt-za-evropa.html", "text": "Срещата на страните от така наречената Букурещката деветка (Полша, Румъния,  Словакия, Унгария, Литва, Латвия, Естония), провела се на 8 юни във Варшава с участието на високопоставени представители на НАТО, приключи с подписването на съвместна декларация с призив да се засили присъствието на Алианса в Източна Европа по море, суша, въздух и киберпространство за \"сдържане\" на Русия. Декларацията ще бъде представени на срещата на високо равнище на НАТО в Брюксел на 11 и 12 юли, предава  \"Фонд за стратегическа култура\"  \r\nБукурещката деветка е дете на Северноатлантическия алианс, появило се на света през 2014 г. и предназначено за консолидация на източния фланг на НАТО. В групата влязоха новаците в \"европейския дом\" - страните от млада Европа (бившите страни от Варшавския договор и бившите съветски балтийски републики). Членовете на деветката заявиха, че са готови да увеличат своите разходи за отбрана към 2024 г. до 2% от БВП, а също така да подкрепят курса на Украйна, Грузия, Молдова и балканските държави за влизането в ЕС и НАТО.\r\nЗа разширяването на Алианса на Изток се говори достатъчно прозрачно в декларацията на деветте: \"Ние решително подкрепяме своите задължения по засилването на стабилността на територията на НАТО за противодействие на възможните заплахи и предизвикателства, от традиционната и хибридната война до тероризма, масовата миграция и разпространяването на оръжията за масово поразяване\".\r\nОт 2017 г. страните от деветката започнаха съществено да увеличават своите разходи за отбрана: Румъния с 50% , Унгария, Словакия и България - с 30%, Полша, Чехия и Естония - с 15-25%, Литва и Латвия - двойно. В абсолютни цифри това са общо 24 милиарда долара, което е с 15% повече отколкото през 2014 г. \r\nНай-напред от всички е Полша с военен бюджет от 11,5 милиарда долара, след нея Румъния с 3,7. От цялата деветка тези две страни купуват най-скъпото военно оборудване, включително американски ракети \"Пейтриът\" и реактивни системи за залпов огън \"Химарс\". В близко време Румъния ще закупи от САЩ 30 изтребителя Ф-15 (довеждайки количеството им в своите ВВС до 40) и 227 бронирани машини \"Пираня\". Сега Полша заема трето място сред европейските членове на НАТО (след Турция и Гърция) по брой танкове в своите въоръжени сили. Виктор Турмаков", "date": "2018.06.11", "title": "\"Фонд за стратегическа култура\" (Русия): Букурещката деветка като американски проект за Европа"}
{"url": "http://www.focus-news.net/news/2018/06/11/2532337/reuters-kim-chen-un-i-tramp-shte-obsadyat-mira-i-yadrenoto-razorazhavane-po-danni-na-osnovnata-severnokoreyska-mediya.html", "text": "Севернокорейската държавна медия ЦТАК съобщи, че лидерът на страната Ким Чен-ун и президентът  на САЩ Доналд Тръмп ще обсъдят „постоянен и устойчив мироопазващ механизъм“ на Корейския полуостров, както и ядреното му разоръжаване и други въпроси от взаимен интерес, предава  Reuters.\r\nСпоред новината на ЦТАК Ким Чен-ун ще бъде придружен на преговорите от своя външен министър Ли Йон-хо, от министъра на отбраната Но Кван-чол и от сестра си Ким Йо-йонг. Виктор Турмаков", "date": "2018.06.11", "title": "Reuters: Ким Чен-ун и Тръмп ще обсъдят мира и ядреното разоръжаване по данни на основната севернокорейска медия"}
{"url": "http://www.focus-news.net/news/2018/06/11/2532351/reuters-spored-donald-tramp-v-momenta-chestnata-targoviya-e-targoviyata-na-glupatsite.html", "text": "Президентът на САЩ Доналд Тръмп разкритикува най-близките съюзници на Вашингтон в НАТО заради търговския дефицит на страната си, предава  Reuters.\r\n„Честната търговия днес се нарича търговията на глупака, след като не е реципрочна“, заяви Тръмп от профила си в социалната мрежа „Туитър“.\r\n„Не е честно за народа на САЩ. 800 милиарда търговски дефицит. Защо аз, като президент на САЩ да продължавам да позволявам на страните да продължават да правят огромни търговски излишъци, както правят десетилетия, докато нашите фермери, работници и данъкоплатци имат толкова несправедлива цена за плащане“, допълни той. Виктор Турмаков", "date": "2018.06.11", "title": "Reuters: Според Доналд Тръмп „в момента честната търговия е търговията на глупаците“"}
{"url": "http://www.focus-news.net/news/2018/06/11/2532352/sport-fifa-promeni-sistemata-si-za-izchislyavane-na-reytinga-na-natsionalnite-otbori.html", "text": "ФИФА обяви нова система за съставяне на рейтинга на националните футболни отбори. Тя ще започне да се използва от следващия месец.\r\nВ новата редакция ще се отчита важността на мача – от приятелски (пет точки) до игри от световно първенство (60 точки). Освен това ще изчезнат континенталните коефициенти. В настоящата версия за игри с отбори от Европа и Южна Америка се начисляват повече точки, отколкото за другите места по света.\r\nЗа националните отбори, които са домакини да големите турнири ще има отделна формула.  Виктор Турмаков", "date": "2018.06.11", "title": "Спорт: ФИФА промени системата си за изчисляване на рейтинга на националните отбори"}
{"url": "http://www.focus-news.net/news/2018/06/11/2532348/politico-frantsiya-razkritikuva-tramp-sled-provala-na-g-7.html", "text": "Франция разкритикува решението на президента на САЩ да не подписва заключителното комюнике, прието след срещата на високо равнище на „Г-7“ в Квебек, обявявайки, че международното сътрудничество не трябва да зависи от „пристъпи на гняв“, предава  Politico.\r\nФренското президентство обяви, че Европа ще продължи да стои зад документа, в който се включва ангажимент страните да следват „основана на правилата търговска система“. \r\n„Прекарахме два дни, за да получим текста и ангажиментите. Ние ще застанем зад тях и всеки, който се отклони от тях, показва своята несъгласуваност и непоследователност“, се сочи в заявлението.  „Международното сътрудничество не може да зависи от пристъпи гняв или от малки думи. Нека бъдем сериозни и достойни за нашите народи“, се казва в изявлението. Виктор Турмаков", "date": "2018.06.11", "title": "Politico: Франция разкритикува Тръмп след провала на „Г-7“"}
{"url": "http://www.focus-news.net/news/2018/06/11/2532356/dubrovnik-times-holandiya-otmeni-ogranicheniyata-za-harvatskite-rabotnitsi.html", "text": "Холандия стана поредната страна от Европейския съюз, премахнала ограниченията за работа за холандските работници, пише  Dubrovnik Times.\r\nСлед като Великобритания обяви, че от 1 юли хърватските работници вече няма да се нуждаят от разрешително за трудова дейност и Холандия откри врати за хърватите. Правителството на кралството обяви в петък, че ще извести Европейската комисия, че няма да удължава забраната  за хърватските работници\r\nСлед влизането на Хърватия в ЕС Холандия, както и Великобритания приложиха петгодишно ограничение за хърватите, посещаващи страната с цел работа.  Виктор Турмаков", "date": "2018.06.11", "title": "Dubrovnik Times: Холандия отмени ограниченията за хърватските работници"}
{"url": "http://www.focus-news.net/news/2018/06/11/2532339/makfaks-makedoniya-pravitelstvoto-tvardi-che-vse-oshte-nyama-dogovoren-razgovor-mezhdu-aleksis-tsipras-i-zoran-zaev.html", "text": "Правителството на Македония съобщава, че в момента се водят консултации за разговора между външният министър Зоран Заев и неговия гръцки колега Алексис Ципрас, но в момента няма договорени разговори, предава македонската медия   „Макфакс“.\r\n„Провеждат се консултации. Ако разговорът се проведи на най-висше ниво, обществеността ще бъде незабавно информирана. На този етап няма уговорен разговор“,  е официалната информация на правителството след обявяването на „Макфакс“, че в понеделник Заев и Ципрас ще проведат своя дългоочакван разговор. Виктор Турмаков\r\nПравителството твърди, че консултациите са в ход - понастоящем няма договорени разговори\r\nще бъдат обсъдени Зоран Заев и Алексис Ципрас.", "date": "2018.06.11", "title": "„Макфакс“ (Македония): Правителството твърди, че все още няма договорен разговор между Алексис Ципрас и Зоран Заев"}
{"url": "http://www.focus-news.net/news/2018/06/11/2532357/sport-valyadolid-pobedi-sporting-i-dostigna-do-finala-na-pleyofite-za-vlizane-v-la-liga.html", "text": "Валядолид победи Спортинг с 2:1 в полуфинала на плейофа за излизане в най-висшата испанска дивизия.\r\nВ отбора на победителите отбелязаха Хайме Мата и Оскар Плано. Спортинг с отчете с попадение на Карлос Кармона.\r\nНа финала за излизане в Ла Лига Валядолид ще се изправи срещу Нумансия. Виктор Турмаков", "date": "2018.06.11", "title": "Спорт: Валядолид победи Спортинг и достигна до финала на плейофите за влизане в Ла Лига"}
{"url": "http://www.focus-news.net/news/2018/06/11/2532354/pregled-na-mezhdunarodnite-novini-do-6-chasa-agentsiya-fokus.html", "text": "Българската православна църква официално обяви защо нито един неин представител не се е появил на честването на 1000-годишнината от създаването на Охридската архиепископия, предава македонската телевизия „24 Вести“.\r\nВ посланието, което е официално обявена на уебсайта на БПЦ и подписано от българския патриарх Неофит се казва: „Във връзка с отказа на Българската православна църква да участва в празника, който се провежда в Охрид, до БПЦ бяха изпратени незаслужени критики, дори обвинения за предателство, които независимо дали са били резултат от недоразбиране, донесоха ненужна горчивина за цялата наша Църква. Проблемът за статута на Православната църква в Република Македония е въпрос за историческата съдба на Българската Охридска архиепископия, който стоеше в миналото“.\r\nВ съобщението се добавя, че БПЦ ще продължи да помага на МПЦ и че е подготвена по всички канонически закони да помогне на македонските граждани и православни вярващи, защото християнската вяра обединява и проповядва разпространението на любовта.\r\nОт МПЦ, без подробен коментар за посланието на БПЦ, заявиха че са били изпратени покани, а отсъствието беше прехвърлено върху всички, които са били поканени и не са се появили на отбелязването на годишнината.\r\nВъв вчерашното интервю за телевизия 24 Вести Председателят за връзки с религиозните общности Дариян Сториовски заяви, че Македония се е показала като добър домакин на честването, но и че никога не е късно да се задълбочат и подобрят отношенията с всички църкви.\r\n„Имаше отсъствие на официалните представители и защо е така, ще трябва да се види. До края на тази година имаме възможности да се върнем назад и отново заедно да отбележим този юбилей“, заяви той.\r\n*** Десетки хиляди от испанската баска автономия формираха жива верига, дълга 202 км. и призоваха за правото да организират референдум за независимост на областта.\r\nБаската автономия има широко право на самоопределение, както и правото да използва собствените си език и култура. Според по-голямата част от населението не е необходима независимост от Испания, но вярват, че въпросът трябва да се реши с референдум.\r\nЖивата верига бе организирана от местната група „В нашите собствени ръце“ и се е проточила от град Доностиа до парламента на местното самоуправление в Гастез. \r\nСпоред испанското правителство референдумите за местна независимост са незаконни според конституцията, която сочи, че Испания е неделима.\r\n***   Германският канцлер Ангела Меркел заяви, че Европа също като Канада ще предприеме контра-мерки срещу митата върху стоманата и алуминия, наложени от САЩ.  Тя също така изрази съжаление относно решението на Доналд Тръмп да не подкрепи общото комюнике, прието след края на срещата на високо равнище на „Г-7“.\r\n„Изтеглянето му, при това от профила му в „Туитър“ е отрезвяващо и леко депресиращо“, заяви Меркел по време на германска медия. Тя допълни, че срещата не бележи край на трансатлантическото партньорство между Европа и САЩ. Но тя допълни, че Европа вече не може да разчита на своя съюзник и че трябва да поеме съдбата си в свои ръце.\r\n„Също като Канада ЕС  подготвя ответни контрамерки срещу митата на САЩ за стоманата и алуминия, според правилата на СТО“, заяви Меркел. „Няма да си позволим да ни грабят. Ще действаме“, допълни канцлерът.\r\nНа въпрос дали е загрижена да не би Тръмп да отговори на контрамерките, налагайки мита и върху автомобилите, Меркел заяви, че „ще се опитаме как да предотвратим това… нека се надяваме, че ЕС ще отговори със същото единство“. \r\nМеждувременно Меркел засегна и въпроса за сравнително ниските разходи на Германия за отбраната. Тя призна, че критиката на Тръмп е частично правилна и че Берлин трябва да направи повече при постигането на целта на НАТО да изразходва 2% от своя БВП за отбрана.\r\n„Тръмп е донякъде прав. Трябва да увеличим разходите си за отбрана“, заяви Меркел.\r\n***  Антонио Милошовски, бившият министър на външните работи на Македония заяви, че според дипломатически източници от ООН настоящият външен министър Никола Димитров е започнал комуникация за работа в някоя от агенциите на ООН в Ню Йорк, Виена, Хага или Женева.\r\n„Не знам дали кариерата на Никола Димитров е „на една и съща линия“ с тази на (министър-председателя Зоран) Заев, която единствено зависи от решението на спора с името, но дипломати от ООН ми съобщават че министърът дългосрочно не вижда своята перспектива в Република Македония. Но времето ще покаже“, написа Милошовски на своя профил в социалната мрежа „Фейсбук“ от Холандия, посещавайки Международната организация за забрана на химическото оръжие.\r\nМилошовски през последните месеци е активен в социалните мрежи с вътрешна информация за преговорите за името\r\n*** Американски изтребител Ф-15 се е разбил край южните брегове на Япония. Пилотът се е катапултирал и е спасен от японските въоръжени сили. Американската армия съобщава, че в момента тече разследване на причините за инцидента.\r\nСпоред японски медии самолетът е бил базиран на база „Кадена“ и е катастрофирал на 80 км. от град Наха, главният на японския южен остров Окинава. \r\nСерия от аварии, включващи американски военни самолети, предизвикаха напрежение и през януари американският министър на отбраната Джеймс Матис се извини на своя японски колега по повод на инцидентите.\r\nТе включват аварийни кацания от американски военни хеликоптери, и смъртоносна катастрофа миналата година на МВ-22 \"Оспри\", която предизвика масивна спасителна операция.\r\nРедица престъпления, включително изнасилвания, побоища  и злополуки при шофиране и шофиране в нетрезво състояние от американски служители, също предизвикват  протести в  Окинава, където са базирани повечето американски части в Япония.  \r\n***  Председателят на парламента на Иран Али Лариджани заяви, че ЕС трябва да изясни позициите си по споразумението от 2015 г. за ядрената програма на Иран.\r\n„Времето за преговори изтича. Ако европейците смятат, че могат да запазят ядреното споразумение, трябва да обявят позицията си скоро и ясно“, заяви Лариджани. Той допълни, че ако ЕС не успее да потвърди ангажиментите си да запазят интересите на Иран, след като САЩ напуснаха споразумението, те ще трябва да приемат последиците. \r\n„В противен случай Иран ще предприеме различни действия в ядреното поле, както и по други въпроси“, уточни той.\r\nСъщевременно той допълни, че президентът на САЩ Доналд Тръмп „бърка политическата арена с пазарлък на пазара за зеленчуци“. „Той пренебрегва етичните и професионални ангажименти, след като така лесно наруши ядреното споразумение, постигнато след няколко години преговори. Светът на политиката е място на логични отношения и изчисления, а не за грубо политическо поведение“, заключи той.\r\n***", "date": "2018.06.11", "title": "Преглед на международните новини до 6 часа /Агенция “Фокус”/        „"}
{"url": "http://www.focus-news.net/news/2018/06/11/2532336/makfaks-makedoniya-v-ponedelnik-e-denyat-d-makedonskiyat-i-gratskiyat-premieri-shte-govoryat-po-telefona-sled-kato-prez-pochivnite-dni-e-postignat-progres-v-pregovorite.html", "text": "В понеделник, 11 юни министър-председателите на  Македония и Гърция, Зоран Заев и Алексис Ципрас ще проведат телефонен разговор, за да обсъдят напредъка по спора за името, съобщават пред македонската медия  Макфакс  от висши дипломатически източници.\r\nТова е дългоочакваният телефонен разговор между Заев и Ципрас за финализирането на споразумението, който се чака от десет дни.\r\nПо време на почивните дни, на консултантско ниво, двете страни чрез своите съветници са обсъдили някои открити въпроси и има постигат напредък. Македонската страна предлага „творчески решени“ които защитават идентичността и езика на страната. След разговора на съветниците министър-председателят Заев, външният министър Никола Димитров и съветникът Дане Талевски са се консултирали по единна позиция по въпроси, които все още не са приключили.\r\nГръцкият всекидневник „Катимерини“ потвърди, че 95% от преговорите са приключили и някои важни подробности остават преди споразумението да е готово. Ако всичко върви според плана, споразумението трябва да бъде представено в македонския парламент преди срещата на високо равнище на ЕС и на референдум, който най-вероятно ще се проведе през септември. Виктор Турмаков", "date": "2018.06.11", "title": "„Макфакс“ (Македония): В понеделник е „Денят-Д“ – Македонският и гръцкият премиери ще говорят по телефона, след като през почивните дни е постигнат прогрес в преговорите"}
{"url": "http://www.focus-news.net/news/2018/06/11/2532359/aktualna-patna-obstanovka.html", "text": "Информация за състоянието на републиканските пътища, предоставена от Агенция “Пътна инфраструктура”. Днес ще е предимно слънчево, с временни увеличения на облачността, главно в планинските райони на Западна България. Там на отделни места ще превали и прегърми. Ще духа слаб, в Източна България до умерен вятър от изток-югоизток. Максималните температури ще са между 29° и 34°.Ограничения за товарни автомобили:\r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва:\r\n1)\tза периода от 01 юни до 15 септември 2018 г. за дните петък-неделя:Ограниченията важат самоза следните участъците от републиканската пътна мрежа:\r\nАМ „Тракия“ ограничението в движението на МПС над 12 т ще бъде както следва:\r\nв петък от 18 ч. до 20 ч. в посока София - Пловдив;\r\nв неделя от 16 ч. до 20 ч. в посока Бургас - София.\r\nАМ „Струма“:\r\nв събота от 10 ч. до 14 ч. в посока п. в. „Даскалово“ - ГКПП „Кулата“.\r\nАМ „Марица“:\r\nв неделя от 16 ч. до 20 ч. в посока Свиленград - АМ „Тракия“.\r\nи за дните петък – от 17:00 часа до 20:00 часа и неделя – от 14:00 часа до 20:00 часа:\r\n-\tпът I-1 с. Ребърково-Ботевград, като движението се пренасочва по път II-16 Ребърково-Своге-София;\r\n-\tпът I-1 Благоевград-ГКПП „Кулата“;\r\n-\tпът I-5 Русе-Велико Търново;\r\n-\tпът I-9 Варна-Бургас;\r\n-\tпът II-99 Бургас-Царево.\r\n2)целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nЗабраната се отнася за всички периоди, в които е определен повече от един почивен или празничен ден.\r\nОграниченията важат само за участъците от републиканската пътна мрежа, както следва:\r\n-\tВсички автомагистрали; \r\n-\tпът I-1 с. Ребърково-Ботевград, като движението се пренасочва по път II-16 Ребърково-Своге-София;\r\n-\tпът I-1 Благоевград-ГКПП „Кулата“;\r\n-\tпът I-4 п. в. „Коритна“-Велико Търново-Шумен;\r\n-\tпът I-5 Русе-Велико Търново;\r\n-\tпът I-8 ГКПП „Калотина“-София;\r\n-\tпът I-9 Варна-Бургас;\r\n-\tпът II-18 Околовръстен път София;\r\n-\tпът II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.Състояние на автомагистралите:\r\nАМ „Тракия“:\r\nОбласт София:\r\n- Ограничено е движението по пътната връзка София–Костенец на пътен възел „Мухово“ на АМ „Тракия“ при км 46 в посока гр. Костенец и гр. Ихтиман поради ремонтни дейности.\r\nОбходни маршрути:\r\n- за направлението София – Костенец през пътен възел „Ихтиман“ при км 34+000.\r\n- за направленията Ихтиман – Пловдив и Костенец – Пловдив през пътен възел „Церово“ при км 69+167. Движението по АМ „Тракия“ в посоките София – Бургас и обратно е без ограничения. През пътния възел може да се минава идвайки от Бургас в посока гр. Костенец и гр. Ихтиман. Срок до 20.12.2018 г.\r\nДвижението по АМ \"Тракия\" в района на Ихтиман от км 35+700 до км 37+200 се осъществява с повишено внимание поради чести случаи на падаща мъгла или задимяване по пътя. \r\nОбласт Пловдив:Временно движението по АМ „Тракия“ от км 134 до км 156+960 в участъка от Пловдив до Стара Загора се извършва с максимална скорост до 90 км/ч и повишено внимание поради извършване на ремонтни дейности.Движението на МПС до 12 тона в участъка се осъществява двупосочно в платното посока Бургас. Срок до 30.06.2018 г.\r\nДвижението на МПС над 12 тона по АМ „Тракия“ в участъка от км 133 до км 156 в двете посоки е ограничено поради ремонтни дейности на настилката по платното в посока София. \r\nОбходни маршрути:\r\nВ посока София – Бургас се отклонява при пътен възел „Пловдив – изток“ на км 133, по път II-56, път I-8, път II-66 – Мирово – Плодовитово – път III-666 – пътен възел Оризово /Плодовитово/ и включване на АМ „Тракия“ при км 165, или по маршрут пътен възел Чирпан на км 174, път II-66 Обходен път Чирпан – Плодовитово – Мирово, път I-8, път II-56 и включване на АМ „Тракия“ при пътен възел „Пловдив – изток“ при км 133+2. \r\nВ посока Бургас – София се отклонява при пътен възел Чирпан на км 184, път II-66 Обходен път Чирпан – Плодовитово – Мирово, път I-8, път II-56 и включване на АМ „Тракия“ при пътен възел „Пловдив – изток“ при км 133, или по маршрут пътен възел Оризово /Плодовитово/ на км 165, път III-666, път II-66 Плодовитово – Мирово, път I-8, път II-56 и включване на АМ „Тракия“ при пътен възел „Пловдив – изток“ при км 133. Срок до 30.06.2018г.\r\nВременно движението на леки МПС до 12 тона по АМ Тракия от км 133 до км 156 се осъществява двупосочно в едно платно в посока София – Бургас поради затваряне на платното Бургас– София за ремонтни дейности. Срок до 30.06.2018г.\r\nОбласт Бургас:Движението от км 308+107 до км 359+475 се осъществява с повишено внимание поради косене на тревни площи.Организацията на движение е сигнализирана с пътни знаци и конуси.Срок до 22.06.2018 г.; Движението от км  325+000 до км 359+475 в участъка п.в. Карнобат до п.в. Ветрен – ремонтни дейности,възстановяване на мантинели деформирани от ПТП в двете посоки.Организацията на движение е сигнализирана с пътни знаци и конуси. Срок до 12.06.2018 г.      \r\nАМ „Хемус“:\r\nОбласт София: \r\nДвижението по от км 29+860 до км 35+150 в посока София е ограничено поради ремонтни дейности на виадукт при км 33+600 и тунел „Витиня“. Движението се осъществява двупосочно в платното посока Варна. Срок 20.12.2018 г.\r\nДвижението по АМ „Хемус“ от км 30+260 до км 47+060 /от п.в. \"Витинска река\" до п.в. Ботевград/ е ограничено за МПС над 12 тонав двете посоки поради ремонтно-възстановителни дейности по виадукт „Коренишки дол“ при км 36+450. Движението се осъществява по обходен маршрут: п.в. \"Витинска река\" – път I-1 /София – Ботевград/ - път II-17 /Ботевград – АМ „Хемус“/ - п.в. Ботевград. Срок 20.12.2018 г.\r\nДвижението по АМ „Хемус“ от км 36+170 до км 36+710 в посока София е ограничено поради аварийно – възстановителни дейности по виадукт „Коренишки дол“ при км 36+450. Движението се извършва двупосочно в платното посока Варна. Срок до 20.12.2018 г.\r\nДвижението по от км 36+770 до км 38+150 в посока Варна е ограничено поради аварийно-възстановителни дейности на виадукт при км 37+920. Движението се осъществява двупосочно в платното посока София. Срок 20.12.2018 г.\r\nОбласт Варна:\r\nДвижението в участъка п.в. Невша–п.в. Млада Гвардияот км 375+800 до км 381+500 посока Варна се осъществява двупосочно в платното посока София поради ремонтни дейности на асфалтовата настилка. Срок до 30.06.2018 г.\r\nДвижението в участъка п.в. Ветрино –п.в. Неофит Рилски от км 389+717 до км 393+600 посока Варна се осъществява двупосочно в лявото платно /посока София/поради ремонтни дейности на асфалтовата настилка. Затваря се п.в. Неофит Рилски, като МПС се пренасочват по път I-2 Русе– Варна. Слизането от AM “Хемус“ посока с. Габърница и с. Неофит Рилски се осъществява на п.в. Ветрино. Затваря се връзката при  п.в. Неофит Рилски в посока Варна. Движението се пренасочва по път I-2 Русе – Варна, като качването на AM “Хемус“ се осъществява при  п.в. Девня. Срок до 30.06.2018г.\r\nАМ „Струма“:\r\nОбласт Кюстендил: Движението в участъка Долна Диканя – Тунел „Блатино” се осъществява с повишено внимание поради косене на тревни площи. Сигнализирано е с пътни знаци. Срок до 15.06.2018 г.\r\nАМ „Марица“:\r\nОбласт Пловдив:\r\nДвижението на МПС над 12 тонапо АМ „Марица“ в участъка от км 0 до км 2 в посока София е ограничено поради ремонтни дейности. \r\nОбходен маршрут: в посока Свиленград – София движението се отклонява при пътен възел Оризово /Плодовитово/ по път II-66 Плодовитово – Поповица, по път I-8 до гр. Пловдив, по път II-56 и включване на АМ „Тракия“ при пътен възел „Пловдив – изток“ на км 133. Срок до 30.06.2018г.\r\nАМ„Черно море“:\r\nДвижението по АМ „Черно море“ Варна – Бургас от км 2+329 до км 3+238 се осъществява при пълно затваряне на платното посока Бургас и пренасочване на движението в платното посока Варна поради ремонт на виадукт „Звездица”. Срок до 15.10.2018 г. \r\nАМ „Люлин“:\r\nОбласт София:Движението по АМ \"Люлин\" София – Перник е ограничено за леки МПС до 12 тонаот км 7+100 до км 12+860 поради обрушване на ската при км 9+600. Движението се осъществява по обходен маршрут: в посока Перник се отклонява на п.в. \"Мало Бучино\" по път II-1801 /Околовръстен път София - кв. Суходол - Мало Бучино - Големо Бучино - Перник/. Срок от 10:00 до 18:00 часа до 15.06.2018 г.\r\nДвижението по АМ \"Люлин\" е затруднено за МПС над 12 тот км 7+100 до км 12+860 поради обрушване на ската при км 9+600. Движението се осъществява с поетапно пропускане в интервал от 2 часа, както следва: от 10:00 до 12:00 часа; от 13:00 до 15:00 часа и от 16:00 до 18:00 часа автомобилите изчакват на определените места. В часовете от 12:00 до 13:00 часа; от 15:00 до 16:00 часа и след 18:00 движението се възстановява. Срок от 10:00 до 18:00 часа на 15.06.2018 г.\r\nДвижението по АМ „Люлин“ в посока София от км 7+100 до км 12+860 е ограничено за всички МПС поради изтичане на кална маса и опасност от срутване на скална маса на пътното платно при км 9+600. Ограничението е от втори тунел „Люлин“ до първи тунел „Мало Бучино“, където движението на всички МПС се осъществява двупосочно в платното посока София – Перник. \r\nАлтернативни маршрути: \r\n- за автомобили до 12 тона по път I-1 от пътен възел Драгичево – Владая – София и обратно. \r\n- само за леки автомобили по път 1801 Перник – Мало Бучино– Суходол и обратно. Срок до 30.06.2018 г.\r\nОбласт Перник:\r\n- Временно движението по АМ Люлин в участъка от п. в. Даскалово до граница с област София е ограничено поради обрушване на скатове при 9 километър. Движението за тежкотоварните МПС над 12 тона се спира поетапно с изчакване на място с продължителност от два часа за периода от 10:00 до 18:00 часа. Леките автомобили се пренасочват по обходен маршрут по път I-1 през Владая и през път III-1801 Големо Бучино – Перник. Срок до 15.06.2018 г.\r\n- Движението по АМ \"Люлин\" при км 16+460 в платно в посока София – Благоевград е ограничено в аварийната лента поради аварийно-възстановителни дейности на свлекли се земни маси. Движението се осъществява в активната и изпреварваща лента в посока Благоевград. Участъка е сигнализиран с пътни знаци. Водачите да се движат с повишено внимание. Срок до 31.07.2018 г.Въведени ограничения по основните пътни направления:\r\nПроходи:\r\n- „Върбишки“ - затворен за всички МПС. Срок: целогодишно; \r\n- „Златишки“ - затворен за всички МПС. Срок: целогодишно;\r\n- „Айтоски“ - отворен за всички МПС;\r\n- „Котленски“ - отворен за всички МПС;\r\n- „Обзорски“ - отворен за всички МПС;\r\n- „Печинско“ - отворен за всички МПС;\r\n- „Превала“- отворен за всички МПС;\r\n- „Предел“ - отворен за всички МПС;\r\n- „Републиката“ - отворен за всички МПС;\r\n- „Ришки“ - отворен за всички МПС;\r\n- „Рожен“ - отворен за всички МПС;\r\n- „Троянски“ - отворен за всички МПС;\r\n- „Вратник“ - забранен за МПС над 10 т.Срок: целогодишно;\r\n- „Дюлински“ - забранен за МПС над 3,5 т.Срок: целогодишно;\r\n- „Пампорово“- забранен за МПС над 3,5 т. Срок: целогодишно; \r\n- „Петрохан“ - забранен за МПС над 12 т.както и тегленето на ремаркета и полуремаркета.Срок целогодишно;\r\n- „Твърдишки“ - забранен за МПСнад10 т.Срок: целогодишно;\r\n- „Шипка“- забранено е движението на МПС, предназначени за превоз на товари с технически допустима максимална маса над 12 тот категория N3, както и тегленето на ремаркета и полуремаркета с технически допустима максимална маса над 10 тот категория О4.Срок: целогодишно.Състояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Монтана:\r\n-При км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер. Движението на МПС при км 120+390 от Монтана посока Вършец се отклонява по път ІІІ-1621 Сумер – Вършец. Срок до 22.11.2018 г.;\r\nОбласт София:забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок до 01.09.2018 г.\r\nОт км 276+162 /Александров мост/ до км 282+485 до г-ца с област Перник – забранено движението на товарни МПС над 12 т.Срок до 13.09.2018 г.\r\nВъведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва:\r\n- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София \r\nПрез останалото време от седмицата остава в сила постоянната организация на движение, която осигурява две ленти в посока изход от София и една лента в посока София.Срок до 31.12.2018 г.;движението по път I-1 София – Ботевград при Бебреш се извършва с повишено внимание поради свлачище на км 202+650 в посока БотевградСрок 15.06.2018 г.;\r\nДвижението по път София – Перник от км 281+890 (при разклонението за с. Драгичево) се ограничава в една лента за движение в лявото платно, преди кръстовището и отваряне след него при км 282+115. Скоростта на движение се ограничава до 40 км/час. Срок 30.09.2018 г.\r\nОбласт Перник:\r\nДвижението по път I-1 София – Перник от км 282+485 до км 285+600 в участъка от граница София до кръстовище Драгичево е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.11.2018 г.\r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва:\r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София \r\nПрез останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София.\r\nПо преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни.Срок до 10.04.2019 г.\r\nПоради неравности на пътната настилка на път I-1 /Е79/ (с магистрален габарит, ЛОТ 0 на АМ „Струма“) от км 23+000 – нов (км 291+500 – стар) до км 24+000 - нов (км 292+500 – стар) – дясно в посока Перник – Кулата скоростта на движение е ограничена на 80 км/ч. Срок до 30.06.2018 г.;\r\n- път І-2 Граница Румъния-Русе-Цар Калоян-Разград-Шумен-Девня-Варна:няма;\r\n- път І-3 Гара Бяла-Плевен-Луковит-Коритна-Ябланица-Ботевград:\r\nОбласт София: Правец-с.Разлив-Трудовец-Ботевград – забранено е движението на МПС над 12 тв участъка от км 193+345 /отклонение за п.в. „Правец“/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус“ /за п.в. „Правец“/-път ІІ-17 (Мездра-Ботевград)-п.в. І-3-п.в. „Ботевград“ на АМ „Хемус“ и обратно. Срок до 30.09.2018 г.;\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:\r\nОбласт Ловеч:\r\nДвижението по път I-4 село Български извор до село Сопот от км 16+000 до км 24+000се осъществява с повишено внимание поради машинно косене на банкети и изсичане на храсти. Водачите да се движат със съобразена скорост. Срок до 15.06.2018 г.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция:\r\nОбласт Русе:\r\nдвижението в участъка Русе – р-н Две могили от км 11+000 до км 26+800 се осъществява повишено внимание поради  ремонтни дейности на асфалтовата настилка. Срок до 15.06.2018 г.;\r\nдвижението в участъка Бяла – разклон Борово от км 44+600 до км 52+240 се осъществява повишено внимание поради ремонтни дейности по асфалтовата настилка. Движението се регулира от сигналисти. Срок до 12.06.2018 г.\r\nДвижението в участъка Русе – Борово от км 6+630 до км 44+800 се осъществя в една лента на участъци поради частични ремонтни дейности на асфалтовата настилка. Участъкът е сигнализиран временно, като в определените работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.06.2018 г. \r\nДвижението в участъка Борово – Бяла от км 44+660 до км 52+240 се осъществя в една лента поради частични ремонтни дейности на асфалтовата настилка. Участъкът е сигнализиран временно, като в определени работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 15.06.2018 г. \r\nОбласт Кърджали:\r\nЧерноочене – Кърджали – ограничено е движението на МПС над 15 т.Срок до 21.12.2018 г.\r\nОбходни маршрути:\r\n- направление Хасково – Кърджали: път І-5 – път ІІІ-505 (с.Манастир) – път ІІІ-507 –Г.Войводино – Мост – Чифлик – Кърджали.\r\n- направление Асеновград – Кърджали: път ІІ-58 – път І-5 посока Хасково – път ІІІ-505 (с. Манастир) – път ІІІ-507 – Г. Войводино – Мост – Чифлик – Кърджали.\r\n- направление Минерални бани – Кърджали: път ІІІ-506 – път І-5 посока Хасково – път ІІІ-505 (с. Манастир) – път ІІІ-507 – Г.Войводино – Мост – Чифлик – Кърджали;\r\nНадлез Кирково-ГКПП „Маказа“ – ограничено движението на МПС над 3,5 т. Срок до 21.12.2018г.\r\nДвижение с повишено внимание по път I-5/Е85 в участъка надлез Кирково - ГКПП Маказа от км 390+090 до км 390+210 поради извършващи се в близост до пътното платно строително ремонтни дейности. Има ограничение на скоростта. Срок до 31.08.2018 г.\r\nОбласт Стара Загора:\r\nДвижението по път I-5 Шипка - Габрово през проход Шипка при км 182+000 се осъществява с повишено внимание в една от лентите за движение поради пропадане на асфалтова настилка в дясно платно посока гр. Шипка.Срок до 30.06.2018 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:\r\nОбласт София:\r\nДвижението по път I-6 при Буново от км 169+000 до км 171+500 се осъществява с повишено внимание поради строително-монтажни работи при км 170+536 в банкета и част от лявата лента на движение /посока София/. Скоростта на движение се ограничава до 50 км/ч. Срок до 29.06.2018 г.\r\nобласт Бургас:\r\nДвижението в участъка София – Бургасот км 491+860 до км 496+000 в чертите на гр. Бургас се осъществява при следните ограничения:През първи етап се затваряплатно посока вход Бургас, като движението се пренасочва в платно посока изход Бургас. Движението се осъществява двупосочно при скорост до 70км/час. През втори етап от км 496+000 до км 496+260 се затваря дясното пътно платно. Движението се насочва през съществуващата дясна лента на кръговото кръстовище през обходен маршрут по ул.,,Професор Якимов” при намалена скорост до 40км/час. Срок до 30.06.2018г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция:няма.\r\n-път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:\r\nДвижението в участъка Вакарел – Ихтиман от км 110+700 до км 118+800 е ограничено за всички МПСпоради намален габарит на пътното тяло. Поставена е необходимата сигнализация указваща ограничението. Срок до 30.09.2018 г.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:\r\nОбласт Варна:\r\nКранево – Варна при км 83+100 – ограничено движение на МПС над 10 т.; Обходен маршрут: Кичево – Оброчище. Срок до 28.02.2019 г.\r\nДвижението в участъка от км 125+000 до км 165+000 се осъществява с повишено внимание, поради монтаж на ограничителни системи. Движение в свободната лента, съобразно създадената организация на движение. Срок до 30.03.2018г.;\r\nДвижението по път І-9 Варна – Златни пясъци от км 83+200 до км 100+100 се осъществява с повишено внимание поради ръчно косене на тревни площи. Движението се осъществява съобразно създадената ВОБД. Срок до 11.06.2018г.\r\nОбласт Бургас:\r\nДвижението в участъка Обзор – Сл. бряг от км 165+000 до км 199+100 се осъществява с повишено внимание поради почистване на банкети и оформяне  на окопи. Участъкът е сигнализиран с пътни знаци. Срок до 12.06.2018 г.;\r\nДвижението по път I-9 в участъка Ахелой – Помориее ограничено и се осъществява пообходен маршрут:\r\n- За пътуващите Бургас – Варна: от пътен възел Бургас „Север“ по път III-906 – с. Лъка – гр. Каблешково, по път III-6009 гр. Каблешково – Ахелой и обратно.\r\n- За пътуващите от Ахелой до Поморие и обратно: Поморие – Каменар – Каблешково – Ахелой. Срок до 18.06.2018 г.\r\nДвижението по път Бургас – Слънчев бряг в участъка обход на гр. Ахелой от км 212+000 до км 217+000 се осъществява с повишено внимание спрямо поставената вертикална сигнализация и ограничение на скоростта на 50 км/ч поради ремонтни дейности.Срок до 15.06.2018 г.\r\nДвижението по път Варна– Бургас при км 231+750 се осъществява в една лента на определени участъци поради частични ремонтни дейности на асфалтовата настилка в участъка от км 231+200 до км 231+875 дясно. Срок до 26.06.2018 г.\r\nДвижението в участъка Обзор – Сл. бряг от км 167+000 до км 199+100 се осъществява с повишено внимание поради полагане на крайна маркировка. Организацията на движение е сигнализирана с пътни знаци.Срок до 12.06.2018 г.\r\nДвижението в участъка Обзор – Равда от км 167+100 до км 207+600 се осъществява с повишено внимание поради косене на тревни площи.Организацията на движение е сигнализирана с пътни знаци.Срок до 19.06.2018 г.\r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвеждат следните ограничения за движение: \r\n∙ Етап 1: изграждане на връзката на обходния път с път І-9 при затворена дясна лента за движение. Движението по І-9 се извършва еднопосочно в посока Несебър – Ахелой, а в посока Ахелой – Несебър ще става по съществуващ бетонов път, който е собственост на община Несебър и е разположен успоредно на І-9.\r\n∙ Етап 2: изграждане на връзката на обходния път с път І-9 при затворена лява лента за движение и част от дясната. Движението по път І-9 се извършва еднопосочно в посока Несебър – Ахелой, а в посока Ахелой – Несебър съществуващ бетонов път, който е собственост на община Несебър и е разположен успоредно на І-9.\r\n∙ Етап 3: при работа по обходния път движението се осъществява по път І-9, като се предупреждава за входове/изходи за тежка механизация и скоростта се ограничава до 50 км/ч.Срок до 15.06.2018 г.Състояние на републиканската пътна мрежа:\r\nРемонтни дейности и временна организация на движението /ВОД/:\r\nОПУ-Благоевград:\r\nВременно са въведени следните ограничения за движение на МПС: няма.\r\nРемонтни дейности:няма.\r\nОПУ-Бургас:\r\nВременно са въведени следните ограничения за движение на МПС:\r\nПът III-908: Движението по път III-908Варовник–Вълчаново ханче от км 20+000 до 39+200 е ограничено на МПС над 10 т. поради стесняване на пътното платно.Срок до 31.12.2018 г.\r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 31.12.2018 г.\r\nРемонтни дейности:\r\nПътII-99: Движението по път II-99 от км 0+000 до км 3+500 Крайморие  – отбивката за Рибарско селище се извършват се частични  ремонтни дейности по пътната настилка. Организацията на движението се сигнализира с пътни знаци. Срок до 15.06.2018г.\r\nПът II-79:Движението по Път II-79 от км 38+000 до км 84+000 в участъка „Елхово Бургас“ се извършват ремонтни дейности косене на банкети.Организацията на движението се регулира с пътни знаци.Срок до 15.06.2018 г.\r\nПът III-795: Движението по път III-795 в участъка Крумово градище–Карнобатот км 49+000 до км 53+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 02.07.2018 г\r\nПът III-2085: Движението по път III-2085 Просеник–Гюльовци от км 20+000 до км 28+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци.Срок до 21.06.2018 г.\r\nПът III-5392: Движението по път III-5392 от км 5+800 до км 17+900 в участъка Камено-Братово се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци.Срок до 16.06.2018 г.;\r\nПът III-7907: Движението по път III-7907 от км 5+200 до км 16+200 в участъка Тръстиково-надлез Братово се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци.Срок до 15.06.2018 г.\r\nПът III-7909: Движението по път III-7909 кв. „Горно Езерово“– Братово от км 4+000 до км 12+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци.Срок до 15.06.2018 г.\r\nПът III-9008:Движението по път III-9008 в участъка Деспред – п.в. Братовоот км 11+130 до км 13+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци.Срок до 15.06.2018 г.\r\nОПУ-Варна:\r\nВременно са въведени следните ограничения за движение на МПС:няма.\r\nРемонтни дейности:\r\nПът III-904: Движението по път III-904 Старо Оряхово – Гроздьово от км км  0+000 до км 17+377се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до22.12.2018г.\r\nОПУ-В. Търново:\r\nВременно са въведени следните ограничения за движение на МПС: \r\nПът III-407: Движениетопо път ІІІ-407Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 11.01.2019 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът III-514: Ограничено е движението по път III-514 Г. Оряховица – Арбанаси от км 44+090 до км 46+474 поради ремонтни дейности. \r\nОбходен маршрут: по път II-53 от Г.Оряховица до пътен възел с път I-4 до с.Шереметя, по път VTR 1014 до с.Арбанаси и обратно.Срок до 30.06.2018 г.\r\nПът III-551: Движението по път ІІІ-551Дебелец – Средни колиби – Елена е ограничено за МПС над 10 т поради намален габарит на пътното тяло.\r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 11.01.2018 г.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082:Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 05.07.2018 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nРемонтни дейности:\r\nПът II-53:Движението по път II-53 Поликраище – Елена в участък от км 16+800 до км 17+570 се осъществява с повишено внимание поради изграждане на пътна връзка. Срок до 12.06.2018 г.\r\nПът III-504: Ограничено е движението на път III-504 Стефан Стамболово – Обединение в участъка от км 16+700 до км 26+113 поради ремонтни дейности. Обходен маршрут: По път Стефан Стамболово – VTR1235/за Полски Сеновец/ - път I-5 Полски Тръмбеш – път-502 – Обединение и обратно. Срок до 30.06.2018 г.\r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лентапоради пропадане на пътното платно и наличие на свлачище. Срок до 11.01.2019 г.\r\nОПУ-Видин:\r\nВременно са въведени следните ограничения за движение на МПС:\r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 тпоради компрометирано експлоатационно състояние на мост.\r\nОбходен маршрут:Видин – път II-14 до пътно кръстовище на км 3+217 през с.Слана Бара до път III-1411.Срок до 30.06.2018 г.\r\nПът III-1411: Движението по път III-1411 с. Буковец – с. Слана бара от км 24+162 до км 26+664 в участъка между с. Буковец и с.Слана бара е ограничено поради авариен ремонт на мост над р. Тополовец. \r\nОбходен маршрут от Видин до с. Слана бара и обратно: Път I-1/Видин-Димово/, път II-14 /Видин-Кула/ до п.к. „Вила Пчела” при км 3+217, общински път, път III-1411/с. Слана бара/. Срок до 30.06.2018 г.\r\nРемонтни дейности: няма.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.12.2018 г.\r\nПът ІІІ-161:Движението по път ІІІ-161 Ребърково–Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 тот км 0+000 до км 5+900 инад 3,5 тот км 5+900 до км 8+700, поради свлачищни процеси. Срок 31.12.2018 г.\r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2018 г.\r\nОбходен маршрут:Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч.\r\nРемонтни дейности:\r\nПът ІІ-11: Движението по път ІІ-11 Мизия – Оряхово в гр. Оряхово от км 115+831 до км 117+403 е ограничено за всички автомобили поради ремонтни дейности по воден цикъл. \r\nОбходни маршрути: в направление Плевен – Ферибот Оряхово: За автомобили до 10 т.по улици в гр. Оряхово. \r\nЗа автомобили над 10 т.:по път III-306 през село Селановци, път II-11 Оряхово – Мизия през гр. Мизия, път II-15 Мизия – Оряхово – ферибот Оряхово. Движещите се в направление ферибот Оряхово – Плевен ползват същия маршрут. Ограничението е сигнализирано с пътни знаци, съгласно проект за временна организация. Срок до 26.08.2018 г.\r\nПът II-11:Движението по път II-11 Лом – Козлодуй в района на гр. Козлодуй от км 83+700 до км 89+009 е ограничено, поради основен ремонт /рехабилитация/ на път II-11. \r\nОбходен маршрут:По уличната мрежа на гр. Козлодуй\r\nОграничението е сигнализирано с пътни знаци, съгласно проекта за временна организация. Срок 31.08.2018г.\r\nПът ІIІ-101:Движението по път IІІ-101 Криводол – Палилула се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок 12.06.2018 г.\r\nПът III-101: Движението по път III-101 Михайлово –Хайредин- Гложене от км 66+000 до км 86+750 се извършва двупосочно в една лента поради частични ремонтни дейности на асфалтовата настилка. Работният участък е сигнализиран с пътни знаци. Срок до 12.07.2018 г.\r\nПът III-1002: Движението по път III-1002 Враца-Леденика се осъществява при стесняване на една от лентите за движениеот км 5+150 до км 5+200 поради деформация на пътната настилка. Срок до 31.12.2018 г.\r\nПът III-1301: Движението по път III-1301 Криводол – Галатин от км 1+000 до км 2+700 се осъществява при стесняване на една от лентите поради частични ремонти на асфалтовата настилка и почистване на окопи.Срок до 18.06.2018 г.\r\nПът ІІІ-1306: Движението по път ІІІ-1306 Горно Пещене – /път ІІ-15/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок 31.12.2018 г.\r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 мпоради стеснен участък при мост над р. Крапец.Сигнализирано е с пътен знак В15.\r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.12.2018 г.\r\nПът III-3011: Движениетопо път III-3011 Крамолин – В. Търново от км 22+129 до км 28+380 е ограничено за МПС над 10 тпоради намален габарит на пътното тяло при км 26+444. Срок до 30.06.2018 г.\r\nПът III-5004:Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация.Срок до 31.08.2018г.\r\nПът III-5502:Ограничено движение по път III-5502 Ганчовец – Дряново от км 12+372 до км 12+500 поради смяна на прелезна настилка на жп прелез с еластична настилка.\r\nОбходен маршрут: от с. Ганчовец в посока гр. Килифарево, гр. В. Търново и обратно движението се отклонява при км 12+605 на дясно по общински път за с. Зая до пресичане на път I-5 при км 122+688. На кръстовището се завива на дясно за гр. В. Търново, след което на разклона за с. Соколово се завива отново на дясно през общински пътища и достига до гр. Килифарево. Поставена е необходимата пътна сигнализация: Срок до 15.06.2018г.\r\nРемонтни дейности:\r\nПът II-44:Движението по път II-44 Севлиево – Драгановци от км 0+000 до км 14+600се осъществява с повишено внимание поради извършване на строително монтажни работи.Срок до 22.06.2019 г.\r\nПът II-44:Движението по път II-44 Севлиево – Драгановци от км 7+331 до км се 13+138 се осъществява в една лента поради ремонт на пътни съоръжения при км 7+331, км 8+693 и км 13+138 и укрепителна стена при км 11+735. Срок до 31.10.2018 г.\r\nПът II-44:Движението по път II-44 Драгановци – Габрово от км 14+600 до км 23+978,36 и от км 25+731 до км 28+972,75 се осъществява в едната лента или част от нея, както и по банкета поради извършване на ремонтни дейности на асфалтовата настилка. Поставена е необходимата пътна сигнализация. Срок до на 30.06.2018 г.\r\nПът II-44: Движението по път II-44 Драгановци – Габрово в участъка от км 16+970 до км 17+175 се осъществява в едната лента поради извършване на ремонт на пътно съоръжение при км 17+075. Ремонтът включва направа на стоманобетонна плоча, хидроизолация и полагане на нови пластове. Поставена е необходимата пътна сигнализация. Срок до 30.06.2018 г.\r\nПът IІ-44:Движението по път IІ-44 Драгановци - Габровно от км 18+000 до км 18+965 е ограничено за товарни автомобили над 5 т. поради ремонт на пътно съоръжение при км 18+693. Движението по направление Габрово - Севлиево се организира по следния Обходен маршрут:Товарните автомобили над 5 т се отклоняват на пътен възел \"Попови\" по път III-5004 към с. Рязковци, оттам по път III-4403 към с. Козирог и по път III-4041 към гр. Севлиево. Поставена е необходимата сигнализация. Срок до 12.09.2018 г.\r\n\tПът IІ-44:Движението по път II-44 Севлиево - Габрово от км 18+000 до км 18+965 в района на с. Новаковци е ограничено поради ремонт на пътно съоръжение при км 18+693. Движението по направление Габрово - Севлиево се организира по следния Обходен маршрут:По път III-4402 през селата Горна Росица, Райновци, Враниловци и гр. Севлиево. Движението по направление Севлиево - Габрово е организирано по път III-4402 през селата Горна Росица, Гъбене, Райновци, Враниловци и гр. Габрово. Поставена е необходимата пътна сигнализация. Срок до 12.09.2018 г.\r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация.Срок до 30.06.2018 г.\r\nОПУ-Добрич:\r\nВременно са въведени следните ограничения за движение на МПС:няма.\r\nРемонтни дейности:\r\nПът II-71: Движението по път II-71 Силистра – Добрич от км 36+760 до км 38+000 в района на с. Коларци се осъществява с повишено внимание поради пропадане на част от пътното тяло. Срок до 22.06.2018 г.\r\nПът II-97: Движението по път II-97 Околовръстен път на гр. Добрич от км 7+824 до км 16+539 се осъществява с повишено внимание поради ремонтни дейности на асфалтовата настилка. Движението се регулира с пътни знаци. Срок 30.09.2018 г.\r\nОПУ-Кюстендил:\r\nВременно са въведени следните ограничения за движение на МПС: няма ограничения.\r\nРемонтни дейности:\r\nПът ІІІ-107: Движението по път III-107 в района на Рилски манастир от км 27+600 до км 27+800 се осъществява в една лента поради свличане на скална маса на пътното платно. Участъкът е сигнализиран с пътни знаци. Срок до 15.06.2018 г.\r\nПът ІІІ-623: Движението по път ІІІ-623в участъка Бобов дол – Жедна от км 14+800 до км 15+560 се осъществява с повишено внимание поради изграждане на ново трасе (усвояване на нови площи от км 14+850 до км 15+550). Сигнализирано съгласно проект за временна организация и безопасност на движението. Срок до 08.09.2018 г.\r\nПът ІІІ-6222: Движението по път ІІІ-6222Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 30.06.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПСнад 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост.Срок до 21.12.2018 г.\r\nРемонтни дейности:\r\nПът III-865: Движението по път III-865 Ардино – с.Бойно от км 32+000 до км 49+500се осъществява в една лента поради частични ремонтни дейности на асфалтовата настилка. Срок до 30.06.2018 г.\r\nОПУ-Ловеч: \r\nВременно са въведени следните ограничения за движение на МПС:\r\nПът ІІ-35:Движението по път ІІ-35 Плевен – Троян в участъка на обходен път на гр. Ловеч от км 43+000 до км 44+400 е ограничено за всички МПС поради ремонтни работи в тунел „Ловеч”.\r\nОбходен маршрут за МПС до 12 тона: по улици през центъра на гр. Ловеч. \r\nОбходни маршрути за товарни автомобили над 12 т.:\r\n- За движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут.\r\n- За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”.\r\n- За движещите се от гр. Варна и гр. Севлиево към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен.\r\nДвижението се регулира с пътни знаци. Срок до 30.11.2018г.\r\nПът III-3505:Движението по път III-3505 Казачево – Стефаново от км 0+000 до км 8+500 е ограничено за МПСнад 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.06.2018 г.\r\nРемонтни дейности:\r\nПът II-35:Движението по път II-35 Плевен – Кърнаре в град Троян от км 70+911 до км 73+201 е ограничено поради частичен ремонт на асфалтовата настилка. Затворено е платното за движение в посока Кърнаре, като движението се осъществява двупосочно в платното в посока Ловеч. Водачите да се движат със съобразена скорост. Срок 30.06.2018 г.\r\nПът ІІ-35:Движението по път ІІ-35 Плевен – Троян в района на обходен път на гр. Ловеч от км 37+000 до км 42+600 се осъществява в едно платно поради ремонтни дейности по настилката и мостовите съоръжения. Затворено за движение е платното посока Троян, като движението се осъществява двупосочно в платното посока Плевен. Движението се регулира с пътни знаци. Срок до 30.08.2018г.\r\nПът III-305:Движението по път III-305 Садовец – Ъглен в участъка от км 25+000 до км 33+600 се осъществява с повишено внимание поради частичен ремонт на асфалтовата настилка. Водачите да се движат със съобразена скорост.Движението се регулира с пътни знаци.  Срок 15.06.2018г.\r\nОПУ-Монтана:\r\nВременно са въведени следните ограничения за движение на МПС:\r\nПът II-81:Ограничено движение по път ІІ-81 Монтана – София през проход „Петрохан“ за автомобилинад 12 т.\r\nОбходен маршрут: през гр. Своге. Срок до 10.01.2019 г.\r\nПът ІІІ-112: Движението по път ІІІ-112 Тополовец – Монтана е ограничено за МПС над 12 т поради изпълнение на строително-монтажни работи.\r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. Автомобилите до 12 тона да се движат с повишено внимание. Срок до 20.12.2018 г.\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 26.06.2018 г.\r\nРемонтни дейности:\r\nПът ІІ-11:Движението по път ІІ-11 Сливата - Орсоя при км 28+000 се осъществява двупосочно в една лента поради почистване на земни окопи и изграждане под окопен дренаж. Движението се регулира от сигналисти. Срок до 11.06.2018 г.\r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.\r\nОбходен маршрут:гр. Пазарджик, път I-8с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля.Срок до 18.09.2018 г.\r\nРемонтни дейности:\r\nПът III-801:Движението по път III-801 Белица - Поибрене /Граница Софийска област – с. Поибрене/, от км 30+000 до км 35+680 се осъществява в една лента чрез поетапно затваряне на лява и дясна ленти за движение, поради частични ремонтни дейности на асфалтовата настилка. Срок до 09.06.2018 г. \r\nПът III-3704:Движение по път III-3704 Пазарджик – Ветрен се осъществява в една лента от км 0+000 до км 22+000, чрез поетапно затваряне на лява и дясна ленти за движение, поради частични ремонтни дейности на асфалтовата настилка. Срок до 09.06.2018г. \r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637: Движението по пътІІІ-637от с. Мрамор до разклон за с. Лева река е ограничено за МПС над 10 т. Срок до 30.06.2018 г.\r\nРемонтни дейности:\r\nПът ІІ-63: Движението по път ІІ-63 Брезник – Трън в участъка преди влизането в гр. Трън от км 46+300 до км 46+350 се осъществява в една лента поради пропадане на част от банкета. Движението е регулирано с пътни знаци. Срок до 30.06.2018 г.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301край регулация с. Козар Белене – начало регулация гр. Левски от км 1+750до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градинав района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nРемонтни дейности:\r\nПът ІІ-35: Движението по път ІІ-35Плевен – Ловеч от км 13+600 до км25+384 се осъществява с повишено внимание поради частични ремонтни дейности на асфалтовата настилка. Движението е сигнализирано с пътни знаци. Срок до 15.09.2018 г.\r\nПът ІІІ-306: Движението по път III-306 Луковит–Оряхово в участъка Червен бряг – Чомаковци от км 9+715 до км 19+207 е ограничено поради демонтиране стоманен мост над река Искър преди с. Чомаковци.\r\nОбходен маршрут:(Кнежа – Искър – Долни Дъбник – Телиш – Луковит)За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит,  км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.\r\nОПУ-Пловдив:\r\nВременно са въведени следните ограничения за движение на МПС:\r\nПътII-56: Движението по път II-56 Раковски – Пловдив при пътен възел Пловдив-изток е ограничено за тежкотоварните МПС с тегло над 12 тона. Поради ремонтни дейности на настилката на АМ „Тракия\" тежкотоварните МПС с тегло над 12 тона се отклоняват по обходни маршрути:\r\nЗа посока Пловдив – Бургас по път II-56 Стряма - Брезово до път I-6.\r\nЗа посока Стряма – Бургас по път II-56, път I-8, път II-66, път III-667 и включване на АМ „Тракия“ при км 165 на пътен възел „Плодовитово“. Срок до 30.06.2018г.\r\nПътII-86: Движението по път II-86 Пловдив – Асеновград от изхода на гр. Пловдив до гр. Асеновград се извършва двупосочно в едното платно в посока Асеновград поради ремонтни дейности в участъка. Срок до 15.06.2018г.\r\nПът II-86: Движението по път II-86 Асеновград–Нареченски бани е ограничено за МПС с височина над 4 м.през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марицае ограничено за МПС над 5 тпоради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора–Поповица и път І-8 София–Пловдив–Свиленград.\r\nПът III-804: Движението по път III-804 Поповица–Болярцие ограничено за МПСнад 12тпоради намален габарит на пътното платно на мост в с. Поповица. Срок до 21.12.2018 г.\r\nПът III-8611: Движението по път III-8611 Белица–Загражден–Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км18+431е ограничено за всички МПС. Срок до 21.12.2018 г.\r\nРемонтни дейности:\r\nОПУ-Разград:\r\nВременно са въведени следните ограничения за движение на МПС:\r\nРемонтни дейности: няма.\r\nОПУ-Русе:\r\nВременно са въведени следните ограничения за движение на МПС:\r\nПътІІІ-202:Движението по път III-202 Русе – Щръклево – Нисово – Кацелово при км 36+945 е ограничено за МПС над 10 тпорадикомпрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч.Срок до 28.11.2018 г.\r\nРемонтни дейности:\r\nПът II-21: Движението попът ІІ-21 Русе – Мартен от км 0+000 до км 0+293 се осъществява с повишено внимание и ограничение на скоростта до 40 км/ч поради ремонтни дейности на пътното платно. Участъкът е сигнализиран със светлинна, вертикална и хоризонтална сигнализация. Срок до 10.09.2018 г.\r\nПът II-54: Движението по път гара Бяла – Ценово от км 0+000 до км 13+100 се осъществява с повишено внимание поради рязане на храсти, профилиране на пътни банкети, почистване на канавки и частични ремонтни дейности по асфалтовата настилка. Срок до 15.06.2018 г.\r\nОПУ-Силистра:\r\nВременно са въведени следните ограничения за движение на МПС:\r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 тпоради компрометирано състояние на мостово съоръжение. \r\nОбходен маршрутза МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nРемонтни дейности:\r\nПът ІІІ-2307:Движението по път ІІІ-2307 с. Овен – Главиница, в участъка с. Овен – с. Руйно, от км 0+000 до км 6+209 се осъществява в една лента, поради превантивен ремонт. Движението се регулира със сигналисти, пътни знаци и конуси. Срок до 20.11.2018 г.\r\nОПУ-Сливен:\r\nВременно са въведени следните ограничения за движение на МПС: няма.\r\nРемонтни дейности:няма.\r\nОПУ-Смолян:\r\nВременно са въведени следните ограничения за движение на МПС: \r\nПът II-86:Движението по път ІІ-86 гр. Смолян – с. Средногорци от км 108+350 /с. Влахово/ до км 109+450 /разклона за с. Тикале/ е ограничено за всички МПС поради срутване на скална маса на пътното платно.\r\nОбходен маршрут: Смолян - Чокманово - Смилян - Рудозем - Средногорци и обратно.Срок до 31.10.2018 г.\r\nПът II-86:Движението на МПС под 12 тона по път ІІ-86 гр. Смолян – с. Средногорци в района на свлачище при км 109+450 се осъществява по ново изграден обходен общински път между с. Влахово, отклонението за с. Тикале и път II-86. Срок до 31.08.2018 г.\r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.10.2018 г.\r\nПът III-866: Движението по път III-866 Широка лъка – Девин при км 37+800 се осъществява с повишено внимание поради пропаднал на банкет с дължина 10 м. Срок до 30.06.2018 г.\r\nПът ІІІ-868:Движението по път ІІІ-868 Рудозем – Смолян, от км 0+000 до км 9+900 се осъществява с повишено внимание, поради извършване на частични ремонти на асфалтовата настилка. Участъкът е сигнализиран с пътни знаци. Срок до 12.06.2018 г.\r\nПът ІІІ-8631:Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено да се движат автомобилите с маса над 12 т. без ремаркета и полуремаркета, поради стеснен габарит. Движението в района се регулира с пътни знаци. Срок до 31.10.2018 г.\r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 тпоради пропадане и стеснение на една от пътните ленти. Движението в района се регулира с пътни знаци. Срок до 31.10.2018 г.\r\nРемонтни дейности:няма.\r\nОПУ-София:\r\nВременно са въведени следните ограничения за движение на МПС:\r\nПът II-81:Ограничено движение по път ІІ-81 Монтана – София през проход „Петрохан“ за автомобилинад 12 т.\r\nОбходен маршрут: през гр. Своге. Срок до31.03.2019 г.\r\nПът ІІ-82: Движението по път II-82Костенец – Самоков от км 0+000 до км 39+176е ограничено за товарни МПС над 10 тв двете посоки.Срок до 30.09.2018 г.\r\nПът ІІІ-3701: Движението по път III-3701 в участък откраяна с. Ямна до края на област Ловеч от км 16+600 до км 22+300 еограничено за всички МПС поради свлачищни процеси. \r\nОбходен маршрут: път II-37 Етрополе – Лъга – Джурово,път I-3 Джурово – Ябланицаграница област Ловеч,път III-358 Ябланица – Гложене, път III-3701 Гложене – Черни Вит.Срок до 30.09.2018 г.\r\nПът ІІІ-8001: Движението по път III-8001Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г.\r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 30.09.2018 г.\r\nРемонтни дейности:\r\nПът II-18: Движението по път II-18 Софийски околовръстен път /СОП/ АМ \"Тракия\" – Казичене от км 32+680 до км 35+577 е ограничено поради строително-монтажни дейности в дясното платно /посока АМ „Тракия“/ и пътна връзка СОП Перник – Цариградско шосе. Движението се извършва двупосочно в лявото платно /посока Казичене/Срок до 13.06.2018 г.\r\nПът II-82:Движението по път II-82 Боровец – Самоков от км 27+030 до км 34+715 се осъществява с повишено внимание поради частични ремонтни дейности. Срок 18.06.2018 г.\r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600. \r\nОбходни маршрути:\r\n- път ІІ-66 Поповица – Плодовитово – Първомай – Скобелево; \r\n- път ІІ-66 Чирпан – Плодовитово – Първомай – Скобелево; \r\n- Скобелево – Първомай – Плодовитово – път ІІ-66.Срок до 07.01.2019 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.\r\nРемонтни дейности:\r\nПът II-66:Движението по път II-66 с.Плодовитово – с.Мирово от км 110+000 до км 120+000 се осъществявав една лента поради полагане на маркировка на пешеходни пътеки. Движението се регулира със светлоотразителни конуси. Срок до 11.06.2018г.\r\nПът III-663:Движение по път III-663 околовръстен път гр.Чирпан в посока гр.Димитровград от км 0+000 до км 8+000се осъществява в една лента поради полагане на маркировка на пешеходни пътеки. Движението се регулира със светлоотразителни конуси. Срок до 11.06.2018 г.\r\nОПУ-Търговище:\r\nВременно са въведени следните ограничения за движение на МПС:\r\nПът III-4009: Движението по път III-4009Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.08.2018 г.\r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.08.2018 г.\r\nПът III-4082: Движението на МПС над 3,5 т.по път III-4082 Капище-Банковец от км 0+000 до 11+300 е ограничено поради ремонт на мост. Срок до 30.06.2018г.\r\nРемонтни дейности:\r\nПът III-2002: Движението по път III-2002 в с. Зараево от км 29+200 до км 29+550се осъществява с повишено внимание поради превантивен ремонт на пътната настилка. Срок до 30.08.2018 г.\r\nПът III-5102: Движение с повишено внимание по път IІI-5102Мировец – Буховци – Острец – Надарево – Дългач – Певец от км 4+410 до км 28+825 поради превантивен ремонт на пътната настилка.  Срок до 30.10.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-597:Движение по път III-597 Ивайловград – Дъбовец – Малко градище – Лозен – Любимец при км 56+850 в гр. Любимец е ограничено за всички МПС поради закрит ж.п. прелез.\r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г.\r\nПът III-5009:Движението на МПС над 12 т.по път III-5009Козлец – Кърджали от км 0+000 до км 26+080 e ограничено.Срок до 21.12.2018 г.\r\nРемонтни дейности:\r\nПът III-505: Движението по път III-505 Малко Градище – Сива река – пътно кръстовище с път I-8 (Любимец – Свиленград) от км 62+394 до км 62+858 в района на пътно кръстовище за Свиленград и Любимец се осъществява в една лента поради ремонтни дейности по асфалтовата настилка. Срок до 12.06.2018 г.\r\nОПУ-Шумен:\r\nВременно са въведени следните ограничения за движение на МПС:\r\nПът III-701:Ограничено е движението по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nПът ІІІ-731:Движението по път III-731 Радко Димитриево– Друмевоe ограниченоза МПС над 10 тпоради свлачищни процеси.\r\nОбходен маршрут: Шумен – Овчарово – Друмево.Срок до 30.06.2018 г.\r\nРемонтни дейности:няма.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008Елхово – Изгрев от км 2+440 до км 2+560е ограничено поради компрометирано експлоатационно състояние на дървен мост над р. Тунджа.\r\nОбходен маршрут:по изграден обходен път до моста с ограничение на скоростта до 30 км/ч. Срок до 30.06.2018 г.\r\nРемонтни дейности:\r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 30.06.2018 г.\r\nПът III-7072: Движението по път III-7072 Ямбол – Недялско от км 0+000 до км 26+550 се осъществява двупосочно в една лента, поради частични ремонтни дейности на асфалтовата настилка. Участъкът е сигнализиран с пътни знаци. Водачите да се движат с повишено внимание и съобразена скорост в свободната лента, съобразно създадената организация на движение. Срок: до 15.06.2018 г.Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново;път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.06.11", "title": "Актуална пътна обстановка"}
{"url": "http://www.focus-news.net/news/2018/06/11/2532342/republika-makedoniya-spored-antonio-miloshovski-diplomatite-ot-oon-smyatat-che-nikola-dimitrov-ne-vizhda-perspektivite-si-v-makedoniya.html", "text": "Антонио Милошовски, бившият министър на външните работи на Македония заяви, че според дипломатически източници от ООН настоящият външен министър Никола Димитров е започнал комуникация за работа в някоя от агенциите на ООН в Ню Йорк, Виена, Хага или Женева, предава македонската медия   „Република“.\r\n„Не знам дали кариерата на Никола Димитров е „на една и съща линия“ с тази на (министър-председателя Зоран) Заев, която единствено зависи от решението на спора с името, но дипломати от ООН ми съобщават че министърът дългосрочно не вижда своята перспектива в Република Македония. Но времето ще покаже“, написа Милошовски на своя профил в социалната мрежа „Фейсбук“ от Холандия, посещавайки Международната организация за забрана на химическото оръжие.\r\nМилошовски през последните месеци е активен в социалните мрежи с вътрешна информация за преговорите за името Виктор Турмаков", "date": "2018.06.11", "title": "„Република“ Македония: Според Антонио Милошовски дипломатите от ООН смятат, че Никола Димитров не вижда перспективите си в Македония"}
{"url": "http://www.focus-news.net/news/2018/06/11/2532360/predstoyashti-mezhdunarodni-sabitiya-za-11-yuni-agentsiya-fokus.html", "text": "Среща на външните министри от нормандския формат (Франция, Германия, Русия и Украйна) върху конфликта в Украйна.\r\n*** Сесия на Европейския парламент.\r\n*** Германският канцлер Ангела Меркел ще се срещне с лидерите на международните икономически и финансови организации, включително директора на МВФ Кристин Лагард и президента на Световната банка Джим Йонг-ким.\r\n*** Френски железопътни работници започват двудневна стачка\r\n***", "date": "2018.06.11", "title": "Предстоящи международни събития за 11 юни (Агенция \"Фокус\")"}
{"url": "http://www.focus-news.net/news/2018/06/11/2532358/regnum-germanskiyat-vanshen-ministar-predricha-slozhni-pregovori-za-normandskata-chetvorka.html", "text": "Германският външен министър Хайко Маас заяви, че предстоящите преговори на външните министри от „Нормандската четворка“ в Берлин ще бъдат сложни, но резултатът от тях ще е позитивен, предава  Rеgnum.\r\n„Самият факт, че се срещаме след 16 месеца е успех“, заяви Маас. Той отбеляза, че осъществяване то на Минските споразумения се е забавило. От това страдат жителите на Донбас, които искат най-много мир.\r\n„Възобновяването на преговорния процес ще бъде трудно - интересите и позициите на Москва и Киев са далеч една от друга по много въпроси. Въпреки това преговарящите - Русия, Германия, Франция и Украйна - трябва да опитат всичко, за да установят трайно прекратяване на огъня, да премахнат тежките оръжия и да подобрят хуманитарното положение в Донбас. Освен това те трябва да обсъдят дейностите в района на мисията на ООН“ , убеден е  Маас.\r\nПреговорите във формата „Нормандска четворка“ ще се проведат на 11 юни в Берлин. Според заместник-министъра на външните работи на Русия Григорий Карасин затворените теми няма да има - всички въпроси от дневния ред за уреждането на украинската криза са обект на дискусия. Виктор Турмаков", "date": "2018.06.11", "title": "Rеgnum: Германският външен министър предрича сложни преговори за „Нормандската четворка“"}
{"url": "http://www.focus-news.net/news/2018/06/11/2532361/predstoyashti-sabitiya-v-stranata-za-11-yuni-agentsiya-fokus.html", "text": "***\r\nОт 9.30 часа 18 състав на Специализирания наказателен съд ще гледа делото срещу Руси Д., Стоян Д., Красен Н. и др., обвинени в образуване и ръководене на организирана престъпна група. \r\n***\r\nОт 9.30 часа 16 състав на Специализирания наказателен съд ще гледа делото срещу Мирослав Ст., Данаил А. и Георги К., обвинени в изнудване. \r\n***\r\nОт 9.30 часа в Американския център при Столична библиотека, пл. „Славейков“ 4 А, Институтът за литература – БАН и Детският център на Столична библиотека организират Национална научна конференция „Детството – креативност и спонтанност“.\r\n***\r\nОт 10.00 часа 8 състав на Специализирания наказателен съд ще гледа делото срещу Иван И., Христо Г., Ани С. и др., обвинени в образуване и ръководене на организирана престъпна група. \r\n***\r\nОт 10.00 часа 3 състав на Специализирания наказателен съд ще гледа делото срещу Димитър М., Ивайло М., Александър Д. и др., обвинени в образуване и ръководене на организирана престъпна група. \r\n***\r\nОт 10.00 часа 17 състав на Специализирания наказателен съд ще гледа делото за подкуп срещу Алексей З.\r\n***\r\nОт 10.00 часа 10 състав на Специализирания наказателен съд ще гледа делото срещу Пламен Л., кумулиране на наказанията. \r\n***\r\nОт 11.00 часа в парка на Военна академия „Г.С.Раковски“ ще се проведе пресконференция на Софийската опера и балет, посветена на прочутия летен фестивал „Опера в парка“, който ще се проведе в периода 15 юни – 15 юли. \r\n***\r\nОт 11.00 часа в централата на КНСБ ще бъде представен Годишният доклад за нарушени трудови права на Конфедерацията. На пресконференцията ще бъде представена обобщена информация за натрупаните сигнали в КНСБ за нарушени трудови права, както и какви законодателни промени трябва да се приемат, за да спрат тези порочни практики.\r\n***\r\nОт 11.00 часа в зала „Силует“ на хотел „Маринела“ ще се състои пресконференция по повод началото на третото издание на Фестивала на италианското кино в България, който ще се проведе в период 11-15 юни.\r\nСлед пресконференцията фестивалът ще бъде открит в 18:30 часа с прожекцията на закачливата комедия Quo Vado? („Накъде съм тръгнал?“) в кино „Люмиер Лидл“ НДК.\r\n***\r\nОт 11.00 часа в Националния пресклуб на БТА ще се състои пресконференция на \r\nСъюза на икономистите в България на тема „Търговската война САЩ - ЕС и последиците за икономиката на България“.\r\n***\r\nОт 11.30 часа 11 състав на Специализирания наказателен съд ще гледа делото срещу Димитър В., обвинен в изнудване. \r\n***\r\nОт 13.30 часа 18 състав на Специализирания наказателен съд ще гледа делото срещу Любомир Сл., Веселин Кр. и Мартин Д., обвинени в образуване и ръководене на организирана престъпна група. \r\n***\r\nОт 14.00 часа 10 състав на Специализирания наказателен съд ще гледа делото срещу Никола Н., кумулиране на наказанията. \r\n***\r\nОт 14.00 часа 6 състав на Специализирания наказателен съд ще гледа делото срещу Атанас А., Красимир Я. и Николай Р., обвинени в образуване и ръководене на организирана престъпна група. \r\n***\r\nОт 14.00 часа 13 състав на Специализирания наказателен съд ще гледа делото срещу Бисер П. и Николай Ст., обвинени в образуване и ръководене на организирана престъпна група. \r\n***\r\nОт 14.00 часа в зала 3 на НДК ще се проведе Европейски парламент на предприятията. \r\n***\r\nОт 14.30 часа 17 състав на Специализирания наказателен съд ще гледа делото срещу Виктор В., Росен Ал., Кристиян Р. и др., обвинени в образуване и ръководене на организирана престъпна група. \r\n***\r\nОт 16.00 часа новоучредената Национална младежка награда за проявени благородство и доблест ще бъде връчена за първи път на церемония в двореца „Врана”. Домакин и патрон на събитието е Цар Симеон II. Церемонията ще бъде предшествана от традиционния Детски фехтовален турнир под егидата на Н.В.Цар Симеон II.\r\n***\r\nОт 18.00 часа в Литературен клуб „Перото” ще се състои представянето на книгата „От първо лице за някои служби” на Владимир Константинов.\r\n***\r\nОт 18.30 часа в галерия-книжарница София Прес ще бъде открита изложбата „Снимките говорят” и ще се състои  награждаването на победителите от едноименния конкурс. \r\n***\r\nОт 19.00 часа в творческото пространство на Generator ще се състои дипломното ревю на студентите от бакалавърска програма „Мода“ на Нов български университет.\r\n***\r\nОт 10.30 часа народният представител от ГЕРБ Иван Вълков организира приемен ден за граждани, който ще се проведе в централата на партията на ул. „Конт Андрованти“ 5.\r\n***\r\nОт 11.00 часа до Дневния център в Морската градина в града ще бъде открит палатков лагер в знак на протест от хората с увреждания и техните семейства. \r\n***\r\nОт 10.00 часа в клуба на ПП ГЕРБ на ул. „Г. Бенковски” №1 народният представител от ПП ГЕРБ Павел Христов организира приемна за граждани.\r\n***\r\nОт 11.00 часа до сградата Община Варна ще се състои пореден протест на родители на лица с увреждане във Варна, в подкрепа на идентичен палатков протест в София. \r\n***\r\nОт 11.00 часа на Сцена „Ротонда“ в Драматичен театър „Стоян Бъчваров“, предстои премиерата на книгата „Пристрастно. Театърът на Варна“ от Виолета Тончева, изд. „ФИЛ“, 2018. Книгата ще представи проф. Николай Йорданов, автор на встъпителните думи и консултант  на изданието. \r\n***\r\nОт 13.00 часа народният представител от „БСП лява България“ Иван Иванов ще приема граждани в  централата на ГС на БСП на ул. „Македония” 33.\r\n***\r\nОт 14.00 часа в стаята на общинския съвет в сградата на Общината ще се състои изслушване на кмета на града относно състоянието на инженерната инфраструктура след проливните валежи на 4 юни, за взетите мерки и нанесените щети. \r\n***\r\nОт 14.00 часа в аудитория  „Проф. Д-р  Г. Капрелян“-РЗИ ще се проведе среща-разговор, с участието  на  д-р  Ангел  Кунчев –главен държавен  здравен  инспектор  и  дискусия по проблеми  свързани с  имунопрофилактиката  в  Р България. \r\n***\r\nОт 16.00 часа в в зала „Север“ на Археологическия музей ще бъде открита изложбата „Аз бях жител на град Сталин“.\r\n***\r\nОт 18.00 часа в Летния театър ще се проведе концерт по повод празника на район „Приморски“.  \r\n***\r\nOт 18.15 часа в Заседателна зала на МУ-Варна ще се състои кратък брифинг във връзка със среща на Съюза на учените – Варна с Комисията по образование и наука към 44-то Народно събрание. На срещата с учените от Варна ще присъстват членовете на Комисията по образование и наука към 44-то НС проф. Станилов, г-жа Таня Петрова, експертите към Комисията Маргарита Йорданова и Бисер Банчев, както и зам. председателят на комисията проф. Анелия Клисарова. \r\n***\r\nОт 18.15 часа в Заседателна зала на МУ-Варна ще се състои кратък брифинг, на който ще бъдат представени резултатите от проведена преди това среща на Съюза на учените – Варна с Комисията по образование и наука към 44-то Народно събрание.\r\n*** \r\nОт 19.00 часа в Камерната зала на МДТ „Константин Кисимов“ ще бъде представена премиерата на „Муикантът“ от Любомир Босилков – Ройс. \r\n*** \r\nОт 21.00 часа в Летния театър в рамките на „София филм фест“ ще бъде представено Лятно кино - „Проектът Флорида“. \r\n***\r\nОт 18.00 часа в изложбени зали „Рафаел Михайлов“ ще се състоят юбилейни прояви, посветени на 50-годишнината на Детско–юношески фолклорен ансамбъл „Българче”. \r\n***\r\nОт 16.00 часа в офиса на ГЕРБ – Враца на бул. „Демокрация“ №2 народният представител от ГЕРБ инж. Петя Аврамова организира приемен ден за граждани от област Враца.\r\n*** \r\nОт 17.00 часа в Общинска библиотека ще бъде представена книгата „Пепел от пеперуди“ – любовна лирика в слово и цвят с автор Борислав Костов. \r\n***\r\nОт 17.30 часа в Младежкия до ще бъде открита изложбата „Адам Арт“ на Адам Фекете с участието на автора.\r\n***\r\nОт 8.00 часа в Народно читалище „Йордан Йовков – 1870 г.“ ще се проведе летен детски център за игри и забавления.\r\n***\r\nОт 10.00 часа по инициатива на народните представители Даниела Димитрова и Пламен Манушев от ПП ГЕРБ в конферентната зала на комплекс „Изида“ ще се проведе с представители на селскостопанския бранш за разяснение на Регламента за защита на личните данни. От 13.00 часа, отново в комплекс „Изида“, ще започне разяснителна среща с участието на работодатели от туристическия бранш, на медици, както и на други сектори.\r\n***\r\nОт 10.30 часа в Художествена галерия ще се състои Лятна работилница за въображение.\r\n***\r\nОт 10.00 часа ще се проведе демонстрация на екипите на БЧК за действия при наводнения. Сборният пункт е пред хотел „Бриони“ в гр. Кресна.\r\n***\r\nОт 9.00 часа в митрополитския храм \"Св. вмчца Марина\" в град Пловдив Негово Високопреосвещенство Пловдивският митрополит Николай ще оглави архиерейска св. Литургия.\r\n***\r\nОт 10.00 часа в зала 1 на Апелативния съд ще се проведе заседание по делото, образувано по протест на Окръжна прокуратура и жалба на граждански ищец срещу присъда на Окръжен съд – Пловдив, с която подсъдимият Емил Д. е признат за виновен  в опит за умишлено убийство. \r\n***\r\nОт 10.00 часа, в междублоковото пространство на улиците „Йоан Екзарх” и „Амбарица”, кметът на район „Северен“ инж. Ральо Ралев и екипът на районната администрация ще се включат в дейности по облагородяване на микрорайона. \r\n***\r\nОт 11.00 часа в зала 1 на Апелативния съд ще се проведе заседание по делото, образувано по жалба на бившия кмет на Хасково Георги И. срещу присъда на Хасковския окръжен съд, с която е осъден на 2 години лишаване от свобода условно и глоба от 3 000 лева  и лишаване от право да заема държавна или обществена длъжност за срок от 3 години.\r\n***\r\nОт 13.30 часа в сградата на Областната администрация  ще се проведе информационна среща по повод старта на програмата „Развитие на бизнеса, иновациите и подкрепа на МСП“, част от норвежкия финансов механизъм 2014-2021. Ще бъдат представени възможностите на програмата, обхвата и процеса на кандидатстване за финансиране.\r\n***\r\nОт 18.00 часа в Лимакон център ще се състои среща-дискусия на Демократична България с бизнеса на Пловдив. Срещата ще бъде открита от съпредседателите на Демократична България Атанас Атанасов и Христо Иванов, като ще присъстват лидерите на местните пловдивски организации на \"Да, България!\", ДСБ и Националния съвет на Зелените.\r\n***\r\nОт 09.30 часа общинските съветници от ГЕРБ Живко Минчев и Здравко Костадинов ще се срещнат с граждани в офиса на партията на ул. „Цар Освободител“ № 17.  \r\n***\r\nОбщинско предприятие „Младежки център“ - Хасково организира традиционните летни занимания за деца „Забавно лято“. В тях се включват ученици от 1 до 4 клас.\r\n***\r\nОт 19.00 часа с постановката „Швейк“, която ще бъде представена в зрителния салон на НЧ „Съгласие - 1862“, ще бъдат открити театралните празници „Невена Коканова“.\r\n***\r\nОт 09.30 часа в Наказателна зала 1 на Окръжния съд е насрочено наказателно дело 820/2017 г. срещу 7 души, обвинени в причиняване на смърт по непредпазливост на 4 работници, участвали в разрушаването на хотел „Вероника“ в курорта „Слънчев ден“ край Варна.", "date": "2018.06.11", "title": "Предстоящи събития в страната за 11 юни (Агенция „Фокус“)"}
{"url": "http://www.focus-news.net/news/2018/06/11/2532362/nimh-vremeto-shte-bade-predimno-slanchevo-s-maksimalni-temperaturi-mezhdu-29-i-34.html", "text": "Днес ще е предимно слънчево, след обяд над планинските райони в Западна България  с временни увеличения на облачността. Там на отделни места ще превали и прегърми. Ще духа слаб, в Източна България до умерен вятър от изток-югоизток. Максималните температури ще са между 29° и 34°. Атмосферното налягане е малко по-ниско от средното за юни - слабо ще се повиши. Това съобщи за Агенция „Фокус“ дежурният синоптик Красимир Стоев от Националния институт по метеорология и хидрология към БАН. Над Черноморието ще бъде предимно слънчево. Ще духа слаб до умерен вятър от изток-югоизток. Максимални температури на въздуха: 23°-26°. Температурата на морската вода е 21-25°. Вълнението на морето ще е 1-2 бала. Над планините ще преобладава слънчево време. След обяд на места в масивите от Западна България ще се развива купеста облачност и там на отделни места ще превали и прегърми. Ще духа слаб до умерен вятър от изток-югоизток. Максималната температура на височина 1200 метра ще е около 23°, на 2000 метра – около 15°.", "date": "2018.06.11", "title": "НИМХ: Времето ще бъде предимно слънчево, с максимални температури между 29° и 34°"}
{"url": "http://www.focus-news.net/news/2018/06/11/2532366/gd-granichna-politsiya-na-gkpp-kulata-trafikat-e-intenziven-na-izhod-za-tovarni-avtomobili.html", "text": "На ГКПП „Кулата“ трафикът е интензивен на изход за товарни автомобили. Това съобщиха от ГД „Гранична полиция“. На българо-сръбската и българо-македонската граници трафикът е нормален на всички гранични контролно-пропускателни пунктове. На българо-гръцката граница на ГКПП „Кулата“ трафикът е интензивен на изход за товарни автомобили. На българо-турската граница трафикът е интензивен на ГКПП „Капитан Андреево“ за товарни автомобили на изход.\r\nНа българо-румънската граница трафикът е интензивен на ГКПП „Дунав мост-Видин“ за товарни автомобили на изход.", "date": "2018.06.11", "title": "ГД „Гранична полиция“:  На ГКПП „Кулата“ трафикът е интензивен на изход за товарни автомобили"}
{"url": "http://www.focus-news.net/news/2018/06/11/2532364/ministar-temenuzhka-petkova-shte-predsedatelstva-redovno-zasedanie-na-saveta-na-es-v-chast-energetika.html", "text": "Министърът на енергетиката Теменужка Петкова ще председателства редовното заседание на Съвета на ЕС „Транспорт, телекомуникации и енергетика“ в част „Енергетика“. Заседанието ще се проведе в Люксембург. Това съобщиха от пресцентъра на Министерство на енергетиката.\r\nЕнергийните министри на страните-членки на Европейски съюз ще обсъдят основните досиета от законодателния пакет „Чиста енергия за всички европейци“, включващ регламента за управление на Енергийния съюз, директивите за енергията от възобновяеми източници и за енергийната ефективност. Дискутиран ще бъде и регламентът относно Агенцията за сътрудничество между регулаторите (ACER). \r\nЗаседанието „Транспорт, телекомуникации и енергетика“, част „Енергетика“ е последното в рамките на първото българско председателство на Съвета на ЕС. В края на заседанието се предвижда представяне на работна програма на предстоящото австрийско председателство.", "date": "2018.06.11", "title": "Министър Теменужка Петкова ще председателства редовно заседание на Съвета на ЕС в част „Енергетика“"}
{"url": "http://www.focus-news.net/news/2018/06/11/2532367/balgarskiyat-cherven-krast-organizira-demonstratsiya-za-deystviya-pri-navodneniya-v-rayona-na-kresna.html", "text": "Българският Червен кръст организира демонстрация на екипите на БЧК за действия при наводнения района на Кресна. Това съобщиха от пресцентъра на БЧК. Ще бъде направена демонстрация на спасяване в бързо течащи води, работа със спасителни въжета и преминаване на река, действия по издирване, оказване на помощ и евакуация на пострадало население. Събитието е в рамките на тренировъчен курс в периода до 12 юни на територията на град Кресна с членове на доброволните екипи на БЧК за действие при наводнения от цялата страна. \r\nКурсът се провежда по поречието на река Струма на територията на Кресненското дефиле при полеви условия. В него участват доброволци от областните организации на БЧК - членове на звената за действия при наводнения, както и експерти от дирекциите „Мениджмънт на бедствията” и „Водноспасителна служба”.\r\nСборен пункт за гостите на демонстрацията е от 10.00 часа пред хотел „Бриони“ в град Кресна.\t\r\nЗа контакт на място: GSM 0889606605 - Ясен Сливенски - директор на Дирекция „Мениджмънт на бедствията“ при БЧК.", "date": "2018.06.11", "title": "Българският Червен кръст организира демонстрация за действия при наводнения в района на Кресна"}
{"url": "http://www.focus-news.net/news/2018/06/11/2532363/balgarska-parlamentarna-delegatsiya-vodena-ot-predsedatelya-na-ns-tsveta-karayancheva-shte-bade-na-ofitsialno-poseshtenie-v-gruziya.html", "text": "Българска парламентарна делегация, водена от председателя на парламента Цвета Караянчева, ще бъде на официално посещение в Грузия. Това съобщиха от пресцентъра на Народното събрание. Председателят на Народното събрание ще се срещне с председателя на парламента на Грузия Иракли Кобахидзе. Двамата ще подпишат Споразумение за партньорство между двете законодателни институции. \r\nЦвета Караянчева и водената от нея делегация ще разговарят с президента Гиорги Маргвелашвили. Българските парламентаристи ще се срещнат и с първия заместник министър-председател и министър на външните работи Михеил Джанелидзе. Председателят на парламента ще положи венец на Паметника на загиналите за териториалната цялост на Грузия герои. \r\nВ състава на българската парламентарна делегация са председателят на Групата за приятелство България – Грузия Кристина Сидорова и народните представители Александър Иванов, Йордан Апостолов, Велислава Кръстева и Симеон Найденов.", "date": "2018.06.11", "title": "Българска парламентарна делегация, водена от председателя на НС Цвета Караянчева, ще бъде на официално посещение в Грузия"}
{"url": "http://www.focus-news.net/news/2018/06/11/2532368/v-sofiya-shte-se-provede-sreshta-na-generalnite-direktori-za-sporta-v-es-posvetena-na-borbata-s-manipuliraneto-na-sportni-sastezaniya.html", "text": "Ще се проведе Среща на генералните директори за спорта в ЕС. Това съобщиха от пресцентъра на Министерството на младежта и спорта. До 13 юни София приема последните две събития в сферата на спорта от Българското председателство на Съвета на ЕС. На 11 и 12 юни е Срещата на генералните директори за спорта в ЕС, а на 12 и 13 юни е конференцията „Спортът за всички като средство за интеграция и мост между традиции и иновации“. Събитията, които ще бъдат в хотел „Маринела“, се организират от Министерството на младежта и спорта като са съфинансирани по програма „Еразъм+“ на ЕС.\r\nОсновна тема на Срещата на генералните директори за спорта в ЕС ще бъде манипулирането на спортни състезания – тема, която министърът на младежта и спорта Красен Кралев по категоричен начин върна в дневния ред на ЕС в рамките на Българското председателство, след като беше в застой през последните години. Сред основните цели на предстоящата среща на директорите на ЕС по въпросите на спорта е да покаже колко е важно да бъде приета конвенцията „Маколин“, която се отнася за манипулиране на спортни състезания. Досега Конвенцията е спечелила подкрепата на всички държави-членки на ЕС, с изключение на Малта, което спира процеса. Ще бъде обсъден и въпросът за избора на представители на ЕС в Управителния съвет и Изпълнителния комитет на Световната антидопингова агенция. Лектори ще бъдат представители на Европейската комисия и Съвета на Европа (Разширеното частично споразумение за спорта – РЧСС). През втория ден на Срещата представител на Европейската комисия ще направи презентация на тема „Бъдещата подкрепа на спорта в ЕС“. Ще бъдат представени също така приоритетите и събитията във връзка с бъдещото Австрийско председателство на Съвета на ЕС.\r\nНа 12 юни министър Красен Кралев ще открие конференцията „Спортът за всички като средство за интеграция и мост между традиции и иновации“. Нейната основна цел е да се обсъдят гледни точки и обменят мнения за това как, от една страна, традиционните спортове и игри могат да бъдат използвани за по-добра физическа активност на населението, и от друга, иновациите в спорта могат да допринесат за постигането на тези цели. Видео обръщение към гостите ще отправи Мария Габриел, Еврокомисар с ресор Дигиталната икономика и общество. В конференцията ще участват президентът на Европейската конфедерация по волейбол (СЕV) Александър Боричич, директорът за иновации, международно сътрудничество и спорт, Генерална дирекция „Образование и култура“ на Европейската комисия Антоанета Ангелова-Кръстева, заместник-председателят на Парламентарната комисия по въпросите на децата, младежта и спорта Стефан Апостолов, заместник-изпълнителният директор на БФС Павел Колев, представители на Съвета на Европа, Международния и Европейския олимпийски комитети, ООН, Международна асоциация спорт за всички (TAFISA), Европейска платформа за иновации в спорта (EPSI), УЕФА, Английската висша лига, Германската футболна асоциация и др. Ще се проведат панелни дискусии на тема „Насърчаване на физическата активност чрез традиции и иновации“, „Традиционните спортове – възможности за подобряване на здравната култура чрез физическа активност“ и „Иновации в спорта“. По време на събитието ще бъдат представени резултатите в сферата на спорта, постигнати от Българското председателство на Съвета на ЕС и ще бъде направена връзка с целите на бъдещото Австрийско председателство. Ще има множество демонстрации и голяма изложбена площ за иновациите в спорта и традиционните български спортове. За гостите също ще бъдат осигурени физически активности и ще посетят  Европейското първенство по бокс за жени, което се провежда в обновената „Асикс Арена“ в София.\r\nОфициалното откриване на конференцията „Спортът за всички като средство за интеграция и мост между традиции и иновации“ е в 14.30 часа на 12 юни в зала EFE на хотел „Маринела“.", "date": "2018.06.11", "title": "В София ще се проведе Среща на генералните директори за спорта в ЕС, посветена на борбата с манипулирането на спортни състезания"}
{"url": "http://www.focus-news.net/news/2018/06/11/2532353/tass-predstavitelite-na-severna-koreya-vlyazoha-v-kontakt-diplomatite-ot-sasht-predi-sreshtata-na-visoko-ravnishte.html", "text": "Представителите на Северна Корея пристигнаха сутринта в хотел в Сингапур, за да се срещнат с посланика на САЩ на Филипините Сун Ким в навечерието на срещата на високо равнище между Ким Чен-ун и Доналд Тръмп, предава ТАСС.\r\nСун Ким е бивш посланик на САЩ в Южна Корея и бе специален представител на страната си по политиката по отношение на КНДР. По-рано той е работил в дипломатическите мисии на САЩ в Япония, Малайзия и Хонг Конг. В последните месеци той направляваше двустранните консултации с КНДР за подготовка на срещата.\r\nИсторическата среща между Тръмп и Ким Чен-ун ще се проведе на 12 юни в сингапурския хотел „Капела“, разположен на остров Сентос. И двамата лидери вече са пристигнали в Сингапур. Виктор Турмаков", "date": "2018.06.11", "title": "ТАСС: Представителите на Северна Корея влязоха в контакт дипломатите от САЩ преди срещата на високо равнище"}
{"url": "http://www.focus-news.net/news/2018/06/11/2532369/sport-valensiya-shte-zaplati-na-pszh-50-miliona-evro-za-gonsalu-guedesh.html", "text": "Крилото на ПСЖ Гонсалу Гуедеш ще премине във Валенсия на постоянна основа. Миналият сезон той бе даден под наем на испанския клуб.\r\nСпоред испански медии сумата на трансфера е 50 милиона евро. Португалецът е изразил желание да продължи кариерата си в Испания.\r\n21-годишният играч през изминалия сезон проведе 33 мача в испанското първенство отбелязвайки пет попадения и 11 асистенции. Виктор Турмаков", "date": "2018.06.11", "title": "Спорт: Валенсия ще заплати на ПСЖ 50 милиона евро за Гонсалу Гуедеш"}
{"url": "http://www.focus-news.net/news/2018/06/11/2532370/pravoslavnata-tsarkva-chestva-sv-bogoroditsa-dostoyno-esty-svetite-apostoli-vartolomey-i-varnava-i-svetitelyat-hirurg-luka-voyno-yasenetski-simferopolski.html", "text": "Православната църква чества Св. Богородица \"Достойно есть\", светите апостоли Вартоломей и Варнава и светителят - хирург Лука Войно-Ясенецки Симферополски. По този повод Негово Високопреосвещенство Пловдивският митрополит Николай ще оглави архиерейска св. Литургия в митрополитския храм \"Св. вмчца Марина\" в Пловдив, предаде репортер на Агенция \"Фокус\". Началото на литургията ще бъде в 9.00 ч. В храма се съхранява частица от св. мощи на св. Лука архиепископ Симферополски Кримски Чудотворец, която ще бъде изложена за поклонение на православните християни. \r\nСъщо от 9.00 часа ще започне светата Литурия  в храм \"Св. Николай\", с. Бухово, Софийско, пред чудотворното копие на Св. Богородица \"Достойно есть\".В 11.00 часа ще се проведе  Лития от храм „Св. Николай Чудотворец“ до Културния дом и обратно с иконата.\r\nБогородичният празник ще бъде честван тържествено със свете Лтургия и в софийския храм\"Св. Св. Кирил и Методий\" (на Женския пазар).\r\nВ храм ” Св. вмчк. Георги Победоносец ” кв. Горубляне в София ще се празнува главно свети апостол Вартоломей, по-случай празника на единствения в Софийска епархия параклис посветен на свети Вартоломей. От  9.00 часа ще започне  Тържествена света литургия.\r\nСлед службата с литийно шествие ще бъде извършен водосвет в едноименния параклис. \r\nНикола ПЕТКОВ", "date": "2018.06.11", "title": "Православната църква чества Св. Богородица \"Достойно есть\", светите апостоли Вартоломей и Варнава и светителят - хирург Лука Войно-Ясенецки Симферополски"}
{"url": "http://www.focus-news.net/news/2018/06/11/2532371/dobrich-dvizhenieto-na-avtomobili-po-okolovrastniya-pat-na-dobrich-se-osashtestvyava-s-povisheno-vnimanie-poradi-remontni-deynost.html", "text": "Движението на автомобили по Околовръстния път на Добрич се осъществява с повишено внимание поради ремонтни дейност, предаде кореспондентът на Радио „Фокус” – Варна. Ремонтните дейности продължават до 22 юни. Движението по път II-71 Силистра – Добрич в района на с. Коларци също се осъществява с повишено внимание поради пропадане на част от пътното тяло. Движението и по двата пътни участъка е регулирано с пътни знаци. Няма въведени временни ограничения на движението на автомобили в областта. Ограничено e движението на МПС над 10 тона по пътя Кранево – Варна при км 83+100. Като обходен маршрут се използва отсечката Кичево – Оброчище. Ограничението е със срок до 28 февруари 2019 г. Продължават строителни работи на обект ,,Интегриран проект за подобряване на водния сектор на град Добрич“ по ЛОТ 3 и ЛОТ 2, които се изпълняват по различни улиците в града. Ежедневно на сайта на Община град Добрич се публикува актуална информация за местата на строителни дейности. В Добрич времето е слънчево и ясно, тихо е, температурата на въздуха е около 16 градуса към 7,30 часа. \r\nЖулиета НИКОЛОВА", "date": "2018.06.11", "title": "Добрич: Движението на автомобили по Околовръстния път на Добрич се осъществява с повишено внимание поради ремонтни дейност"}
{"url": "http://www.focus-news.net/news/2018/06/11/2532372/denyat-11-yuni-v-balgarskata-istoriya.html", "text": "През 1922 г. Иларион Сливенски е избран за сливенски митрополит. През 1923 г. по време на Юнското въстание се води сражение край Пазарджик. Поради слабото си въоръжение въстаниците са принудени да отстъпят, а след това и да се разпръснат. Александър Стамболийски отказва да емигрира в Югославия, както му предлагат негови близки и се опитва да се скрие в околните села. На 11 юни са родени: Петър Попйорданов - театрален и филмов актьор, Игор Кирилов Чипев - журналист, фотограф и книгоиздател, Христо Симеонов Топузанов - режисьор. На тази дата умират: Гена Димитрова- оперна певица, Милчо Димитров Лалков - историк, Павел Стоянов Атанасов – фолклорист. \r\n2011 г.\r\nКанада върна официално на България 21 000 антични монети и предмети с български произход, които по решение на канадския съд се връщат на българското правителство поради установен незаконен износ от България.\r\n2010 г.\r\nПрезидентът на Р България връчва почетен знак „Златен век“ на китайския художник Зенг Фанжи и на модния дизайнер и колекционер на произведения на изкуството Томи Хилфигър\r\n2006 г.\r\nПрезидентът Георги Първанов и израелският държавен глава Моше Кацав подписват спогодба за безвизов режим между двете страни.\r\n2003 г.\r\nПрезидентът Георги Първанов е на първото си официално посещение в Естония. По време на посещението са подписани две междуправителствени спогодби - за премахване на изискванията за визи и за реадмисия. Българският държавен глава се среща с министър-председателя Юхан Партс. По време на разговорите се акцентира върху развитието на икономическите отношения между България и Естония. Георги Първанов предлага да започне работа по три спогодби – за взаимно наемане на работна ръка, за социално осигуряване на наетите и за комбиниран транспорт. От естонска страна е изразена заинтересованост от бързо подписване на спогодбата за избягване на двойното данъчно облагане.\r\n2002 г.\r\nС Указ 174 президентът Георги Първанов утвърждава длъжностите във въоръжените сили на Република България, Националната разузнавателна служба и Националната служба за охрана, изискващи висши офицерски звания.\r\nНа тържествена церемония в Министерството на отбраната е извършена смяна във върховното военно командване на Българската армия. Постът началник на Генералния щаб е поет от Никола Колев, който получава и висшето военно звание “генерал”. До този момент Колев е заместник-началник на щаба. Генерал Михо Михов, до тогава началник на Генералния щаб, е удостоен с орден “Стара планина” – първа степен с мечове. Най-високото държавно отличие на генерал Михов се дава за активно участие в извършването на военната реформа, за дългогодишна безупречна служба в Българската армия и във връзка с изтичането на мандата му като началник на Генералния щаб на Българската армия. Михо Михов става съветник на Върховния главнокомандващ на Въоръжените сили на Република България Георги Първанов по военната сигурност на страната. Вицеадмирал Петър Петров става първи заместник- началник на Генералния щаб, заместник-началник по операциите- Димитър Зехтинов, а заместник -началник по ресурсите – Златан Стойков. Зехтинов и Стойков са удостоени с висше военно звание “генерал-лейтенант”. Никола Колев е роден на 9 август 1951 г. в Караджалово, Пловдивска област. През 1975 г. завършва с отличие Висшето авиационно училище в Долна Митрополия. Учи още във Военната академия \"Георги Раковски и Команднощабната академия на ВВС на руската армия. Посещава два натовски курса в САЩ. Колев е помощник-началник щаб на авиополка в Граф Игнатиево и началник-щаб на дивизията за ПВО в Божурище. От 1992 г. до 1996 г. съветва Желю Желев по военните въпроси. Михо Михов е роден на 1 февруари 1949 г. в с. Сенник, Габровска област. Завършва Висшето военновъздушно училище “Г. Бенковски” като летец-пилот. След това продължава образованието си във ВА “Г. Раковски” и ВА “Ворошилов” в Русия. На кадрова военна служба е от 1972 г. Званието “генерал” Михов получава през 2000 г. За началник на ГЩ на БА Михов е назначен с Указ № 222 от 11 юни 1997 г. на президента на Република България. Мандатът му е продължен с Указ № 160 от 11 юни 2000 г.\r\n2002 г.\r\nПремиерът Симеон Сакскобургготски заминава на работно посещение в Италия и Словения. В Болоня му е връчена титлата Член на академията за науки на Болонския университет. През 1930 г. цар Борис III получава същата почетна титла. Болонският университет е създаден от група историци през 1088 г. и се смята за най-древният в света. Там са се обучавали Данте Алигиери, Франческо Петрарка, Луиджи Галвани, Алесандро Волта и др. През XVIII век университетът е център на научните и техническите изследвания, които са основа за Индустриалната революция. По време на престоя си в Болоня министър-председателят се среща с италиански индустриалци.\r\nПо време на визитите си министър-председателят е придружаван от съпругата си Маргарита Гомес-Асебо и от началника на кабинета на премиера Ради Найденов.\r\n2001 г.\r\nВ периода 1 - 11 юни е изнесен докладът на Комисията за разкриване на документи и установяване на принадлежност към бившата Държавна сигурност или бившето Разузнавателно управление на Генералния щаб до XXXIX Народно събрание на Република България за дейността в периода 6 април-19 септември 2001 г. Председател е Методи Андреев, а членове на комисията са Евгений Димитров, Красимир Вълев, Христо Марински, Мохамед Реджеб, Веселин Ангелов и Владимир Велков. Според Доклада дейността по издирване, събиране, анализиране и оценка на документи, съдържащи информация не започва поради нежеланието на Министерство на вътрешните работи и Националната разузнавателна служба да се съобразят с решение на Народното събрание от 13 октомври 1994 г., което гласи, че “сведенията за организацията, методите и средствата при изпълнение на специфичните задачи на органите на ДС, както и агентурната информация на тези органи, отнасяща се или свързани с периода до 13 октомври 1991г., не се считат съставляващи държавна тайна по смисъла на точка 19 и 20 от списък на фактите, сведенията и предметите, които съставляват държавна тайна на Република България.\" Оспорва се правото на комисията да работи директно в служебния архив на бившата Държавна сигурност.\r\nСъбрана е информация за бившите конституционни съдии. Проверени са лица, които са президенти и вицепрезиденти след 10 ноември 1989 г., народните представители във Великото Народно събрание, XXXVI, XXXVII , XXXVIII и XXXIX Народно събрание, министър-председатели, заместник министър-председатели, министри и заместник-министри от всички министерски съвети след 10 ноември 1989 г. министрите от сегашния Министерски съвет. Извършена е проверка по чл. 66 от закона на кандидати за народни представители в изборите за XXXIX Народно събрание.\r\n1979 г.\r\nВ София започва XVIII конгрес на Международния театрален институт.\r\n1973 г.\r\nВ София е подписан протокол за стокообмен с Гърция за 1973 г. на стойност 60 000 000 долара.\r\n1970 г.\r\nЗапочва официално посещение на федералния канцлер на Австрия Франц Йонас в България.\r\n1957 г.\r\nПриключва посещението на Българската правителствена делегация в Унгария. Констатирано е пълно единодушие по международните проблеми, включително и при оценката на унгарските събития от 1956 г. и съветското участие в тях. Подчертава се нуждата от общоевропейска система за колективна безопасност. Двете страни се споразумяват да сключат дългосрочна спогодба за взаимни доставки за 1958–1960 г.\r\n1925 г.\r\nВътрешният министър Иван Русев изпраща предписания до окръжните управители във Варна, Русе и Шумен за ограничаване дейността на четите на Вътрешната добруджанска революционна организация. Това е предприето с оглед да се подобрят отношенията с Румъния. Подобни предписания са изпратени на 12 и 26 юни и 23 юли. На 25 март 1915 г. е проведен първият конгрес на добруджанската емиграция, който учредява Добруджанска организация. Четири години по-късно в София е проведена конференция на Добруджанската организация, която издига идеята за автономия на Добруджа с оглед присъединяването й към България. На 30 май за автономна Северна Добруджа се изказва и Централният добруджански народен съвет във Варна. В София на 21 - 25 ноември 1919 г. се провежда Велик добруджански събор, който обединява Добруджанската организация и Централния добруджански народен съвет в съюз \"Добруджа\" с председател д-р Петър Вичев. На 25-27 март 1923 г. в Търговище се провежда 7-ми конгрес на Добруджанската организация. След конгреса, на заседание на ръководството в Русе, е взето решение за създаване на Вътрешна добруджанска революционна организация. В края на август са утвърдени програма и устав, който предвижда ЦК от 7-8 души и Задгранично бюро в България, създаване на 7-ми района в Добруджа и на местни комитети и чети начело с войвода организатор. За главен войвода е избран комунистът Дочо Михайлов. На следващия, 8-ми конгрес, проведен на 25 - 26 май 1924 г., се стига до разцепление. Избрани са два ръководни органа начело с д-р Петър Вичев и Аспарух Айдемирски. На 5 юни под натиска на Никола Кямилев е постигнато формално, но не и фактическо обединение.\r\n1923 г.\r\nПо време на Юнското въстание се води сражение край Пазарджик. Поради слабото си въоръжение въстаниците са принудени да отстъпят, а след това и да се разпръснат. Александър Стамболийски отказва да емигрира в Югославия, както му предлагат негови близки и се опитва да се скрие в околните села. Превратът го заварва в родното му с. Славовица, където работи по проекта за изменение на Търновската конституция. Научавайки за станалото в София, той вдига по тревога земеделските дружби от Славовица и околните села. Събира голям отряд, с който тръгва към Пазарджик и още на 10 юни стига до покрайнините му. Вместо веднага да атакуват града, въстаниците отлагат акцията за следващия ден. На 14 юни е заловен в с. Голак и е отведен в с. Ветрен. По-късно Александър Стамболийски е предаден на полковник Сл. Василев и е откаран в Пазарджишкия гарнизон. Там го поема капитан Ив. Харлаков, началник на отряд, изпратен от София за залавянето му. Под предлог, че ще го води в столицата, Харлаков отвежда Стамболийски в родното му село. След нечовешки мъчения във вилата му, го убива. В Юнското въстание, насочено срещу държавния преврат на 9 юни 1923 г, участват членове и съмишленици на БЗНС. Във въстанието се включват и някои организации на БКП и отделни комунисти, както и анархокомунисти. То избухва в редица краища на страната: Карловско, Хасковско, Старозагорско, Новозагорско, Чирпанско, Карнобатско, Бургаско, Шуменско и др. В Плевенско начело на въстаналите застава Ал. Оббов, министър от последното земеделско правителство. В деня срещу преврата той успява да напусне столицата. Негови помощници са Ц. Матов и майор Г. Кочев. В помощ на въстаниците се вдигат и плевенските комунисти, предвождани от Ас. Халачев, Ив. Зонков и др. Срещу преврата се надига и населението от Търновско, Свищовско и Севлиевско, както и в Ловешко, Луковитско, Ябланишко, Троянско, Габровско и др. В Северозападна България въстава населението в Оряховско, Белослатинско и Видинско.\r\n1922 г.\r\nИларион Сливенски е избран за сливенски митрополит. Светското му име е Григорий Арабаджиев и е роден на 8 февруари 1870 г. в Севлиево. Първоначално той учи в родния си град, след което продължава образованието си в Петропавловската семинария край Лясковец. След като учителства три години в Севлиево, постъпва в Киевската духовна академия, която завършва през 1898 г. Завръща се в България и e назначен за учител в Казанлъшкото педагогическо училище. През 1904 г. Иларион Сливенски приема монашеството и служи като протосингел в Сливенската митрополия. На 15 януари 1906 г. е удостоен с архимандритско достойнство. През 1908–1909 г. е ректор на Цариградската българска духовна семинария, след което отново е протосингел в Сливенската митрополия. В периода 1916–1918 г. е лектор в Сливенската гимназия. В края на ноември 1917 г. е ръкоположен за епископ Велички. Иларион Сливенски умира на 13 март 1939 г.\r\n1873 г.\r\nПо време на поредния разпит пред следствената комисия в Пловдив хасковският учител Мирчо Попов издава подробния план на вътрешните комитети за бъдещото въстание. На 5 май 1873 г. турските власти в Хасково провеждат първите разпити на Атанас Узунов. Той отказва да дава отговор на поставените му въпроси. Тогава за първи път са разпитани и други хасковски граждани, между които са комитетските дейци Стоян Заимов, Мирчо Попов и Петър Берковски. Пет дена по- късно са проведени нови разпити на тримата членове от Хасковския революционен комитет. При направените очни ставки и с други свидетели се доказва, че те познават Атанас Узунов. На 4 май последният е заловен при опит да убие осъдения на смърт за предателство хасковски чорбаджия хаджи Ставри Примо.На тази дата са родени:\r\n1964 г.\r\nРоден е Петър Попйорданов - българският театрален и филмов актьор. През 1988 г. той завършва НАТФИЗ \"Кръстьо Сарафов\", специалност \"Актьорско майсторство\" в класа на професор Кр. Азарян. Започва да играе в Малък градски театър \"Зад канала\", а след това и в трупата на Народния театър \"Иван Вазов\". Участва във филмите: \"А сега накъде\", \"Вчера\", \"Адио Рио\", \"Сезонът на канарчетата\", \"Кладенецът\", \"Граница\". През 1994 г. се снима в \"Козият рог\", през 1996 г. в \"Приятелите на Емилия\", през 1997 г. в \"Испанска муха\" и през 1998 г. в \"След края на света\" . Петър Попйорданов участва и в няколко телевизионни сериала. Това са \"Сомбреро блус\" и \"Дунав мост\", 1999 г., \"Хайка за вълци\" , 2000 г. и \"Ярост\", 2001 г. През 2001 г. играе в театралната постановка \"Призраци в Неапол\". Комедийният му талант намира изява в телевизионното предаване \"Клуб НЛО\". Петър Попйорданов се изявява и като телевизионен водещ. През 1992 г. получава наградата на Съюза на артистите в България за млад актьор, а през 1994 г. печели Голямата награда \"Златна роза\" за мъжка роля.\r\n1951 г.\r\nРоден е Игор Кирилов Чипев - български журналист, фотограф и книгоиздател. Внук е на българския издател Т. Ф. Чипев. Игор Чипев завършва Великотърновския университет през 1980 г. и от 1973 г. до 1980 г. е технически секретар в Центъра за научна информация по медицина. През 1980 г. става отговорен секретар в сп. “Българска фотография” и е на тази длъжност до 1987 г. От 1987 г. до 1990 г. е редактор в сп. “Българско фото”, а от 1990 г. до 1992 г. завежда отдел в Националната художествена галерия . Чипев е директор на издателство “Спектър” от 1993 г. до 1998 г. и изпълнителен директор на книжарници “Книжен свят” от 1999 г. до 2000 г. От 2000 г. досега е директор на Националния център за книгата към Министерството на културата.\r\n1930 г.\r\nРоден е Христо Симеонов Топузанов - български режисьор. Работи в научнопопулярното кино. От 1959 г. се занимава с анимация. С “Парад” (1960 г.) постига първия си успех. В следващите си филми експериментира не само с кукли, но и с изрезки. Експериментите му в “Ножичка и момиченце” (1966 г.), “Кравата, която …” (1967 г.), “Урок по цигулка” и др. са “естетически и смислово защитени” (Александър Янакиев). В повечето от творбите си за възрастни Топузанов разработва идеи и проблеми, пряко свързани с ежедневието на човека, с неговите надежди и мечти. Критикувайки милитаризма, конформизма, пасивността и абсурдите на обществото, защитава нуждата от разумно човешко съществуване, от целенасочено житейско поведение - “Вдъхновение” (1974 г.), “Икар и гравитацията” (1976 г.), “Масичка” (1978 г.), “Ако” (1979 г.). Филми за деца: “Ножичка и момиченце” (1966 г.), “Пис-пис” (1980 г.). Топузанов е сценарист на повечето свои филми: “Вълчи старини” (1991 г.), “Юнакът” (1994 г.).На тази дата умират:\r\n2005 г.\r\nУмира Гена Димитрова - българска оперна певица (сопран). Родена е на 6 май 1941 г. в с. Беглеж, Плевенско. Завършва пеене в БДК в София (1966 г.), ученичка е на проф. Хр. Бръмбаров. Пее в \"Ла Скала\" и във всички големи оперни театри в Европа и Америка. От 1967 г. е солистка в Софийската народна опера. Печели I награда на IV международен конкурс за млади оперни певци в София (1970 г.). През 1996 г. Гена Димитрова е удостоена с орден \"Стара планина\" I степен.\r\n2000 г.\r\nУмира Милчо Димитров Лалков - български историк. Роден е на 5 септември 1944 г. в гр. Бяла, Варненско. Завършва СУ “Св. Климент Охридски” през 1969 г., специалност История и профил \"История на Византия и балканските народи\". През 1973 г. специализира във Виена , през 1979 г. в Германия и през 1993 г. в Холандия. Получава титлата кандидат на историческите науки през 1976 г. В периода септември 1944 г. – февруари 1947 г. Милчо Лалков защитава дисертация на тема “Българо-югославските политически отношения и връзки”. През 1992 г. с доктората си на тема \"България в балканската политика на Австро-Унгария 1878-1903 ” получава научната степен доктор. Лалков става доцент през 1981 г. и професор през 1995 г. За периода 1977 г. – 1978 г. е заместник-директор на Българския изследователски институт във Виена, а от 1982 г. е ръководител на Катедрата по \"История на Византия и балканските народи\" в Историческия факултет на Софийския университет. Лалков чете лекции по история на балканските народи в различни университети в България и в Австрия, Германия, Холандия, Швейцария, САЩ. През 1995 г. е награден с Хердерова награда. Негови съчинения са: \"Балканското национално-освободително движение (1804-1878 г.)\", \"Балканската война 1912-1913 г.”, \"От надеждата към разочарованието. Идеята за федерация в Европейския югоизток 1944-1948 г.” , \"Между възторга и покрусата. България по време на войните 1912-1918 г.”, \"Югославия 1918-1992 г.”, \"Драматичният път на една държавна идея\" .\r\n1960 г.\r\nУмира Павел Стоянов Атанасов - български фолклорист. Той е роден на 30 ноември 1867 г. Първоначално работи като учител, а по-късно - свещеник. Основател е на читалище, както и на кооперативно земеделско стопанство. Издирва и събира народни песни, които преработва и допълва, без да променя характера им. Някои от тях отпечатва в \"Сборник за народни умотворения\". Подарява на Музикалния институт при БАН 742 песни, 540 от които изпълнява сам, а на Етнографския музей - \"Спомени\" за живота и обичаите в Добруджа. Автор е на песни, най-известната от които е \"Текнали са девет чешми\", написана през 1955 г.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;\r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2018.06.11", "title": "Денят 11 юни в българската история"}
{"url": "http://www.focus-news.net/news/2018/06/11/2532375/pernik-ot-1000-do-1800-ch-dvizhenieto-na-avtomobilite-po-am-lyulin-v-uchastaka-ot-p-v-daskalovo-do-p-v-malo-buchino-shte-bade-spirano.html", "text": "Продължат аварийно-възстановителните дейности при 9-ти км на АМ „Люлин“. Това съобщиха от пресцентъра на Агенция \"Пътна инфраструктура\" (АПИ). До приключването им всеки ден от 10.00 ч. до 18.00 ч. движението на леките автомобили по автомагистралата в участъка от п. в. „Даскалово“ до п. в. „Мало Бучино“ ще бъде спирано. Обходният маршрут за пътуващите за София е по път I-1 през Владая, а в посока Перник е по път I-1 през Владая и път III-1801 през Мало Бучино. \r\nКамионите над 12 тона ще бъдат спирани на интервали от два часа и ще изчакват на място. Първото спиране е от 10.00 ч. до 12.00 ч., а след това от 13.00 ч. до 15.00 ч. и от 16.00 ч. до 18.00 ч.\r\nАгенция „Пътна инфраструктура“ благодари на шофьорите за търпението от причинените неудобства, които обаче са наложителни, за да се пътува удобно и безопасно.", "date": "2018.06.11", "title": "Перник: От 10.00 до 18.00 ч. движението на автомобилите по АМ \"Люлин\" в участъка от п. в. „Даскалово“ до п. в. „Мало Бучино“ ще бъде спирано"}
{"url": "http://www.focus-news.net/news/2018/06/11/2532374/varna-narodniyat-predstavitel-ot-gerb-pavel-hristov-organizira-priemna-za-grazhdani.html", "text": "Народният представител от ПП ГЕРБ – Варна Павел Христов ще има приемен ден за граждани. Това съобщиха от пресцентъра на ПП ГЕРБ – Варна. Той ще отговаря на въпроси на варненци от 10.00 до 12.00 часа в клуба на ПП ГЕРБ на ул. „Г. Бенковски” №1. Записвания могат да се правят на тел: 052/ 600 015.\r\nПавел Христов е административен секретар на ПП ГЕРБ – Варна. Има професионален опит като консултант и мениджър в сферата на IT-услугите във водещи международни компании. Бил е общински съветник във варненския местен парламент и народен представител в 42-рото и 43-тото НС. В 44-тото Народно събрание е член на комисиите по външна политика и по транспорт, информационни технологии и съобщения. Варненският депутат е зам.-", "date": "2018.06.11", "title": "Варна: Народният представител от ГЕРБ Павел Христов организира приемна за граждани"}
{"url": "http://www.focus-news.net/news/2018/06/11/2532355/reuters-mayk-pompeo-zayavi-che-sasht-sa-angazhirani-za-yadrenoto-razorazhavane-na-koreyskiya-poluostrov.html", "text": "Държавният секретар на САЩ Майк Помпео заяви, че страната му остава „ангажирана да приключи, провери и да направи така, че ядреното разоръжаване на Корейския полуостров да стане необратимо“, предава  Reuters.\r\nТой написа това на профила си в социалната мрежа „Туитър“ в навечерието на срещата на високо равнище в Сингапур между президента на САЩ Доналд Тръмп и севернокорейския лидер Ким Чен-ун. Виктор Турмаков", "date": "2018.06.11", "title": "Reuters: Майк Помпео заяви, че САЩ са ангажирани за „ядреното разоръжаване на Корейския полуостров“"}
{"url": "http://www.focus-news.net/news/2018/06/11/2532376/v-burgas-shte-ima-palatkov-lager-na-horata-s-uvrezhdaniya-i-tehnite-semeystva-v-znak-na-protest.html", "text": "В града ще има палатков лагер в знак на протест от хората с увреждания и техните семейства. Това каза за Радио „Фокус“ – Бургас Гергана Маврова, организатор на протеста. Инициативата ще е под надслов „Системата ни/ги убива“ и се организира в подкрепа на провеждащия се в София протест, насочен срещу действащата политика в тази сфера. Лагерът ще бъде открит в 11.00 часа, до Дневния център в Морската градина в града. „Вече има открит такъв в Добрич, очакваме заедно с нашия подкрепящ протест да тръгне и такъв във Варна“, каза още Маврова. Тя е майка на 12-годишно момиче с детска церебрална парализа и епилепсия. Казва, че среща много проблеми. Детето ми е на количка, не го искаха в детските градини, а ако я вземат искат и придружител.  Сега е така в училище. И ние трябва да си ги придружаваме, т.е. не можем да работим. Имаме трудности  и с достъпа. Има и деца, които ходят, те имат други проблеми“, допълни Маврова.\r\nПо думите й исканията на протестиращите са за закон за личната помощ, което означава на всеки възрастен или дете с увреждане да му бъде отпуснат личен асистент според нуждите им, а не както е в момента, по европейски и общински програми - по 2 и по 3 часа.\r\n„Едно такова дете посещава логопеди, рехабилитатори, училище и родителят трябва постоянно да е с него. Не стоим по 2 часа с децата. Това налага поне единият родител в семейството да е без работа. А ако семейството (а те повечето са такива)е с 1 родител, става страшно“, обясни Маврова.\r\nВеселина НИКОЛОВА", "date": "2018.06.11", "title": "В Бургас ще има палатков лагер на хората с увреждания и техните семейства в знак на протест"}
{"url": "http://www.focus-news.net/news/2018/06/11/2532377/sport-roma-shte-prodalzhi-dogovora-sas-starshiya-si-trenyor.html", "text": "Рома ще продължи следващата седмица договора с главния си треньор Аусебио ди Франческо. Новото споразумение е разчетено до 2021 г. Заплатата на специалиста ще бъде повишена до два милиона евро на сезон.\r\nДи Франческо оглавява Рома от лятото на 2017 г. Пред последния сезон отборът му зае трето място в Серия А и достигна до полуфинал на Шампионската лига. Виктор Турмаков", "date": "2018.06.11", "title": "Спорт: Рома ще продължи договора със старшия си треньор"}
{"url": "http://www.focus-news.net/news/2018/06/11/2532378/plovdiv-zapochvat-izkopni-deynosti-na-ploshtad-akad-nikolay-haytov-v-asenovgrad.html", "text": "Започва подготовка и изпълнение на изкопни дейности на площад „Акад. Николай Хайтов” в Асеновград, свързани с проекта за рехабилитация на канализационната и водоснабдителната мрежа в града. Това съобщиха за Радио „Фокус“ – Пловдив от пресцентъра на общината. Ще бъдат подменени 550 метра канализационни тръби и съпътстващ водопровод от началото на площада, до читалище „Родолюбие”, до края на ул. „Изложение”. За тези дейности по проекта са предвидени средства в размер на 1 390 000 лв. Срокът за изпълнение е 30 работни дни.\r\nЩе бъдат изпълнени всички предписания за безопасността на придвижване в района на изкопните работи с необходимите предпазни мрежи, предупредителни табели и съоръжения. След подмяната на тръбите площадната настилка ще бъде възстановена в първоначалния й вид, добавиха от Общината.\r\nТони МИХАЙЛОВ", "date": "2018.06.11", "title": "Пловдив: Започват изкопни дейности на площад „Акад. Николай Хайтов” в Асеновград"}
{"url": "http://www.focus-news.net/news/2018/06/11/2532379/vratsa-narodniyat-predstavitel-ot-gerb-inzh-petya-avramova-organizira-priemen-den.html", "text": "Народният представител от ГЕРБ инж. Петя Аврамова организира приемен ден за граждани от област Враца. Той ще се проведе от 16.00 до 17.30 часа в офиса на ГЕРБ – Враца на бул. \"Демокрация\" №2. Това съобщиха от пресцентъра на партията.\r\nЗаписвания и информация - на място в офиса на партията или на телефон 0884 800 186.", "date": "2018.06.11", "title": "Враца: Народният представител от ГЕРБ инж. Петя Аврамова организира приемен ден"}
{"url": "http://www.focus-news.net/news/2018/06/11/2532382/yambol-teatralnite-praznitsi-nevena-kokanova-zapochvat-v-nch-saglasie-1862.html", "text": "В града започва театрална седмица с ХХIII-тото поредно издание на Театрални празници \"Невена Коканова\". Това съобщиха от пресцентъра на Общината. В шест поредни вечери ще бъдат представени спектакли на водещи театри в страната. Пиесите ще се играят на сцената в зрителния салон на НЧ „Съгласие - 1862“. Началото на спектаклите е от 19.00 часа. \r\nФестивалът, организиран от ямболския Драматичен театър „Невена Коканова“, се реализира с подкрепата на Община Ямбол.\r\nПървото издание на театралните празници „Ямболска пролет\" е през 1962 г. След кратко прекъсване, през 2004 г. празниците са възстановени и преименувани в театрални празници „Невена Коканова”. \r\n11 юни ще бъде представена постановката „Швейк“ на Театър на Българската армия - София;\r\n12 юни ще бъде представена постановката „Нашенски мераци“ на Театрално-музикален център - Кърджали;\r\n13 юни ще бъде представена постановката „Жертвата\" - РДТ „Николай Хайтов\" - Смолян;\r\n14 юни ще бъде представена постановката „Бащи, лъжи и още нещо\" - ДТ „Стоян Бъчваров\" - Варна;\r\n15 юни ще бъде представена постановката „Лес“ – ДТ „Адриана Будевска“ - Бургас;\r\n16 юни ще бъде представена постановката „Разделям двойки по домовете\" – МТ „Николай Бинев“ - София.", "date": "2018.06.11", "title": "Ямбол: Театралните празници \"Невена Коканова\" започват в НЧ „Съгласие - 1862“"}
{"url": "http://www.focus-news.net/news/2018/06/11/2532381/plovdiv-zabraneno-e-dvizhenieto-za-mps-s-visochina-nad-4-metra-prez-tunelite-po-patya-asenovgrad-narechenski-bani.html", "text": "Забранено е движението за МПС с височина над 4 метра през тунелите по пътя Асеновград-Нареченски бани. Това каза за Радио „Фокус“ – Пловдив дежурен от Областно пътно управление. Обходният маршрут за водачите е по пътя Кричим-Девин. Пътищата в Пловдивска област са сухи и нормално проходими. Ограничено остава и преминаването на камиони над 12 тона по пътя  Поповица-Болярци, като причината е намален габарит на пътното платно на мост в село Поповица. Опасност от образуването на свлачища и срутища има по пътищата Кричим-Девин, Югово-Лъки и Асеновград-Смолян. Водачите на автомобили  трябва да бъдат особено внимателни в участъка на АМ „Тракия“ от км 134 до км 156, по който се извършват ремонтни дейности. Въведеното ограничение за движение с до 90 км/ч и двупосочното преминаване в платното в посока София ще останат валидни до 30 юни. Движението на тежкотоварните камиони над 12 тона по въпросния участък от магистралата е ограничено и в двете посоки, като водачите трябва да използват обходни маршрути.\r\nТрафикът на територията на град Пловдив е интензивен към този час на деня. Колони от автомобили се образуват по булевардите „Цар Борис III Обединител“, „Шести септември“, „Христо Ботев“, „Васил Априлов“ и „Пещерско шосе“.\r\nВесела КРЪСТЕВА", "date": "2018.06.11", "title": "Пловдив: Забранено е движението за МПС с височина над 4 метра през тунелите по пътя Асеновград-Нареченски бани"}
{"url": "http://www.focus-news.net/news/2018/06/11/2532384/pregled-na-osnovnite-temi-v-dobrudzhanskiya-pechat.html", "text": "„Празник на гърнетата в Текето край Александрия“, съобщава на първа страница вестник „Нова добруджанска трибуна“. Празникът тази година ще се проведе на 16 юни. Това е десетото издание на своеобразната кулинарна академия. Професионално жури ще оценява ястията. След обявяване на наградените всички гозби ще бъдат предоставени за закупуване от клиенти, гости на празника. Участниците в празника сами ще избират с какво ще се представят – супи, салати, печива, сладкиши и т.н. Задължително условие е ястието да е сготвено в гърне. Три дни крайморското курортно село Кранево е било домакин на Фестивал на цацата, съобщава изданието. Третото издание на фестивала е събрало рекорден брой посетители. Над 15 000 души са дегустирали морски специалитети и са били сред публиката на вечерните концерти. Гостите са имали възможност да опитат рибена чорба по оригинална старовремска рецепта със седем вида риба, много зеленчуци, като ястието са вари на много слаб огън. „Червени полета с макове се ширят из Добруджа“, съобщава всекидневникът. Оказва се, че полетата са засети с рапица и див мак. Според специалистите когато фермерите са купували семена рапица не са успели да различат семената на мака и така се е получило смесването. Школа по програмиране ще бъде разкрита към Народно читалище „Йордан Йовков – 1870 година“, съобщава вестникът. Тя ще заработи от 1 юли и в нея могат да бъдат записвани деца на възраст от 9 години нагоре. На първа страница другият регионален вестник „Добруджанска трибуна“ отделя място и внимание на провелия през уикенда в Добрич детски панаир. Работилнички и арт ателиета са посрещали малчуганите в Регионалния исторически музей и на площад „Свобода“. Събитието е реализирано по идея на фондация, с подкрепата на Община град Добрич. Художествената галерия в Добрич представя изложба на творби от национален конкурс, съобщава изданието. Изложбата включва живопис, графика и скулптора. Сред победителите в конкурса има и добрички художници. Изложбата е организирана под патронажа на Министерство на културата и може да бъде разгледана до 6 юли. На спортната страница изданието излиза с пълна програма на Световното първенство по футбол в Русия.", "date": "2018.06.11", "title": "Преглед на основните теми в добруджанския печат"}
{"url": "http://www.focus-news.net/news/2018/06/11/2532380/denyat-11-yuni-v-svetovnata-istoriya.html", "text": "През 1496 г. Христофор Колумб завършва второто си пътешествие. През 1580 г. - испанските конкистадори основават Буенос Айрес. 300 години по- късно градът става столица на Аржентина. Той е разположен на десния бряг на Рио де ла Плата, при нейното вливане в Атлантическия океан и е една от най-големите градски агломерации в света. Градът е крупен търговски и промишлен център и е най-големият транспортен възел в страната. През 1770 г. английският мореплавател Джеймс Кук открива Големия бариерен риф - най-дългия коралов риф в света (2300 км). Разположен е на 348 698 кв. км покрай бреговете на Австралия. Състои се от над 2900 рифа и 940 острова и коралови рифа. Включен е в списъка на Световното наследство на ЮНЕСКО. \r\n2017 г.\r\nВлиза в сила безвизовият режим за украински граждани, които пътуват до Европейския съюз.\r\n2017 г. \r\nС избирателна активност от 23% гласоподаватели, 97% от гласоподавателите в референдума в Пуерто Рико искат островът да се превърне в американски щат.\r\n2017. г.\r\nПарламентарни избори в Косово. До предсрочния парламентарен вот се стигна след като месец по-рано правителството на премиера Иса Мустафа пада от власт след проведен вот на недоверие.\r\n2017 г. \r\nПровежда се първият тур на парламентарните избори във Франция. \r\n2015 г.\r\nМигел де Сервантес e погребан тържествено 400 години след смъртта му с откриването на надгробен паметник с костите, сред които се смята, че са и неговите.\r\n2014 г.\r\nЗа Председател на Общото събрание на ООН е избран Сам Кутеса.\r\n2012 г.\r\nПетнадесет страни от Европейския съюз взимат решение да построят най-големият телескоп E-ELT (European Extremely Large Telescope) с диаметър на чинията 42 метра на връх Серо Амазонес в сърцето на пустинята Атакама в Чили на надморска височина от 3000 метра. Телескопът ще получава изображения 4 пъти по-ясни от тези, които изпраща Hubble. Телескопът ще има възможност да открива планети отдалечени на дистанция до 59 милиона светлинни години от Слънчевата система.\r\n2006 г.\r\nПредставители на 53 африкански страни, членуващи в Африканския съюз, се споразумяват да подпишат Харта за насърчаване на демокрацията. Министрите, отговорни за териториалното управление, приемат единодушно проекта на документа, с които се цели още прекратяването на случаите на граждански конфликти. В текста на хартата се казва, че всички африкански държави трябва да осигурят благоприятна среда за произвеждане на свободни избори и организирането на независими държавни институции.\r\n2006 г.\r\nРусия признава Черна гора за суверенна и независима държава. Генералният консул на Руската федерация в Подгорица Владимир Ваниев връчва на генералния секретар на министерството на външните работи на Черна гора Александър Мощрокол нота на руското външно министерство. Нотата се базира на указ на президента от 10 юни, с който “Република Черна гора се признава за суверена и независима държава”.\r\nЧерна гора обявява независимост на 3 юни 2006 г. На референдума за държавния статут проведен на 21 май същата година, 55,5 на сто от участниците в общонародното допитване се обявяват за независимост на републиката. Исландия първа признава Черна гора за суверена и независима държава.\r\n2001 г.\r\nДясноцентристката коалиция Casa delle Liberta (Домът на свободите) с председател Силвио Берлускони печели изборите в Италия и Берлускони за втори път встъпва в длъжност министър-председател на страната. Коалицията печели 53% от гласовете. Силвио Берлускони е роден на 29 септември 1936 г. в Милано. Завършва право и политически науки в Миланския университет. Създава строителната фирма \"Милано-2\" (за успехите си е награден от италианския президент с пожизнената титла \"Кавалер на труда\", 1977 г.). В края на 70-те години на ХХ в. изгражда медийния си бизнес (империята “Берлускони”): национален тв канал и кабелните канали \"Теле Милано\", \"Италия-1\", \"Италия-4\", \"Канал 5”, РТ \"Куатро\", тв журналът \"Усмивки и песни\", обединени в компания \"Медиасет\". Създава компанията \"Фининвест\" (90-те години на ХХ в.), съставена от 22 холдинга. Собственик е на издателствата \"Мондадори\" и \"Еуналди\", на рекламната фирма \"Публиталия\", на верига от супермаркети и на футболния отбор \"Милан\" (от 1986 г.). През 1993 г. влиза в политиката: премиер за няколко месеца (1994 г.), партията му \"Форца Италия\" губи изборите през 1995 г. Министър-председател е на Италия (от 2001 г.).\r\n1987 г.\r\nМаргарет Тачър е избрана за трети пореден път за министър-председател на Великобритания. На проведените във Великобритания избори Консервативната партия печели 376 депутатски места. За Лейбъристката партия са отредени 229 места. Тогава Маргарет Тачър става първият министър - председател, спечелил трети последователен мандат от 160 години към 1987 г. Маргарет Тачър е родена на 13 октомври 1925 г. Тя е първата жена министър -председател на Великобритания. На този пост е от 1979 г. до 1990 г. Член е на Консервативната партия. Поддържаната от нея политическа философия, известна като Тачеризъм, е насочена към понижаване на правителствените разходи, понижаване на данъците, а също и приватизация на държавните предприятия. Преди да дойде на власт Маргарет Тачър е наричана Желязната лейди, заради нейното опозиционно отношение към комунизма.\r\nПреди избирането й за министър -председател Тачър работи като секретар към Министерството на образованието в правителството на Едуард Хийт ( 1970 г. - 1974 г.). От 1975 г. успешно конкурира Хийт в лидерството на Консервативната партия. Тачър печели последователно парламентарните избори на Великобритания от 1979 г., 1983 г., 1987 г. При управлението на Тачър Великобритания формира близки отношения с американския президент Роналд Рейгън.\r\n1975 г.\r\nПриета е Конституцията на Република Гърция. Приетата през 1975 г. гръцка Конституция е гаранция за спазването на правата и свободите на гръцките граждани. Според нея глава на гръцката държава е непряко избран президент. Президентът се избира за срок от 5 години от Парламента. Основа на изпълнителната власт е правителството (министерски съвет), начело с министър-председател. Законодателната власт се упражнява от 300-местен Парламент, чийто състав се избира на всеки 4 години на тайни парламентарни избори. Изборната система в страната е смесена-пропорционална, което позволява създаването на твърдо мнозинство в Парламента от спечелилата партия.\r\n1960 г.\r\nСъстои се първият старт на Международната трансатлантическа ветроходна регата за яхти с едночленен екипаж ОСТАР. Това е една от най-популярните гонки за мореплаватели самотници. Нарича се още \"Олимпиада на самотниците\". От Плимътското пристанище потеглят 4 яхти: \"Джипси мот\" на Франсис Чичистър, \"Джестър\" на Бюнди Хаслър, \"Кардинъл върчу\" на Дейвид Люис и \"Ейра\" на Валънтайн Хауълс (петият участник - французинът Жан Лакомб, поради тежък щорм отплава с \"Кап Хорн\" по-късно). Победител в първия \"ОСТАР\" е Фр. Чичистър, който пристига в Ню Йорк за 40 денонощия и 12 часа. През 1968 г. в \"ОСТАР\" стартира и първата жена - Едит Бауман (ФРГ, бивша). В \"ОСТАР-76\" участва и българския капитан Г. Георгиев с яхта \"Кор Кароли\". В състезанието през 1976 г. участват 125 яхти от 17 страни, а победител е Жан-Клод Паризи.\r\n1770 г.\r\nАнглийският мореплавател Джеймс Кук открива Големия бариерен риф - най-дългия коралов риф в света (2300 км). Разположен е на 348 698 кв. км покрай бреговете на Австралия. Състои се от над 2900 рифа и 940 острова и коралови рифа. Включен е в списъка на Световното наследство на ЮНЕСКО.\r\n1580 г.\r\nИспанските конкистадори основават Буенос Айрес. 300 години по- късно градът става столица на Аржентина. Той е разположен на десния бряг на Рио де ла Плата, при нейното вливане в Атлантическия океан и е една от най-големите градски агломерации в света. Градът е крупен търговски и промишлен център и е най-големият транспортен възел в страната.\r\n1496 г.\r\nХристофор Колумб завършва второто си пътешествие, след което, обаче, изпада в немилост пред испанската кралица, защото не успява да открие пряк път до Китай. Мореплавателят е роден през 1451 г. в Генуа. В периода 1476 г.- 1484 г. живее в Лисабон и на португалските острови Мадейра и Порту Санту. Като се базира на античното учение за сферообразната форма на Земята и на неверни изчисления на учени от ХV век, той съставя проект за западния, според него, най-кратък морски път от Европа до Индия. През 1485 г., след като португалският крал отхвърля неговия проект, Колумб се завръща в Кастилия, където с поддръжката на андалуски търговци и банкери организира правителствена океанска експедиция. Първата експедиция с екипаж от 90 души през 1492 г.- 1493 г. е направена с корабите “Санта Мария”, “Пинта” и “Ниня”. Корабите потеглят на 3 август 1492 г. от Канарските острови, пресичат Атлантическия океан в субтропичния пояс и достигат до остров Сан Салвадор от Бахамския архипелаг. Там Колумб акостира на 12 октомври 1492 г. и това става официалната дата на откриването на Америка. От 14 до 24 октомври експедицията посещава редица острови от Бахамския архипелаг, а от 28 октомври до 5 декември открива и изследва участък от североизточното крайбрежие на остров Куба. На 6 декември Колумб и хората му достигат остров Хаити. През нощта на 25 декември флагманският кораб “Санта Мария” засяда на риф, но екипажът се спасява. Корабът “Ниня” завършва изследването на северните брегове на Хаити и на 15 март 1493 г. Колумб се завръща с него в Кастилия. С това се слага край на първата експедиция за откриване на Индия.\r\nВтората експедиция от 1493– 1496 г. Колумб оглавява с чин адмирал. Тя се състои от 17 кораба с повече от 1 500 души екипаж. От 3 до 19 ноември 1493 г. са достигнати островите Доминик и Гваделупа, на северозапад - още около 20 от Малките Антилски острови и накрая остров Пуерто Рико. След това корабите акостират на северния хаитянски бряг. От 12 до 29 март 1494 г. в търсене на злато Колумб извършва завоевателен поход във вътрешността на Хаити. След това отново поема на път и на 5 май 1494 г. достига остров Ямайка. Следват архипелага Хардинес дела Рейна, полуостров Сапата и остров Пинос. През периода 19 август - 15 септември 1494 г. Колумб изследва южния бряг на Хаити и през следващата година продължава завоюването на острова. На 10 март 1496 г. експедицията потегля и на 11 юни се завръща в Кастилия.\r\nТретата експедиция , която Колумб организира е през 1498-1500 г. Тя се състои от 6 кораба, 3 от които отплават през Атлантическия океан. На 31 юли 1498 г. те достигат остров Тринидат, навлизат от юг в залива Пария и достигат устието на река Ориноко и полуостров Пария. С това се поставя началото на опознаването на Южна Америка. През 1500 г. Колумб е арестуван по донос и изпратен в Кастилия, където е освободен. През 1502-1504 г. той организира Четвъртата експедиция, в която включва 4 кораба. С тях на 15 юни 1502 г. достига остров Мартиника, а петнадесет дни по- късно - Хондураския залив. От 1 август 1502 г. до 1 май 1503 г. Колумб достига и карибските брегове на Хондурас, Никарагуа, Коста Рика и Панама до залива Ураба. На 25 юни 1503 г. експедицията претърпява корабокрушение до остров Ямайка и помощта от Санто Доминго идва след една година. В Кастилия Колумб се завръща на 7 ноември 1504 г. Откритията на мореплавателя са съпроводени с колонизация на земите до които достига. Основавани са испански селища и масово се изтребва коренното индианско население. В научната литература се водят дискусии относно приоритетната роля на Колумб за откриването на Америка. Установено е, че островите и крайбрежните области на Северна и Североизточна Америка са посещавани от нормани стотици години преди Колумб. Не е изключено европейци и жители на Африка да са достигали бреговете на тропическа Америка. Но тъкмо откритията на Колумб имат световно историческо значение, доколкото след него, американските земи влизат в сферата на географските представи на европейците. Мореплавателят умира на 20 май 1506 г.На тази дата са родени:\r\n1922 г.\r\nРоден е Михалис Какоянис - гръцки сценарист и режисьор. Следва право в Лондон, където завършва и школа за драматично изкуство. Работи като радиорежисьор и актьор в лондонски театри. През 1951 г. се завръща в Гърция. Дебютира като режисьор с комедията “Неделно пробуждане” (1953 г.). Международния успех на “Въпрос на достойнство” (1957 г.) му дава възможност да осъществи големи международни продукции. Внимателно подбира сътрудниците си - актрисата Мелина Меркури - “Стела” (1955 г.), Ели Ламберти - “Момичето в черно” (1956 г.), композитора Микис Теодоракис - “Електра” (1961 г.), “Зорба Гърка” (1964 г.), оператора Ласали - “Зорба Гърка” (1964 г.). Филми: “Пропадналият” (1960 г.), “Денят, в който рибите изплуваха” (1967 г.), “Троянките” (1971 г.), “Атила’ 74” (1975 г.), “Ифигения” (1977 г. ), “Вишнева градина” (1999 г.).\r\n1910 г.\r\nРоден е Жак-Ив Кусто - френски океанограф, режисьор и подводен изследовател. От 1957 г. е директор на Океанографския музей в Монако. Заедно с Е. Гаян изобретява акваланга. Първият му късометражен филм - “На дълбочина 18 метра” от 1943 г. постига голям успех. Кусто снима научнопопулярни филми, завладяващи със своята фантазия: “Отломки от крушението” - 1945 г. , “Дневник на плаването” - 1950 г., “Червено море” 1952 г., “Морски музей” 1953 г., “В света на безмълвието” с Луи Мал - 1956 г. , “Свят без слънце” - 1965 г., “Живот в Ледовития океан” - 1974 г. и др. Кусто умира на 25 юни 1997 г.\r\n1899 г.\r\nРоден е Ясунари Кавабата - японски писател белетрист. Завършва английска и японска литература в Токийския университет (1924 г.). Дебютира в литературата като студент в сп. “Нова мисъл” (1921 г.). Създател е на сп. “Артистична епоха”, трибуна на авангардната литература в Япония. През 1968 г. получава Нобелова награда за литература. Член е на Японската академия на науките (1954 г.), президент е на японския ПЕН-клуб (1948-1965 г.). Книги: “Снежната страна” (повест, 1937 г., на български език 1977 г.), “Хиляда жерава” (повест, 1945 г., на бълг. език 1977 г.), “Гласът на планината. Роман” (роман, 1953 г., на бълг. език 1982 г.), “Старата столица” (роман, 1961 г.). Самоубива се на 16 април 1972 г.\r\n1867 г.\r\nРоден е Шарл Фабри – френски физик. През 1927 г. става член на Парижката Академия на науките. След завършване на политехническото училище в Париж преподава в лицея “Сен Луи”. От 1894 г. е доцент, а след това професор в университета в Марсилия. От 1921 г. е професор в Парижкия университет и директор на Института по оптика в Париж. Основните му трудове са за приложението на спектроскопията в метеорологията, астрофизиката и др. Заедно с А. Перо конструира интерферометър, установява международната система за дължина на вълните, дава определение на метъра на основата на дължината на вълните на червените линии на кадмия. Открива озон във високите атмосферни слоеве. Член е на Лондонското Кралско дружество от 1931 г. Фабри умира на 11 декември 1945 г. в Париж.\r\n1864 г.\r\nРоден е Рихард Щраус - германски композитор и диригент. Изучава музикална теория и инструментация при Ф. В. Майер. От 1898 г. до 1918 г. е главен диригент на Берлинската опера, а от 1919 г. до 1924 г. - на Виенската. По време на фашизма е назначен за президент на т. нар. Имперска музикална палата, но е свален от този пост през 1935 г. Най-значителните произведения на Щраус са програмно-симфоничните произведения, симфоничните поеми и опери. Симфоничните поеми продължават традициите на програмния симфонизъм на Х. Берлиоз и Ф. Лист и оркестровия стил на Р. Вагнер. Сюжетите и темите им често са взети от класическата литература - “Макбет”, 1886 г., “Дон Жуан”, 1888 г., “Тил Oйленшпигел”, 1895 г., “Дон Кихот”, 1897 г., от старинните легенди и др. В оперите използва традициите на митологичната опера - “Саломе”, 1905 г. ; “Електра”, 1908 г. ; “Ариадна в Наксос”, 1912 г. и на старата комична опера - “Кавалерът на розата”, 1911 г. Произведенията на Щраус се характеризират с изящество, мелодична красота, смелост и богатство на хармонията, красива оркестрация. Заедно с това в тях се срещат и елементи на натурализъм - “Домашна симфония”, 1903 г. Щраус умира на 8 септември 1949 г. в Гармиш-Партенкирхен.На тази дата умират:\r\n1979 г.\r\nУмира Джон Уейн – американски актьор и режисьор. Роден е на 26 май 1907 г. Учи в университета в Южна Калифорния. В киното работи като статист от края на 20-те години. Първата си значителна роля получава през 1930 г. при Раул Уолш в “Голямата пътека”, след което се снима в над 150 приключенски, военни, исторически и каубойски филми. През 1939 г. създава най-хубавата си роля на екрана - Ринго Кид в легендарния уестърн на Джон Форд “Дилижансът”, изграждайки образ на привлекателен, смел и силен духом авантюрист, готов да се справи с всяка трудна ситуация. Той се снима във филмите: “Дългото пътуване към дома” 1940 г., “Назад в Батаан” 1943 г. , “Принесени в жертва” 1945г. , “Ангелът и нехранимайкото” 1946 г. , “Форт Апахи” 1948 г. , “Тримата кръстници” 1948 г., “Червената река” 1949 г. , “Тя носеше жълта кърпа” 1949 г. , “Рио Гранде” 1950 г., “Тихият човек” 1952 г., “Кавалеристите от Ню Форест” 1954 г., “Търсачите” 1956 г., “На крилете на орлите” 1957 г., “Рио Браво” 1958 г., “Хатари” 1961 г., “Най-дългият ден” 1962г., “Човекът, който застреля Либърти Валънс” 1962 г., “Кръчмата на Донован” 196 3г., “Първата победа” 1964 г., “Синовете на Кейт Елдър” 1966 г., “Елдорадо” 1966 г., “Бронираният фургон” 1967 г., “Истински характер” 1970 г., за който получава “Оскар” , “Рио Лобо” 1970 г. , “Каубоите” 1971 г., “Самотният детектив Маккю” 1974 г., “Ръстер Когберн” 1975г., “Стрелецът” 1977 г. Режисьор и изпълнител е на главните роли в спорните военно-националистични филми “Аламо” от 1960 г. и “Зелените барети” от 1968 г.\r\n1956 г.\r\nУмира Корадо Алваро - италиански писател. Роден е на 15 април 1895 г. в Сан Лука. Писателят издава първият си сборник със стихове, посветени на Първата световна война през 1917 г. Повестта му \"Хората от Аспромонте\" от 1930 г. е реалистично изображение на селския живот в Италия през годините на фашисткия режим. С изтънчен психологизъм се отличава романът \"Кратка младост\" от 1946 г. Дневникът на писателя за периода 1927 г.-1947 г. - \"Почти цял живот\" е публикуван през 1954 г.\r\n1937 г.\r\nУмира Йероним Петрович Уборевич - руски офицер и военачалник . Той е роден на 2 януари 1896 г. Завършва Константиновското артилерийско училище през 1916 г. и участва в Първата световна война 1914 –1918 г. като подпоручик. След Октомврийската революция от 1917 г. е един от организаторите на т. нар. Червена гвардия в Бесарабия. Участва в Гражданската война на болшевиките срещу националните и патриотични сили на Русия като командващ армия. След войната заема различни командни постове в Червената армия. От август до декември 1922 г. е военен министър на Далекоизточната република и главнокомандващ на войските при налагане на болшевишката власт в Далечния изток. От 1935 г. Уборевич е командващ армията I ранг - армейски генерал. Обвинен е в национално предателство и шпионаж и е арестуван, а по-късно - осъден на смърт от военен съд и разстрелян.\r\n1937 г.\r\nУмира Джордж Гершуин - американски композитор. Той е роден на 26 септември 1898 г. в Бруклин - Ню Йорк. С композиране започва да се занимава под влияние на Ървин Бърлин и Джером Керн. Първата си оперета \"В осем и половина часа\" създава през 1919 г. Слава му донася \"Ла, ла Люсил\" през 1920 г. През 1924 г. е представена триумфалната \"Рапсодия в синьо\" (\"Рапсодия в стил блус\") с диригент П. Уаймън и с участието на автора. Същата година Гершуин създава оперетата \"Лейди, бъдете добра\" и няколко песни. Следват: Концерт за пиано и оркестър във фа от 1925 г., симфонията-поема \"Един американец в Париж\" 1928 г. , \"Кубинска увертюра\" и операта \"Порги и Бес\" - първата американска национална опера и негово най-значително произведение. Към \"леките\" жанрове се отнасят филмовата музика, песните, клавирните пиеси и други.\r\n1903 г.\r\nУмира Иван Николаевич Дурново - руският държавник. Роден е на 13 март 1834 г. в Черниговска губерния. Той е генерал-губернатор, а от 1889 г. е министър на вътрешните работи. Иван Николаевич Дурново провежда съдебно-административната, земската и градската контрареформи. Води реакционерска политика и ограничава правата на земствата.\r\n1843 г.\r\nУмира Петър Християнович Витгенщайн - руски генерал-фелдмаршал (1826 г.), граф, княз (1834 г.). Роден е на 17 януари 1769 г. Произхожда от немски аристократичен род. Служи в руската армия от 1781 г. Участва във войните с Полша (1794-1795 г.), с Франция (1805-1807 г.). Във войната от 1812 г. командва Първи пехотен корпус, защитаващ петербургското направление. Ръководи бойните действия на руските войски в Източна Прусия (1812 г. - началото на 1813 г.). След смъртта на Кутузов известно време е главнокомандващ. По време на Руско-турската война (1828-1829 г.) е главнокомандващ до февруари 1829 г. на руската армия.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;\r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2018.06.11", "title": "Денят 11 юни в световната история"}
{"url": "http://www.focus-news.net/news/2018/06/11/2532383/sofiya-vavezhda-se-vremenna-organizatsiya-na-dvizhenieto-za-remont-na-trotoari-po-ul-georgi-benkovski.html", "text": "Въвежда се временна организация на движението за ремонт на тротоари по ул. „Георги Бенковски“, съобщиха от пресцентъра на Столична община. Забранява се влизането на пътни превозни средства по ул. „Георги Бенковски“, като се осигури преминаването на живущите в района и автомобилите със специален режим на движение между ул. „Екзарх Йосиф“ и ул. „Цар Симеон“.", "date": "2018.06.11", "title": "София: Въвежда се временна организация на движението за ремонт на тротоари по ул. „Георги Бенковски“"}
{"url": "http://www.focus-news.net/news/2018/06/11/2532386/andrey-novakov-borisov-pechata-s-dela-tova-koeto-e-napisal-s-mastilo-i-to-oshte-predi-10-godini-kogato-zayavi-svoite-namereniya.html", "text": "Борисов печата с дела, това което е написал с мастило и то още преди 10 години, когато заяви своите намерения. Това каза Андрей Новаков , евродепутат –ЕНП-ГЕРБ, в разговор с Илиана Беновска в предаването „Беновска пита“ по „Канал 3“ и „Радио К2“.\r\nНоваков заяви позиции по следните теми:\r\n„Тъй като Андрей Новаков , евродепутат –ЕНП-ГЕРБ закъснява, аз ще запълня времето с това, което каза Петър Курумбашев по време на пресконференция на БСП, която се състоя днес в 15 ч., леко в негов ироничен стил и упрекна г-н Новаков, че цитирам Курумбашев: „ Новаков си е присвоилколективния успех не само на ГЕРБ, но и на останалите делегирани представители на България и Европейския парламент“, за което сега ще говорим с него по тази тема и за тешкия спор, който водим по така нареченият закон „Макрон“.“, каза водещата Илиана Беновска.Съдбата на българските превозвачи и законът „Макрон“\r\n„Виждам, че г-н Новаков вече идва. Заповядайте и от вратата ли да Ви почна и защо закъсняхте?“, попита водещата.\r\nАндрей Новаков зачви, че е закъснял, тъй като пътува от Благоевград.\r\n„Благодаря Ви за това гостуване и Ви нападам веднага с думите на Курумбашев по време на пресконференция на БСП, която те дадоха в 15 ч. днес. Познавате Курумбашев с присъщото му чувство за хумор, че Вие си присвоявате успехът, който е постигнат от всички представители на България в ЕП, ако това е успех разбира се и сега ще обясните, по темата за превозвачите и така наречения зако „Макрон“. Между другото Ви поздравявам, за това което направихте с обиколката с тир, а то беше наистина уникално хрумване и наистина на практика показахте как се случват нещата.“, каза Беновска.\r\nАндрей Новаков й благодари, като каза, че прави чест за това, че водещата го е споменала, а т своя страна Илиана Беновска заяви, че няма как да го пропусне, тъй като и тя би направила същото.\r\nГ-н Новаков продължи коментара си по темата като каза, че г-н Курубашев трябва финално да вземе решение  по темата, дали това е успех или провал. „Ако е провал съм виновен аз, а ако е успех защо съм само аз. Не знам кое истината според неговите думи, но няма пост или интервю, където да съм казал, че само аз единствен съм постигнал, каквото и да е било, а напротив казах на десет места, че има общ български успех с личният ангажимент на премиера, с кординацията на министър Московски и с всички, които работихме. Една седмица слушам какви ли не подигравки и лични нападки, а и г-н Курумбашев си е позволил да ме нарече с едни много грозни думи в Народното събрание, нещо което не му прави чест. Така че аз от тук насетне считам, че линията на поведение няма да се промени като ще продължа да работя за това, не само за превозвачите, но и за всички останали каузи, зад които заставам. Жалко е, че сега един истински български успех беше поставен под съмнение, зради това, че някой не се видя достатъчно обозначен с него, а това се случва по принцип с работа. Ако някой ме е припознал с успеха при гласуването, то е защото една година и половина аз живея с този проблвм на хората до толкова, че съм готов да прекося континента и да се уверя колко тежко живеят. Няколко пъти беше поставен въпросът за начина, по който съм го комуникирал след гласуването.“, каза още Новаков.\r\n„Кого сте комуникирал“, попита Беновска.Андрей Новаков отговори, че това е самото гласуване и спечелените вотове. Той заяви също, че когато ти пука и искаш да решиш даден проблем, то така се и радваш, когато постигнеш успех. „При положение, че първоначалните изводи на комисията бяха да се забрани тотално да се почива в кабината или това, че международните шофьори трябва да бъдат третирани като всеки друг работник и ако престоят повече от три дни трябва да бъде прилагано местното законодателство спарямо тях, а сега те отпаднаха. Имаше идея шофьорът да се прибира в държавата, която му е постоянния адрес, това отпадна също. Аз намирам това за успех от всички българи, които бяхме там. Колкото и усилено да твърди г-н Курумбашев, че това не е така няма да ме отклони от правия път.“, добави Новаков.\r\n„Слушам Ви много внимателно и наблюдавам целия процес за Вашето пътуване с тира. Защо ние българите все се делим вътрешно, а не се обединяваме? Как ще успеем да се наложим като нация, която ще бъде уважавана?“, попита водещата Илиана Беновска.Андрей Новаков заяви, че първите три дни, след като е станало ясно какво са гласували в комисия е настанала еуфория и радост. „На следващия ден, когато прочетох някои заглавия. Аз не можех да повярвам на това, което чета. Трябваха ми два дни, за да разбера откъде идва целият проблем и кой стои зад него. Когато говорих с други колеги от ЕП им заявих, че за съжаление трябва да се прибера, за да обесня какво е произлязло от гласуването в комисията, а те ме попитаха защо, тъй като сме спечелили. Тогава ми стана много болно, че трябва да им обяснявам, че по чисто вътрешни тясни партийни пристрастия ние трябва да обясняваме успехът успех ли е. Истината е, че ако бяхме изгубили, което и да е от всички тези гласувания, адът за българските шофьори щеше да настъпи още септември месец.“, добави още г-н Новаков.\r\nТака е, но защо Ангел Джамбаски също леко Ви критикува?“, попита Беновска.\r\nСъбеседникът й отговори, че е прочел един от последните постове на г-н Джамбаски и от прочетенето се оказва, че двамата са на едно мнение вече. Той заяви, че Джамбаски се запознал с текстовете, които те вече са гласували. „ Оказва се, че действително има....Ако се тълкуват превратно и ако си злонамерен в това действително можеш да хвърлиш паника. Има текстове, в които се пише, че камионът би трябвало да се връща обратно, но това се отнася само за каботажни превози.“, поясни Новаков.\r\n„Какво означава каботажни превози, пояснете за хората?“, попита водещата.\r\nНоваков посочи, че това са превози, които се извършват между две точки в една и съща чужда държава.„Защо не си го кажем право в очите, както се говори и пише от анализатори и прочее, че сякаш целта е нашите превозвачи да бъдат ликвидирани заедно с техните семейства и да може този бизнес да бъде извършван, както на територията на България, така и от други европейски държави, а особено силни там са Франция и Белгия?“, попита Илиана Беновска.\r\n„Но ще оспорите ли това, което каза сутринта по БНР Ангел Джамбаски, че всъщност целта, в продължение на думите, които казах преди малко, е да превърнем България в една територия на евтина работна ръка и добавям от себе си и продажба и консумация на ГМО, както и отнемане на един добре работещ бизнес, който може да се усъвършенства разбира се, но това предстои?“, . й отговори, че г-н Джамбаски винаги е бил ярък в своя израз и чи когато някой наистина го интересува дадената ситуация може да си позволи да бъде по-краен. „Аз не мога да съм толкова краен, тъй като това не е насочено само към България, но очевидно е направено, така че да бъде съобразено с българския и източноевропейския интерес. За щастие имаме ЕП, където хората са изпратили от всяка страна свои членове и да можем да защитаваме интересите си. Уверявам ви, че никак не беше лесно за нещата, които Ви изброих да можем да ги преборим.“, коментира още Новаков.\r\n„Да но това няма да спре изпълнението. Нали нямате предвид спиране на изпълнението при обжалване?“, \r\nНоваков заяви, че все още се обсъжда колко да е дълго времето за отлагане на изпълнение. „Аз се надявам да е достатъчно дълго. Използвам момента да кажа на българските превозвачи, че никой от понеделник няма да ги кара да променят начина, по който работят.“, заяви евродепутатът.\r\n„Те вярват ли Ви още, защото се появиха гласове на недоверие от страна на превозвачите?“,  заяви, че според него БСП са се нахвърлили до голяма степен върху него. Илиана Беновска продължи, като му каза, че всичко това отива върху Борисов, както че и той е три мандата на чело, а пък Корнелия Нинова иска да оглави неистово България. Новаков коментира, че  има причина премиерът да бъде толкова време на чело и хората да продължават да му вярват.", "date": "2018.06.11", "title": "Андрей Новаков: Борисов печата с дела, това което е написал с мастило и то още преди 10 години, когато заяви своите намерения"}
{"url": "http://www.focus-news.net/news/2018/06/11/2532388/stara-zagora-za-10-dni-shte-bade-spryano-dvizhenieto-v-uchastak-ot-ul-ruski-zaradi-remontni-deynosti.html", "text": "До 22 юни 2018 г. ще бъде спряно движението на всички видове транспорт по ул. „Руски“ в участъка от бул. „Цар Симеон Велики“ до ул. „Свети Княз Борис“ заради ремонтни дейности. Това съобщиха от пресцентъра на Община Стара Загора. Движението на личен, договориран транспорт и на превозни средства, извършващи транспорт за собствена сметка ще се осъществява по обходен маршрут:\r\n- в посока изток-запад: по ул. „Генерал Столетов“;\r\n- в посока запад-изток: по ул. „Генерал Гурко“.\r\nДвижението ще се нормализира незабавно след приключване на мероприятието, по преценка на служителите пряко ангажирани с охраната.\r\nКонтрол по изпълнение на заповедта е възложен на Валери Иванов – Началник отдел „ ООР и УК” в Община Стара Загора.", "date": "2018.06.11", "title": "Стара Загора: За 10 дни ще бъде спряно движението в участък от ул. „Руски“ заради ремонтни дейности"}
{"url": "http://www.focus-news.net/news/2018/06/11/2532389/mihail-mikov-visokiyat-ton-na-korneliya-ninova-i-karanitsite-s-gerb-nyama-da-pomognat-na-bsp-da-specheli-izbori.html", "text": "Високият тон на Корнелия Нинова и караниците с ГЕРБ няма да помогнат на БСП да спечели избори. Това каза Михаил Миков, експредседател на БСП и на Народното събрание, в разговор с Илиана Беновска в предаването „Беновска пита“ по Радио К2 и Канал 3. Той коментира актуалните политически теми.Две години управление на Корнелия Нинова начело на БСП – резултати и изводи\r\n„Нали няма да станете и експолитик или може би атмосферата в БСП Ви навежда на други мисли“, започна разговорът Илиана Беновска. Михаил Миков отговори, че атмосферата е едно, но когато човек иска да се занимава с политика е друго, защото това е свързано с начина на мислене, с поведението, понякога казваш няма да се ядосвам повече и на другия ден пак продължаваш. „Значи идвате зареден с енергия от пленума на БСП“, попита Беновска. Михаил Миков каза, че се зарежда с енергия от нещата, с които се занимава, от близките,от приятелите, от истинските неща в живота, това зарежда човек с енергия. „Преди малко питах Андрей Новаков от ЕНП и цитирах изявление на Корнелия Нинова от днешния пленум. Вие сте го чул и видял, не знам каква е била реакцията на партийните членове. Нинова е казала пред Вас, че Борисов се е провалил във всичките мисии на отмъстител, строител и обединител. И тъй като дойдоха някои представители на БСП, не  знам защо напоследък на пресконференции Корнелия Нинова не идва или Вие ще ми обясните защо. Попитах Курумбашев, Зафиров и Зарков ако Борисов е неуспял, в какво е успяла Корнелия Нинова за тези две години. Те ми отговориха, че БСП са успели в с.Макреш, Видинско. Това каза Зафиров и спря дотук. След това Курумбашев се сети и каза, че успех на Нинова било и изборът на президент. Аз не се съгласих с това и казах, че това е успех благодарение на ДПС. И третият успех е, че Борисов и ГЕРБ са се съгласили с позицията на БСП за АЕЦ „Белене“. Какъв е Вашият анализ за двете години мандат на Корнелия Нинова“, попита Беновска. Михаил Миков заяви, че винаги като лидер на партията се е явявал на пресконференции и е отговарял на въпросите на медиите. Той каза, че не може да говори от името на Корнелия Нинова. Относно изборната победа на БСП в с. Макреш , Миков каза, че този успех е на хората от Видин и той не бива да се подценява. За съжаление, резултатите от местните избори показват, че тенденцията БСП да губи продължава. Това, за което беше избрана Корнелия Нинова начело на БСП, не се случва. На много места дори БСП не успява да номинира кандидати. „Само да Ви кажа какво каза Георги Гергов, като потвърждение на това, което казвате. Той заяви, че „причината е в ръководството на БСП, БСП да е заспала и да не е в кондиция“, попита Беновска. Михаил Миков коментира, че има апатия и на много места хората не намират идеята, заради която да тръгнат след БСП. Не е достатъчно само да се караш с ГЕРБ и да викаш на висок глас. Нужни са политики, които да увлекат млади и стари. В поредицата частични местни избори се вижда, че това продължава като негативна тенденция и се доказва от социологическите проучвания. Високият тон и караниците няма да помогнат на БСП да спечели доверие. „Въпреки всичко и този анализ, който не е само Ваш, но Нинова продължава да е председател на БСП. Това до кога ще продължава, може би до следващия конгрес“, попита Беновска. Михаил Миков смята, че е важно какво се случва с БСП. Партията отстъпи от още една лява позиция, която я идентифицираше като лява партия. Това е позицията за модернизацията на армията. БСП не подкрепяше 2%от БВП увеличение преди да се намерят средства за здравеопазването, образованието, демографската катастрофа. Плевнелиев се опита да превърне това предложение на един КСНС в предложение на политическия елит. Тогава БСП заяви, че не искаме да сме от този елит. Михаил Миков обърна внимание, че само 44 души от 80 от БСП са участвали в гласуването в пленарна зала, а другите са намерили повод да не са в зала. Днес постфактум БСП ревизира тази си позиция. Една лява партия при този ръст на БВП, състояние на бюджета, при този недостиг на средства в здравеопазване, образавание, при тази тежка демографска катастрофа, ако щете и за пътищата да отидат парите е по-добре, категоричен е Миков. „Вие много неща направихте за реформиране на предишния устав на БСП. Допустимо ли е една ПГ или който и да било да вземе решение „за“ или „против“ подкрепа на увеличение на парите за въоръжаване, без това да бъде обсъдено от партията и при положение, че има противно партийно решение“, попита Беновска. „Днес ние издадохме една индулгенция по един предрешен въпрос. Аз лично гласувах против. Замаза се работата. Тук става въпрос за 3,3 млрд.лв. с тенденция да станат 4 млрд.лв., ако се включи и модернизацията на флота“, заяви Михаил Миков. Според него, има натиск върху опозицията. Странно е да говориш, че правителството е корумпирано, а в същото време да подпишеш проекти за над 3 млрд.лв.  „Защо не успявате на НС на БСП да наложите една единна позиция не на саморазправа с Корнелия Нинова, а за принципното поведение на БСП. Излезе информация, че Нинова се е срещала с американския посланик. Зафиров посочи, че Нинова в един ден се е срещнала с американския посланик и с руския посланик. Но аз знам, че срещата с руския посланик е била на коктейл в посолството по случай празник на Русия. Това е все едно и аз да съм била на среща с руския посланик. Обяснете не трябва ли тези неща също да се обсъждат“, попита Беновска. Михаил Миков отговори, че Нинова е трябвало да даде информация за срещите си пред членовете на Националния съвет, но не го е направила. Той отбеляза още, че пленумът продължава с по-нисък кворум от този, който се изисква по устав. Михаил Миков помоли Беновска тези въпроси да ги насочи към Корнелия Нинова, защото по устав Нинова получи повече власт. „Залязвате БСП“, отвърна Беновска. Според Михаил Миков, по-важни са идеите и политиките, които БСП предлага да намерят своя ляв носител. „Елате на власт и си осъществявайте Вашите политики“, отвърна Беновска. „Не Вие качвате на власт, за да ни каните, а хората. Трябва да ги убедиш с политики, които са в техен интерес. Ние казваме с оръжейните проекти нищо, че сме в опозиция тези 3,3 млрд.лв, впрочем бюджетът на Министерство на културата годишно е около 100 млн.лв., т.е. всяка година по едни 3-4 бюджета на културата ще отиват за въоръжение“, отговори Михаил Миков. Той попита кой ще кара самолетите и танковете, ако не се вземат мерки за справяне с демографската криза. От 30 000 души армията спадна на 25 000 души, заради липсата на финансова мотивация на военнослужещите. Михаил Миков припомни как навремето България е подарявала танкове на Македония, ракетите сме ги върнали на Русия и се полага всички усилия в посока разоръжаване. „Аз лично като гражданин смятам, че трябва да имаме обновление на армията“, попита Беновска. Михаил Миков даде пример с Австрия, която има 2-3 пъти по-ниски разходи от БВП за отбрана. Румъния е осигурила темп на растеж 6-7%, затова има по-високи разходи за отбрана. „Когато БСП беше на власт, имаше разходи за отбрана 2,6%, но темповете на растеж на БВП са били 6-7%, растяха заплатите, доходите. Сега с 3% ръст, хайде с 4% да се напънеш, ама така да се напънеш, че да ти се пукнат ушите, къде си тръгнал да купуваш тези скъпи машини изведнъж и да натоварваш бюджета и данъкоплатеца“, ядоса се Миков.Кога БСП ще дойде на власт и ще спечели избори?\r\n„Вие знаете ли, че не сте били на власт в София от 1990 г., когато кметът на БКП Стефан Нинов беше свален и знаете ли, че не сте печелили парламентарни избори от 2009г.“, попита Беновска. „Знам и че често задавате този въпрос на Калоян Паргов. Спомняте си, че през 2013 г. Успяхме да съставим правителство като втора политическа сила. Очевидно хората, които дават доверие се разочароват, когато сме на власт и след това се оттеглят. Трябва да трупаме доверие с ясни идеи и послания. Аз съм критичен и по въпроса за прогресивното данъчно облагане. Неравенствата в България растат. БСП две години нито веднъж не внесе законопроекти са премахване на плоския данък“, разкритикува Михаил Миков. За всичко това вина носи дясното управление на България. Има ли нужди от реформи в МВР?\r\n„Бяхте министър на МВР. Критикувате ли и Вие Валентин Радев за убития затворник Пелов“, попита Беновска. Михаил Миков каза, че не иска да критикува вътрешния министър, защото натрупванията в МВР са много тежки и не може МВР да се разглежда извън контекста на цялото общество. Миков предупреди, че масово напускат полицаи, заради липсата на финансова мотивация и премахването на социални придобивки. 9 години Борисов не може да се оправдава с предишните правителства. Смяната на министъра не е решил. Нужен е сериозен преглед на проблемите. Михаил Миков припомни, че Цветан Цветанов го е обвинявал за „златните принтери“, но да отиде да види, че сега някъде пишат с гъши пера. „Наемате ли се излезете с някакво конструктивно предложение за МВР“, попита Беновска. Михаил Миков отговори, че ако го попитат с удоволствие, но насила помощ няма да предлага. „Ако става въпрос за прогресивния данък, веднага ще го напиша и ще го дам на Борисов да го внесе“, заключи експредседателят на БСП Михаил Миков пред Илиана Беновска в предаването „Беновска пита“ по Радио К2 и Канал 3 на 10 юни 2018 година.", "date": "2018.06.11", "title": "Михаил Миков: Високият тон на Корнелия Нинова и караниците с ГЕРБ няма да помогнат на БСП да спечели избори"}
{"url": "http://www.focus-news.net/news/2018/06/11/2532387/burgas-narodniyat-predstavitel-ot-gerb-ivan-valkov-organizira-priemen-den.html", "text": "Народният представител от ГЕРБ - Бургас Иван Вълков ще има открита приемна за граждани в централата на партията в гр. Бургас, на ул. \"Конт Андрованти\" 5. Това съобщиха от пресцентъра на ПП ГЕРБ. Приемният ден ще започне в 10.30 часа. Бургаският депутат е член на Комисията по транспорт, информационни технологии и съобщения и на Комисията за борба с корупцията, конфликт на интереси и парламентарна етика. Всички желаещи могат да се запишат за среща с Иван Вълков на място в офиса на партията или на телефон 056/819040.", "date": "2018.06.11", "title": "Бургас: Народният представител от ГЕРБ Иван Вълков организира приемен ден"}
{"url": "http://www.focus-news.net/news/2018/06/11/2532390/der-stern-sled-poveche-ot-16-mesetsa-prekasvane-normandskata-chetvorka-se-sabira-v-berlin.html", "text": "Министрите на външните работи на Германия, Франция, Украйна и Русия се събират в Берлин, на която да обсъдят украинския конфликт, припомня изданието Der Stern, като отбелязва, че срещата на „нормандската четворка“ е първата след повече от 16 месеца прекъсване на разговорите.\r\nВ навечерието на форума първият дипломат на Берлин Хайко Маас (ГСДП) призна, че очаква разговорите в германската столица да бъдат трудни. \r\nПлановете на Германия да организира нова среща в „нормандски формат“ за Източна Украйна стганаха ясни в рамките на посещението на Маас в Москва.  „Искаме да дадем нова динамика на мирния процес“, заяви министърът на външните работи на ФРГ след срещата с руския си колега Сергей Лавров. Още тогава Маас разкри, че е поканил колегите си от „нормандската четворка“ в Берлин, като подчерта.\r\nВ руската столица първият дипломат на Берлин отново призова страните в конфликта в Източна Украйна да спазват режима на прекратяване на огъня и изрази мнение, че за постигането на прогрес в усилията за мир може да съдейства мисия на ООН. Западът и Русия обаче така и не успяват да постигнат рамкови условия за подобна инициатива.\r\nМиналата седмица стана ясна и позицията на Франция. Отмяната на европейските санкции срещу Русия, за което призова новото италианско правителство, ще влезе в сила само ако мирният процес се движи напред в Украйна, предупреди френският външен министър Жан-Ив Ле Дриан в изявление за радио „Европа 1\". Тереза Герова", "date": "2018.06.11", "title": "Der Stern: След повече от 16 месеца прекъсване – „нормандската четворка“ се събира в Берлин"}
{"url": "http://www.focus-news.net/news/2018/06/11/2532365/donald-tramp-valnenieto-e-vav-vazduha-predi-sreshtata-mi-s-kim-chen-un.html", "text": "Президентът на САЩ Доналд Тръмп заяви, че усеща „вълнението във въздуха“ в Сингапур, където се подготвя срещата му със севернокорейския лидер Ким Чен-ун, пише The Hill.\r\n„Страхотно е, че съм в Сингапур, вълнението е във въздуха“, заяви президента от профила си в социалната мрежа „Туитър“, кацайки в града-държава, където на 12 юни ще се проведе срещата му на високо равнище с Ким.\r\nПо-рано президентът на САЩ заяви, че ще разбере за секунди в началото на преговорите, дали Ким Чен-ун е сериозен, поемайки ангажимента, че ще изостави ядреното оръжие.  Виктор Турмаков", "date": "2018.06.11", "title": "Доналд Тръмп: Вълнението е във въздуха преди срещата ми с Ким Чен-ун"}
{"url": "http://www.focus-news.net/news/2018/06/11/2532391/sliven-obshtinskite-savetnitsi-ot-gerb-organizirat-priemni-za-grazhdani.html", "text": "Общинските съветници от ГЕРБ - Сливен организират приемни за граждани. Това съобщиха от пресцентъра на партията. Приемните на представителите на местния парламент се организират всеки понеделник и преминават при голям интерес. Днес с граждани се срещат Георги Николаев и Димитър Митев. Oт 9.30 до 16.30 часа граждани ще приемат съветниците Живко Минчев и Здравко Костадинов. На 18 юни, от 9.30 до 16.30 часа, ще проведат приемна Георги Стоянов и Керанка Стамова. Общинските съветници Христо Котов и Димитър Павлов ще приемат граждани от 09.30 до 16.30 часа на 25 юни. Приемните се провеждат в офиса на ГЕРБ в Сливен на адрес: ул. \"Цар Освободител\" № 17. \r\nПредварително записване - на тел. 044/63 32 23.", "date": "2018.06.11", "title": "Сливен: Общинските съветници от ГЕРБ организират приемни за граждани"}
{"url": "http://www.focus-news.net/news/2018/06/11/2532373/abc-news-donald-tramp-razgovarya-s-ministar-predsedatelya-na-singapur-predi-sreshtata-si-s-kim-chen-un.html", "text": "Президентът на САЩ Доналд Тръмп проведе разговор със сингапурския премиер Ли Хасиен Лун  в навечерието на историческата си среща на високо равнище с лидера на Северна Корея Ким Чен-ун, предава   ABC News.\r\nДвамата проведоха лична среща, преди към тях да се присъединят техните помощници, продължавайки мероприятието в разширен състав. \r\nСингапур е домакин на безпрецедентна среща на високо равнище САЩ-Северна Корея на 12 юни, на която ще се обсъди слагането на край на севернокорейската ядрена програма. Виктор Турмаков", "date": "2018.06.11", "title": "ABC News: Доналд Тръмп разговаря с министър-председателя на Сингапур преди срещата си с Ким Чен-ун"}
{"url": "http://www.focus-news.net/news/2018/06/11/2532395/pazardzhik-remontni-deynosti-se-izvarshvat-po-napravleniyata-belitsa-poibrene-i-pazardzhik-vetren.html", "text": "Интензивно е движението по главните пътища на област Пазарджик, съобщи за Радио „Фокус“ – Пазарджик дежурният в Областно пътно управление-Пазарджик. Движението по третокласния път Белица – Поибрене от 30 до 35 км се осъществява в една лента чрез поетапно затваряне на лява и дясна ленти за движение, поради частични ремонтни дейности на асфалтовата настилка. Движението по пътя Пазарджик – Ветрен се осъществява в една лента до 22 км, чрез поетапно затваряне на лява и дясна ленти за движение, поради частични ремонтни дейности на асфалтовата настилка. Ограничение има на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта остава опасността от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола.\r\nАлбена ЖИЛЕКОВА", "date": "2018.06.11", "title": "Пазарджик: Ремонтни дейности се извършват по направленията Белица-Поибрене и Пазарджик-Ветрен"}
{"url": "http://www.focus-news.net/news/2018/06/11/2532396/shumen-normalno-se-osashtestvyava-dvizhenieto-v-oblastta.html", "text": "Нормално се осъществява движението в областта, предаде репортер на Радио „Фокус“- Шумен. Пътните настилки са сухи, видимостта е добра. Ограничено остава движението по път ІІІ-701 в участъка Секулово – Тодор Икономово от км 9 до км 16 за автомобили над 3,5 тона,  поради компрометирано състояние на мостово съоръжение. Въведен е обход. В сила е забраната за  движението по път Радко Димитриево – Друмево за автомобили над 10 тона поради свлачищни процеси. Обходът е Шумен- Овчарово- Друмево.\r\nИвелина ИВАНОВА", "date": "2018.06.11", "title": "Шумен: Нормално се осъществява движението в областта"}
{"url": "http://www.focus-news.net/news/2018/06/11/2532393/blagoevgrad-pochinal-e-i-vtoriyat-postradal-pri-katastrofata-v-kvartal-strumsko-v-blagoevgrad.html", "text": "Починал е и вторият пострадал при катастрофата в квартал „Струмско“ в Благоевград. Това съобщиха за Радио „Фокус“-Пирин от Многопрофилна болница за активно лечение-Благоевград. Пострадалият е починал около 21.00 часа снощи в реанимацията на благоевградската болница.„Фокус“ припомня, че около 18.00 часа на 10 юни на оживено кръстовище на входа на квартал „Струмско“ при тежка катастрофа между два автомобила, единият от които учебен, пострадаха тежко мъж и жена, които са пътували в учебния автомобил. След транспортирането на пострадалите в МБАЛ-Благоевград пострадалата жена е починала още в шокова зала.\r\nНатали СТЕФАНОВА", "date": "2018.06.11", "title": "Благоевград: Починал е и вторият пострадал при катастрофата в квартал „Струмско“ в Благоевград"}
{"url": "http://www.focus-news.net/news/2018/06/11/2532392/ramadan-atalay-ninova-oprostachva-serioznite-dela-v-darzhavata-do-stepen-nevazmozhnost-za-vzimane-na-resheniya.html", "text": "Нинова „опростачва“ сериозните дела в държавата до степен невъзможност за взимане на решения. Това каза Рамадан Аталай, ДПС, в разговор с Илиана Беновска в седмичното обзорно политическо предаване „Беновска пита“ по „Канал 3“ и „Радио К2“.\r\nАталай заяви позиции по следните теми:Подкрепата на ДПС при правителствата и президентите; За опозицията, партньорите на ГЕРБ в правителството и скандалите; Какво се провали при срещата с Путин?; Възможни предсрочни избори; Каква е съдбата на държавата и вървим ли по течението?\r\nБеновска посрещна Рамадан Аталай и припомни, че гостът ѝ е бил председател на енергийната комисия и го попита – колко години е в политиката и за това време колко правителства и президенти ДПС е имала в България. Аталай каза, че за съжаление или радост е 21 години вече в политиката на страната ни, а относно историческите факти – сподели, че не ги е броил. Беновска спомена служебното правителство на Беров, Тройната коалиция, правителството на Орешарски, президентът Първанов – 2 мандата с подкрепата на ДПС, президентът Радев с решителните гласове на партията. „Всички президенти в България по една или друга причина са получавали наша подкрепа, когато са работили в интерес на държавата“ каза Аталай и обясни, че понякога настъпва „амнезия“ и политиците забравят за подкрепата от ДПС и прехвърлят негативните моменти в управление върху партията. Той бе категоричен, че ДПС не се срамуват от решенията, които са взети с тяхна подкрепа, по отношение на енергетиката. Водещата припомни случая в с. Кочан, когато Доган е подкрепил Борисов. Аталай каза, че не си спомня точно тогава почетният председател на ДПС да е подкрепял сегашния премиер, но когато Борисов все още е бил на поста главен секретар на МВР неговите идеи са съвпадали с идеите и вижданията на правителството на Царя. Беновска отбеляза, че Мустафа Карадайъ е изразил общата воля на ДПС да подкрепят третото правителство на Борисов. Аталай потвърди и обясни, че уважават избора на обществото и няма как страната да бъде без сформирано правителство, а то ще бъде подкрепяно от тяхна страна, докато взима правилните решения. „Нашата подкрепа е винаги в интерес на държавата и когато партньорите на това правителство, заради личния си интерес са откланяли от правия път...“ каза Аталай, а Беновска попита на кое правителство. Аталай посочи предишното и сегашното правителство, а водещата добави и кабинета на Орешарски и попита кой се е отклонил тогава от посоката, че ДПС са подали оставката и кой на кого е бил партньор – БСП на ДПС или обратното. Аталай отговори, че е ясно, че ДПС са били партньори на БСП и подчерта, че ролята на Борисов тогава е била много сериозна за създаване на негативна обстановка в страната. Беновска попита защо ДПС сега не критикуват Корнелия Нинова за нападките ѝ срещу Борисов. Гостът отговори, че БСП не напускат парламента, когато си искат, но Беновска го прекъсна и отбеляза, че скандалите са ежедневни. Аталай не се съгласи, че скандалите са създадени от опозицията. Той обясни, че управляващата партия и партньорите си създават скандалите, които са продукт на техните действия. Водещата попита с какво ГЕРБ не е угодила на БСП. Аталай отбеляза, че не е необходимо угаждане, а проследяване на политиката, която е в интерес на страната и подчерта, че „скандалното“ е да се отстъпва в интерес на управляващия партньор, когато техните предложения не работят в името на България. Беновска попита кое е било лошото в Срещата на Върха предизвикало смеха и профанизацията ѝ от страна на лидера на БСП Нинова, която ще пише за „ходенето по моста на влюбените на Борисов, Макрон, Мей и Меркел“. Аталай призова да не се „опростачват“ сериозните дела и дейности в държавата до такава степен, че да не могат да се вземат правилните решения. Той каза, че също има мнение за разходките по моста, сочните целувки и т.н., но отбеляза, че Срещата на Върха и Европредседателството на България ще остане в историята на страната и призова премиерът Борисов да осъзнае какъв късмет има, защото е първият, който европредседателства, и е премиер на държава, която участва във взимането на решения в ЕС. Беновска допълни неговите думи с мисълта, че „късметът идва при подготвения“. Аталай се съгласи и подчерта, че премиерът има усет и много натрупан опит, но пък този опит не му е помогнал при срещата с президента Путин. Според госта Борисов трябва да разбере причините защо така се е случило и защо е бил „закаран“ на срещата от Външното министерство неподготвен. Беновска обясни, че държавата 30 години е вървяла назад, а в момента искаме за 3 минути да надскочим всичко това. Аталай отговори, че Борисов участва в този процес последните 10 години и е имал периоди, в които и той „дърпа назад случващото се между двете държави“. Той обясни, че това се говори в обществото, но Беновска го прекъсна и каза, че навсякъде се говорят много „гадости и фалшиви новини“ и сподели, че Атанас Зафиров от БСП е „предрекъл“, че до края на годината ще има предсрочни избори, но не е могъл да отговори на въпрос от журналистите коя е датата и президентът Радев ли я е определил. Водещата попита госта си дали ДПС искат предсрочни избори. Аталай обясни, че тази тема не е била обсъждана скоро в партията, но липсата на държавност се усеща и в най-ниските нива на обществото и според него на общинско и областно ниво „кадрите на ГЕРБ са излезли извън обществото, изпуснали са пулса и са се взели много на сериозно“. Беновска попита госта си откъде знае това. Той отговори, че обикаля страната и това вижда, тъй като изборите се печелят с натиск и с назначаване на лица в държавните служби. Аталай обясни, че средната класа в България се състои от областните и общинските председатели на ГЕРБ и бизнесмените, които работят за партията. Беновска попита какво означава това – че в ГЕРБ отдолу нагоре тръгва напрежение. Аталай отговори, че в партията има натиск на регионално ниво, където липсва усет за реакцията на обществото при определена ситуация, например избори. Гостът спомена, че се връща от място в страната, чиито жители са се оставили на произвола на съдбата, а правителството няма енергията и идеите да води държавата, политиката, културата, а я разрушава и се бори срещу шума и се занимава със смяна имената на местности, опитва се да угоди на националистите, което вече е и проблем на Европа. Беновска попита какво е решението на този въпрос. Аталай определи състоянието на държавата като „самотек“ – без идеи и визия за развитие. Той попита водещата дали в някой сектор има стратегия за развитие. Беновска каза, че се занимава с дуалното и професионалното образование и смята, че има стратегия, но трябва да се развие. Депутатът от ДПС подчерта, че това е идея, която дълго време се разработва в България, но няма инженери, архитекти, няма класа, която да поведе икономиката и най-важното няма единна стратегия за това с какво ще се занимава страната. Енергетиката и липсата на стратегия; Образованието и липсата на кадри; ДПС на власт\r\nВодещата попита защо ДПС е против „АЕЦ Белене“. Аталай определи това като строеж на базова мощност без база и припомни, че при управлението на Царя е била приета енергийна стратегия и след направени сметки е изчислено, че ще има много недостиг на мощност и решението на ДПС е било против ядрената енергетика, но в името на държавата е взето решение да се строят 2 блока в Белене, но досега трябваше да са затворени много от централите, които замърсяват. Беновска каза, че това е сериозен социален проблем, свързан с изхранването на населението. Аталай обясни, че досега е имало достатъчно време, в което да им се създаде друга сфера на поминък. Той продължи с това, че няма как да се строи „АЕЦ Белене“, защото тази година 100 квалифицирани работници се пенсионират от „АЕЦ Козлодуй“ и не сме подготвени с ядрени специалисти. Беновска каза, че Теменужка Петкова миналата седмица е обяснила, че именно от „АЕЦ Козлодуй“ ще бъдат взети кадри. Депутатът от ДПС подчерта, че именно там има недостиг на кадри и България трябва много сериозно да наблегне на образованието и енергийната стратегия. Той отбеляза, че обществото няма информираност и призова правителството чрез анализи и ясна стратегия да обяснят на гражданите дали е необходима нова мощност и ако наистина е необходима да се прецени къде да бъде и от каква енергия да произлиза. Беновска попита какво ще направят ДПС по този въпрос. Аталай каза, че ще използват трибуната и медиите, за да е информирано обществото, да се знае, че решенията не се взимат ден за ден и се надява партията да дойде на власт, за да могат те да взимат решенията, защото взиманите от ДПС решения досега никога не са били против сигурността и интереса на България. Водещата попита госта си дали смята, че при бъдещи избори ДПС ще има по-добри резултати от миналите, които са най-ниските досега. Аталай подчерта, че се борят за това и искат да убедят избирателите, че ДПС е политическата сила, която ще изведе страната от настоящето състояние.\r\n Така завърши разговорът между Рамадан Аталай и Илиана Беновска в седмичното обзорно политическо предаване „Беновска пита“ по „Канал 3“ и „Радио К2“ на 10-ти юни 2018 година.", "date": "2018.06.11", "title": "Рамадан Аталай: Нинова „опростачва“ сериозните дела в държавата до степен невъзможност за взимане на решения"}
{"url": "http://www.focus-news.net/news/2018/06/11/2532401/gabrovo-ogranicheno-e-dvizhenieto-v-uchastak-ot-pat-veliko-tarnovo-stara-zagora.html", "text": "Ограничено е движението в участък от път Велико Търново – Дряново – Габрово – Стара Загора, в района на град Габрово. По улица „Малина“ в областния център се извършват строителни дейности, които трябва да приключат до 31 август 2018 година. На място  е поставена необходимата сигнализация, а обходният маршрут за квартал Чехлевци е по път III – 5004 – път II – 44 – път III – 4404. Това съобщиха за Радио „Фокус” – Велико Търново от Областно пътно управление-Габрово. Условията за пътуване в областта са нормални. Настилките са сухи, трафикът – интензивен. Времето е предимно ясно и слънчево. Затворен за моторни превозни средства с ширина по – голяма от 3.30 метра е участък от пътя между селата Кормянско и Малък Вършец. Ограничението е въведено за отсечката при км 10+080, където има стеснен участък при мост над река Крапец. В региона е поставена необходимата сигнализация. Въведен е обходен маршрут за превозни средства над 3.30 м по път III-401 Граница Ловеч – /Кормянско-Малък Вършец/ – при км 46+800 по общински път до III-403 в с. Малък Вършец. До 31 август 2018 година включително ще се извършват ремонти в участък от пътя Чехлевци-Велчевци. Движението е в едната лента. Отворен е прохода Шипка, но там е в сила забраната за товарни автомобили над 12 тона. В района настилката е предимно суха, в по-усойните места – мокра. Нека водачите карат с повишено внимание, призовават от ОПУ – Габрово.\r\nЛуиза ТРАНЧЕВА", "date": "2018.06.11", "title": "Габрово: Ограничено е движението в участък от път Велико Търново – Стара Загора"}
{"url": "http://www.focus-news.net/news/2018/06/11/2532397/dimitar-abadzhiev-balgariya-ne-e-imala-tolkova-aktivna-vanshna-politika-prez-poslednite-28-godini-za-koeto-subektivnata-rolya-na-borisov-e-golyama.html", "text": "България не е имала толкова активна външна политика през последните 28 години, за което субективната роля на Борисов е голяма. Това каза Димитър Абаджиев, посланик в Словения , в разговор с Илиана Беновска в предаването “Беновска пита” по Радио К2 и Канал 3\r\n\r\nДимитър Абаджиев подари на водещата книгата „Шанхай“ с обяснението, че Шанхай вече е много важна част от неговия живот. Водещата Илиана Беновска прочете посвещение, което гласи: „На Илиана, която е родена както и аз на 15-ти декември, с пожелание да не спира да бъде това, което е и от време на време да си спомня за „Завета на слоновата кост““. Тя прочете, че „Заветът на Слоновата кост“ гласи „Ние имаме достатъчно религия, за да се мразим, но не достатъчно, за да се обичаме един друг“. Беновска подари на своя гост книгата с интервюто й с почетния председател на ДПС с думите: „И понеже имаме достатъчно религия и да сме умни, аз Ви подарявам Ахмед Доган, говорили сме с него в едно голямо интервю от 1992 г, срам ме е да кажа – преди 26 години.\r\nИлиана Беновска припомни на зрителите и слушателите, че гостът й Димитър Абаджиев е участвал преди години в група, която сам е създал -  „Джара-Джара“ и пусна да звучи в ефир едно от парчетата им. Той обясни, че авторството е съвместно между него и двама негови приятели. Самият албум е записан в студиото на ФСБ през 1990 г. \r\n„Носите ми „Шанхай“, преди Словения бяхте консул в Шанхай, предстои да се проведе в София форматът 16+1, големите китайски срещи. Какво да очакваме от нея, още повече, че се говори, че ще имаме и инвеститор за АЕЦ „Белене“ евентуално, от китайски произход? Говореше се дори, че тази среща е под въпрос, но се оказа, че не е!“, попита водещата Илиана Беновска. Димитър Абаджиев отговори, че това е един много важен формат, иницииран от Китай преди 7-8 години. Идеята е да се компенсира липсата на достатъчно активност по отношение на бизнеса между Китай и страните от Централна и Източна Европа. За пръв път в България ще се проведе форум на лидерите на страните от 16+1, което е голям успех за България.\r\n„Каква трябва да бъде българската задача, освен да е домакин?“, продължи водещата Илиана Беновска. Събеседникът й отговори, че е много добре, че сегашното правителство осъзнава важността на отношенията с Китай. „Колко е голям Вашият принос това да се случи?“, попита водещата Илиана Беновска. Той отговори, че не би казал, че има голям принос. „Моята роля е такава, каквато аз съм успял да изиграя като генерален консул, положих всички усилия, но основната роля разбира се е на правителството, на премиера за това, че срещата ще бъде тук. Самият знак, че срещата ще бъде тук и присъствието на премиера Ли Къцян ще бъде знак за китайските инвеститори и това ще даде нов тласък на интереса към България!”, категоричен бе посланикът ни в Словения.\r\n„Не сме ли малка територия? Какво можем да предложим ние на мащабния китайски бизнес?”, попита водещата Илиана Беновска. Събеседникът й отговори, че имаме доста предимства – част от ЕС сме, намираме се на кръстопът и имаме може би най-добрата данъчна политика. На забележката на водещата, че БСП искат да премахнат плоския данък, Димитър Абаджиев отговори, че според него това би било грешка. Той добави, че за наше съжаление имаме и евтина работна ръка, а всичко произведено у нас става продукт на ЕС и може да се пласира на целия европейски пазар. Водещата отбеляза, че работната ръка в Китай е дори по-евтина от тази в България. Гостът й не се съгласи и обясни, че в някои райони, като Шанхай например, заплатите са по-високи от тези в България. \r\nДимитър Абаджиев обясни, че има западни лидери, като шведския премиер например, които са против формата 16+1, защото разделя Европа. „Аз не мисля, че е така, защото дори и сега инвестициите в западната част на Европа са по-големи от тези в източната. Този формат според мен е една добра платформа! При Китай е много важно да влезе човек на тяхната честота, там всичко е по друг начин разположено във времето и инвестициите зависят от това също!”, категоричен бе той.  \r\n„Взимайки „Завета на Слоновата кост”, който прочетохме в началото, ще го прочета пак – Ние имаме достатъчно религия, за да се мразим, но не достатъчно, за да се обичаме един друг”, мисъл на Джонатан Суифт, да Ви запитам – Срещата на върха, която се състоя под патронажа на Бойко Борисов в рамките на европредседателството в София, БСП и лично Корнелия Нинова се опитват да я профанират, какъв е отзвукът в Европа, в Словения от тази среща?”, попита водещата Илиана Беновска. Димитър Абаджиев отговори, че специално в Словения отзвук е много положителен за България, там смятат, че страната ни, като председател на Съвета на ЕС, е успяла да влезе в лидерска активна роля. Това е казано директно от министър-председателя на Словения Миро Церар по време на срещата му с Борисов в Любляна. Казано е и от президента на Словения Борут Пахор по време на посещението му в България и срещата с президента Румен Радев. „Те оценяват това, че България успя да превърне темата за целия регион на Западните Балкани във важна тема за цяла Европа. Всичко това се оценява наистина!”, категоричен бе посланикът ни в Словения. \r\n„В началото на коментара си запитах какво ще прави Борисов през лятото, като приключи европредседателството, дали ще може да продължи темата за консолидацията на Западните Балкани, за техния прием в ЕС и НАТО, дали ще продължим да бъдем мост между Европа и Турция? Каква е Вашата оценка?”, попита водещата Илиана Беновска. Събеседникът й отговори, че толкова активна външна политика през последните 28 години България не е имала. Той беше категоричен, че субективната роля тук има голямо значение, ролята на премиера и на външния министър за ключови за това. „Мисля, че тази инерция трябва да се запази и ще се запази, защото те и след европредседателството ще продължат да бъдат министър-председател и министър на външните работи и съм сигурен, че и г-н Борисов, и г-жа Захариева ще използват тази инерция. И пак казвам, това, което виждам в Словения, която е една страна член на ЕС, на еврозоната, на Шенген, за пръв път чувам такива оценки за България!”, категоричен бе той.\r\nДимитър Абаджиев обясни, че на 22 юни предстои първото учредително събрание на словенския парламент, след което президентът трябва да връчи мандат за съставяне на правителство на лидера на партията с най-много гласове. Това е Демократическата партия на Словения на Янез Янша. Тази партия е член на ЕНП, а самият Янша е близък до идеите на Виктор Орбан. Много трудно обаче ще се състави правителство, защото поне засега лидерите на повечето партии са заявили, че няма да участват в коалиция с него, главно поради субективни различия със самия Янша. Абаджиев заяви, че в Словения се е потвърдила тенденция на избор на партия, която защитава идеята за развитие на Европа на националните държави. В същото време обаче ляво-центристките партии също имат доста голям процент. „Аз очаквам трудно сформиране на правителство, такова е и очакването на повечето анализатори!”, заяви посланикът ни в Словения.\r\n„Трябва ли България да се приближи повече до политиката на Вишеградската четворка?”, попита водещата Илиана Беновска. Димитър Абаджиев отговори, че ние трябва да защитаваме националния си интерес, както го правят страните от Вишеградката четворка. Това обаче трябва да става не само през призмата на оцеляването, а и на това ЕС да се превърне в средство народите в него да живеят по-добре. \r\n„Бяхте и в управляващия орган на „Набуко”, който за съжаление не се осъществи, трябва ли да се строи АЕЦ „Белене”, доколкото Вие, като посланик можете да вземете отношение по въпроса?”, попита водещата Илиана Беновска. Димитър Абаджиев отговори, че основният проблем на България по отношение на енергетиката е зависимостта ни. В случая сме зависими от Русия, но от който и друг да бяхме зависими, това не е добре, защото води до монопол на цените. Това продължава да бъде огромен проблем за България.\r\n„Кога ще Ви видим в Рияд?”, попита водещата Илиана Беновска. Събеседникът й отговори, че не би могъл да даде точен отговор, защото това е решение на правителството, съгласувано с президента. „Това, което мога да кажа, е, че България трябва да има дипломатическо представителство там, тъй като Саудитска Арабия е може би един от най-ключовите, да не кажа най-ключовия играч в този регион и затова България трябва да има силно присъствие!”, завърши Димитър Абаджиев разговора си с Илиана Беновска в предаването “Беновска пита” по Радио К2 и Канал 3 на 10 юни 2018 година.", "date": "2018.06.11", "title": "Димитър Абаджиев: България не е имала толкова активна външна политика през последните 28 години, за което субективната роля на Борисов е голяма"}
{"url": "http://www.focus-news.net/news/2018/06/11/2532394/ramush-haradinay-vzaimnoto-priznavane-shte-bade-ofitsialen-kray-na-voynata-sas-sarbiya.html", "text": "Лидерът на кабинета в Прищина Рамуш Харадинай твърди, че косовската армия ще бъде създадена тази година и че армията „спечели доверието на всички, дори това на сърбите от Косово\", пише белградското електронно издание Blic, като допълва, че според премиера на най-младата държава на Балканите взаимното признаване ще бъде официален край на войната със Сърбия.\r\n„Косово ще има армия тази година. Измина много време, но това не е загубено, през този период армията спечели доверието на всички, дори на сърбите от Косово. Има младежи от северната част на страната, които са в армията на Косово и по този начин показваме, че не създаваме националистическа армия“, коментира Харадинай в рамките на пресконференция.\r\nМинистър-председателят на най-младата държава на Балканите твърди, че процесът на създаване на косовската армия е на финалната права и скоро ще бъде завършен, независимо дали чрез конституционни или законови промени, предаде RTK2.\r\nКоментирайки отношенията между Прищина и Белград, косовският министър-председател отново подчерта, че взаимното признаване е единственото решение, с което може да бъде завършен диалогът за нормализиране на двустранните отношения.\r\n„Със Сърбия водихме война, която беше прекратена на 9 юни 1999 г., но официално тя ще бъде приключена, когато двете страни се признаят взаимно. Точно както призна Хърватия, Босна и Херцеговина, Сърбия трябва да признае и Косово. Това е в наш интерес и не трябва да се страхуваме да седнем заедно за масата за преговори и да формализираме признаването\", отбеляза Харадинай.Тереза Герова", "date": "2018.06.11", "title": "Рамуш Харадинай: Взаимното признаване ще бъде официален край на войната със Сърбия"}
{"url": "http://www.focus-news.net/news/2018/06/11/2532385/ombudsmanat-maya-manolova-shte-se-sreshtne-s-minyorite-ot-rudnika-v-bobov-dol.html", "text": "Омбудсманът Мая Манолова, заедно с експерти от Министерството на труда и социалната политика, Националния осигурителен институт и Агенцията по заетостта, ще се срещне в 13.30 часа с миньорите от последния подземен рудник за добив на въглища в Бобов дол. Това съобщиха от пресофиса на омбудсмана на Р България. 400  работници остават без работа, заради поетапното закриване на рудника, което предизвика тревожност сред тях и техните семейства. Много от миньорите са в пенсионна възраст, но поради законодателни промени, няма да могат да се пенсионират, а други имат нужда от преквалификация и нови работни места.", "date": "2018.06.11", "title": "Омбудсманът Мая Манолова ще се срещне с миньорите от рудника в Бобов дол"}
{"url": "http://www.focus-news.net/news/2018/06/11/2532402/der-standard-noviyat-italianski-vatreshen-ministar-zaplashi-da-zatvori-pristanishtata-za-migrantski-korabi.html", "text": "Новият министър на вътрешните работи на Италия Матео Салвини от крайнодясната „Лига“ направи първият си недвусмислен ход. В неделя той отправи предупреждение, че ще разпореди затваряне на пристанищата в страната за кораби, на борда на които има повече от 600 търсещи убежище, съобщава австрийският национален ежедневник Der Standard.\r\nСалвини призова властите на Малта да дадат възможност на плавателните съдове с мигранти да акостират на острова. В противен случай Италия ще затвори своите пристанища, увери вътрешният министър на средиземноморската страна.\r\nДо изострянето на тона се стигна заради конкретен случай и заради действията на спасителния кораб „Водолей“. На борда му имаше 629 търсещи убежище, включително 123 непълнолетни без придружител, 11 деца и седем бременни жени. В писмо до управляващите в Малта Салвини посочва, че е ангажимент на Валета да им гарантира закрила, след като мигрантите са спасени в близост до бреговете на Малта. Няма никакви основателни причини те да бъдат изпращани в Италия. В този случай Малта няма нито правомощия, нито задължение да оставя бежанците на италианския бряг, категоричен бе Салвини. Тереза Герова", "date": "2018.06.11", "title": "Der Standard: Новият италиански вътрешен министър заплаши да затвори пристанищата за мигрантски кораби"}
{"url": "http://www.focus-news.net/news/2018/06/11/2532400/antoaneta-hristova-sled-evropredsedatelstvoto-pred-borisov-e-izpravena-sotsialnata-politika-na-balgariya.html", "text": "След европредседателството – пред Борисов е изправена социалната политика на България. Това каза професор Антоанета Христова, политически психолог, директор на Института за изследване на населението и човека към БАН, в разговор с Илиана Беновска в предаването „Беновска пита” по „Радио К2” и „Канал 3”. Тя заяви позиции по следните теми: Оценка за европредседателството на България\r\n „Професор Антоанета Христова – БАН, добре сте ми дошли, заповядайте! Озаглавих темата на нашия разговор: „За истината и лъжата в политиката и медиите”, с което мисля, че може се обхванат много неща. Каква е оценката Ви за Европредседателството на България?”, обърна се водещата Илиана Беновска към своята гостенка. „Това европредседателство даде по-голямо самочувствие на България. Ние някак си гледаме процесите отстрани, до този момент. Някак си се чувстваме в „антрето”. Не сме факторите, които определят резултата. Да, това европредседателство може да събира различни оценки, но за мене най-голямата е тази, че показахме, че можем да лидираме процеси. Тези процеси не могат да бъдат крайни, бързи, дотам детайлно-резултатни, че да бъдат всички доволни и да кажем: „ура, тука се случиха нещата, край!”, но тука се започна един процес, който даде нова визия, нова перспектива, нова гледна точка на политиците ни, шанс и визия за себереализация на отделния българин. В това съм напълно убедена!”., отговори Антоанета Христова. „Добре де, но възниква въпросът, че очакванията се разминават с резултатите. Много от така наречените анализатори се опитват да критикуват резултатите от много неща: от срещата на върха; от посещението на Борисов в Русия; от това дали трябва да се строи АЕЦ „Белене”; от това дали сме годни да бъдем „мост” между Турция и Европа и ред други неща. Кой моделира процесите?”, попита Илиана Беновска. „Не може да няма критика, защото тука си имаме местни политически борби, защото тука всеки се опитва да намери пробивната, в която и през която ще може после да реализира собствената си идея, политика, да насочи медиите към самите себе си. Политиката тука се възприема само като сблъсък. Много по-друга опция на политическа култура е тогава, когато нещата да бъдат признати точно в периода, когато се случват добре за държавата. Нормално е, типично е българско, типично политически българско като култура. Не съм изненадана, за мен нещата се развиват нормално в момента. Въпросът е оттук накъде ще се развиват.”, анализира магистърът по Психология от СУ „Св. Климент Охридски.Коалиционните и междупартийни отношения в България\r\n „Добре ли се развиват отношенията А – между коалиционните партньори, от една страна, Б – с опозицията, от друга страна?”, смени темата на дискусията Илиана Беновска. „Ще започна с коалиционните партньори – много сложни взаимоотношения. Взаимоотношения, които са определени от обстоятелствата да държат властта, да могат да формират кабинет и да управляват. И двете страни си знаят какво са дали и какво са взели от това „ръкостискане”. Със сигурност мога да кажа, че с приближаването на изборите, противопоставянията ще се случват все повече и повече. Всеки осъзнава смисъла от тях”, констатира специализантката по Клиенто-центрирана консултация и психотерапия към Международния институт по личностно-центриран подход в гр. Лугано, Швейцария. „Какви избори наближават?”, потърси уточнение Илиана Беновска. „Европейски, местни догодина”, поясни Антоанета Христова, която е изучавала Политическа психология в „Маршън център”, САЩ. „А сега наближават ли някакви други избори? БСП казаха, че до края на годината щяло да има предсрочни избори!”, продължи Илиана Беновска. „Не, не казвам, че приближават, напротив. Казвам, че им трябва време, говоря за ГЕРБ и Патриотите, да се отграничат, за да могат да имат своя профил по време на избори. Този профил не става за един месец.”, аргументира се лекторът по дисциплината Политическа психология в Нов български университет – гр. София. Сравнение между вицепремиерите Валери Симеонов и Красимир Каракачанов\r\n „Как се отграничава вицето Симеонов, за разлика от вицето Каракачанов? Това са коалиционните партньори”, задълбочи темата Илиана Беновска. „Профилът им е много различен. Аз, когато говоря за тях, винаги говоря за три глави на един змей. Не знам дали те искат да бъдат един змей, дали са осъзнали, че трябва да са един. Тези глави са много различни!”, заяви лекторът по Политическа психология и политически маркетинг в Югозападния университет „Неофит Рилски” – гр. Благоевград. „Искрено се развеселих, това съм го пропуснала! Нали знаете, че юнакът накрая идва и отсича и трите глави на триглавия змей!”, каза, смеейки се, Илиана Беновска. „Ако не се преформатира „змеят”. Всяка една глава е много различна. В своето единство – те правят цяло. Ако имат този разум да осъзнаят това, вероятно ще имат и по-добра перспектива в бъдеще!”, отчете бившият преподавател по дисциплините Политическа психология и Връзки с обществеността във Военната академия „Г.С.Раковски” – гр. София. „Все пак обаче – процесът на адаптивността към властта. Красимир Каракачанов има много голям стаж в политиката!”, направи допълнителен ракурс на темата Илиана Беновска. „Не бих казала, че единият е по-малко адаптивен. Единият се вижда много силно, много ярко, говоря за Валери Симеонов. Той бива отразяван. Той чертае път само със собствената си личност, заради това свое ярко, силно, по някой път – неконтролирано, неовладяно поведение!”, отговори главният редактор на списание „Психологични изследвания”. „Вие за неговата политика ли сте, или не?”, попита Илиана Беновска. „Не, не го оценявам в момента. Смятам, че той направи максимума на това, на което е способен в момента”, категоричен беше директорът на младежката школа за социални науки. „Какво мислите за това, че той дава на прокуратурата Министерството на туризма? Психологът да каже.”, продължи Илиана Беновска. „От правна  гледна точка е ударил „десятката”! Психологът ще каже, че твърде е естествен, напорист и упорит, вижда му се! Надявам се, даже от такъв вид напористо поведени, да се ражда добър резултат”, констатира докторът по психология. Личността на Корнелия Нинова\r\n„И Корнелия Нинова ли е твърде естествена, опозиционно?”, продължи психологическия калейдоскоп на българската политика Илиана Беновска. „Корнелия Нинова си има своите цели, добри успехи”, сподели мнението си Антоанета Христова. „Например кои?”, заинтригува се Илиана Беновска. „Това, че задържа лидерството си в партия, която има много сериозни вътрешни противоречия!”, разясни политическият психолог.\r\n „Професор Христова, хайде да не се правим на толкова невинни. БСП, те не могат, те не са никакъв „змей”! Те са като „широко разтворени пръстчета”, вместо да се свият в юмрук, те не могат! Корнелия Нинова запазва поста си, но знаете ли какво ми казаха на пресконференция в 15:00 часа? Попитах: „Къде е г-жа Нинова?”, че напоследък се губи от пресконференциите, и като критикува Бойко Борисов, да каже своите успехи за последните две години. Аз споменах един успех – село Микреш, Видинско, спечелени избори. Курумбашев спомена втори успех – изборът на президента, но аз тука добавих, няма да ме оборите, че ДПС помогнаха. Третият успех, според Курумбашев, е това, че ГЕРБ са приели позицията на БСП за „Белене”. Дотука бяха успехите, които самото БСП ги признава!”, анализира Илиана Беновска.  „Това имам предвид, казвам, че й е трудно! Тя е изправена пред много сериозен проблем – да превърне опозиционния образ на БСП, който е шумен, ярък, даже, по някой път, минава рамката на културното политическо дебатиране и опозиционно говорене, да го превърне във внушение за това, че има капацитет за управленско говорене. До този момент това не се е случило. Не знам дали ще й се отдаде”, отбеляза Антоанета Христова.България след европредседателството\r\n„Какво ще се случи след европредседателството? Какво трябва да прави Борисов?”, в заключение попита Илиана Беновска. „Пред Борисов е изправена социалната политика на България. Той трябва да преориентира, и говорене, и политики, и решимост, и лица, които да покрият темата, защото това ще бъде темата на конфликта на политическия терен в България оттук нататък”, завърши Антоанета Христова разговора си с Илиана Беновска в ефира на „Радио К2” и „Канал 3” на 10 юни 2018 година.", "date": "2018.06.11", "title": "Антоанета Христова: След европредседателството – пред Борисов е изправена социалната политика на България"}
{"url": "http://www.focus-news.net/news/2018/06/11/2532399/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата на 11 юни. Това съобщиха от пресцентъра на дружеството.\r\nВъв връзка с подмяна на спирателен кран на ул. „Гюешево“, жк. „Сердика“ се налага спиране на водоподаването от 09:30 до 19:30 часа на клиентите на „Софийска вода”, живеещи в района на: ул. „Гюешево“ между ул. „Камен Андреев“ и ул. „Три уши“; бул. „Инж. Иван Иванов“ между ул. „Три уши“ и бул. „Александър Стамболийски“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Гюешево “ на ъгъла с ул. „Батолова воденица“.\r\nВъв връзка с монтаж на спирателен кран в кв. „Враждебна“ се налага спиране на водоподаването от 09:30 до 18:30 часа на клиентите на „Софийска вода”, живеещи в района на: ул. 5, ул. 30, ул. 8 и ул. 32. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. 5 на ъгъла с ул. 10.\r\nВъв връзка с подмяна на спирателни кранове в кв. „Бусманци“ се налага спиране на водоподаването от 10:00 до 18:00 часа на клиентите на „Софийска вода”, живеещи в района на: ул.\" Асен Игнатов“, ул. \"Родината\", ул. \"Татарски път\", ул. \"Гълъбец\", ул. „Д-р Иван Стаменов“, ул. „Вучко Игнатов-Даскала\"; ул. „Перуника“ от ул. „Асен Игнатов“ до ул. „Генерал Йосиф Гурко“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Вучко Игнатов – Даскала“ на ъгъла с ул. „Ловджийска“ и на ул. „Перуника“ № 14.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.06.11", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2018/06/11/2532404/prodalzhavat-remontnite-deynosti-v-10-kilometrov-uchastak-ot-magistrala-hemus-do-varna.html", "text": "Сухи са пътните настилки на територията на Варна и областта. Условията за пътуване са добри, предаде репортер на Радио „Фокус“ – Варна. Времето е предимно слънчево, видимостта е добра. Движението по основните направления за София, Бургас и Добрич е с нормална интензивност. По данни на Агенция „Пътна инфраструктура“ продължават ремонтите на асфалтовата настилка по участъци от автомагистрала „Хемус“ до Варна. Движението се осъществява двупосочно в платното за София м участъка между пътните възли „Невша“ и „Млада Гвардия“, от 375-ти километър до 381-ви километър. Трафикът в участъка между пътните възли „Ветрино“ и „Неофит Рилски“ от 389-ти километър до 393-ти километър в посока Варна се осъществява двупосочно в лявото платно. Затворен е пътен възел „Неофит Рилски“, като моторните превозни средства се пренасочват по път I-2 Русе – Варна. Слизането от AM “Хемус“ в посока селата Габърница и Неофит Рилски се осъществява на пътен възел „Ветрино“. Затворена е се връзката при  пътен възел „Неофит Рилски“ в посока Варна. Движението се пренасочва по път I-2 Русе – Варна, като качването на автомагистрала “Хемус“ се осъществява при  пътен възел „Девня“. Движението по автомагистрала „Черно море“ между Варна и Бургас, от 2-ри до 3-ти километър се осъществява при пълно затваряне на платното в посока Бургас. Автомобилният трафик е пренасочен в платното в посока Варна поради ремонт на виадукта „Звездица“. С повишено внимание шофьорите трябва да преминават и през участъка от 125-ти и 165-ти километър от по Румъния-Дуранкулак-Балчик-Варна-Бургас. Причината е монтаж на ограничителни системи. Движението се осъществява в свободната лента, съобразно създадената организация.\r\nДиана СТОЕВА", "date": "2018.06.11", "title": "Продължават ремонтните дейности в 10-километров участък от магистрала „Хемус“ до Варна"}
{"url": "http://www.focus-news.net/news/2018/06/11/2532406/radosvet-radev-sled-lov-i-predi-voyna-se-lazhe-nay-mnogo-po-povod-konflikta-simeonov-angelkova.html", "text": "След лов и преди война се лъже най-много- по повод конфликта Симеонов-Ангелкова. Това каза Радосвет Радев, собственик и изпълнителен директор на „Дарик радио”, в разговор с Илиана Беновска в предаването „Беновска пита” по „Радио К2” и „Канал 3”.\r\nРадев заяви позиции по следните теми: Оценка за европредседателството на България.\r\n„Радосвет Радев – „Дарик радио”, добре сте ми дошли, заповядайте! Озаглавих темата на нашия разговор: „За истината и лъжата в политиката и медиите”, с което мисля, че може се обхванат много неща. Каква е оценката Ви за Европредседателството на България?”, обърна се водещата Илиана Беновска към своя гост. „България направи едно добро председателство. Заявката не беше да е чак толкова добро. Ние си имахме собствените си, българските, притеснения – дали ще го направим като хората.”, отговори Радосвет Радев.\r\n„Знаеш ли, само за секунда, говорим си на ти, защото се познаваме добре, Митко Абаджиев ми подари тази книга – „Шанхай” на Дейвид Ротенбърг и ме посъветва да спазвам Закона за слоновата кост, ще го прочета, защото съответства на това, което каза: „Ние имаме достатъчно религия, за да се мразим, но не достатъчно, за да се обичаме един друг”. Мисъл на Джонатан Суифт, която е приложима към това, което казваш току-що.”, вметна Илиана Беновска. „Бяхме по-самоподценили се. Аз коментирах с доста хора, които са следели много откъсо естонското председателство, това, което предхождаше нашето. Същинската работа е била доста по-назаден план от опаковката, от станиола, от фолиото, където много мощно, много силно е пропагандирана Естония като една високотехнологична нация, едва ли не – единствената европейска държава, която е от бъдещето. С още по-голямо любопитство ще проследим и последното от нашата тройка председателство –  това, което започва на 1 юли в Австрия, което аз ще имам възможност да следя отблизо. Смятам, че съвсем технократски и коректно – България направи едно добро председателство.”, потвърди оценката си роденият през 1960 г. в гр. София бизнесмен.\r\n„В какъв смисъл ще го следиш отблизо, защото живееш там?”, заинтригува се Илиана Беновска. „Защото имам чести пътувания до там, да”, сподели юристът, завършил СУ „Св. Климент Охридски”. \r\n„Добре де, но възниква въпросът, че очакванията се разминават с резултатите. Много от така наречените анализатори се опитват да критикуват резултатите от много неща: от срещата на върха; от посещението на Борисов в Русия; от това дали трябва да се строи АЕЦ „Белене”; от това дали сме годни да бъдем „мост” между Турция и Европа и ред други неща. Кой моделира процесите?”, попита Илиана Беновска. „Председателството е, на практика, върховна демонстрация на алтруизма на страната домакин, тоест ти нито една дума не трябва да кажеш за себе си и да изкелиферчиш, и да осребриш това домакинство. От тази гледна точка – България имаше по-малък шанс да влезе в Шенген или в чакалнята на Еврозоната по време на собственото си председателство. Сега, вече в австрийското или след това в румънското, може би ще се случи. Аз мисля, че това е един много европейски и много държавнически стил на цялото председателство. Ние никъде не злоупотребихме с домакинството си. Ние никъде не се размрънкахме като малки и ревящи дечица, въпреки че не сме сред най-нахранените деца!”, анализира бившият служител в Софийски градски съд.Коалиционните и междупартийни отношения в България. \r\n „Добре ли се развиват А – отношенията между коалиционните партньори, от една страна, Б – с опозицията, от друга страна?”, смени темата на дискусията Илиана Беновска. „Мисля, че са абсолютно нормални отношения – и коалиционните, от гледна точка на управляващата коалиция, и на опозиция”, констатира бившият кадър на програма „Христо Ботев” в Българското национално радио.\r\n„Кое му е нормалното!? Нормално ли е вицепремиерът Валери Симеонов да дава Министерство на туризма на прокуратурата?”, възрази Илиана Беновска. „Това не!”, категоричен беше  създателят на „Дарик радио”.\r\n„Защо, ако наистина има нарушение?”, задълбочи темата Илиана Беновска. „Мисля, че съвсем друг е реда! Министерства не се дават на прокуратура, дават се физически лица. Няма учреждение, което да е извършило нарушение”, обясни членът на Управителния съвет на Българска стопанска камара.\r\n„Юристът в теб говори!”, отбеляза Илиана Беновска. „Българският туризъм, това което се случва в последните години, откакто я има тази администрация на министерството, на изпълнителна власт в туризма, са най-добрите години на българския туризъм. Решават се проблеми, които бяха зарязани години наред. Мога да си представя – всяка една администрация да работи по начина, по който работи Министерството на туризма, аз трябва да Ви кажа, че доста отрасли в икономиката на България ще „летят”...”, аргументира се Изпълнителният директор на „Бул-маш” АД.\r\n„Това за коалиционните партньори, а за отношенията с опозицията? Корнелия Нинова заклеймява непрекъснато Бойко Борисов за най-различни работи!”, продължи Илиана Беновска. „Те са абсолютно стандартни. Какво друго да прави една опозиция, нали това й е работата!”, отчете председателят на Съвета на директорите на „Геология и геофизика” АД. \r\n„Има ли основание?”, попита Илиана Беновска. „Това, дали има основание, или няма, е друга тема. Опозиционното поведение е дефинирано да бъде такова”, каза председателят на Съвета на директорите на „Доверие-Капитал” АД.\r\n„Ти имаш радио, извинявай много, хайде да питам...”, стартира задаването на нов въпрос Илиана Беновска, но беше прекъсната от госта си. „Последното интервю, което съм дал за собственото си радио, е преди 25 години”, довери членът на Съвета на директорите на „Доверие-Брико” АД.\r\n„Това е второто, което даваш за мен тука. Това, че опозиционното говорене, ами ако то съдържа неистини, ако то е fake news?”, направи допълнителен ракурс Илиана Беновска. „След лов и преди война се лъже най-много”, пошегува се членът на Съвета на директорите и на КК „Албена” АД. \r\n„Корнелия Нинова се връща от лов, където е уловила президента Радев, или се готви за война, за следващите избори?”, продължи в хумористично-ироничен тон Илиана Беновска. „В тая метафора – ловът е винаги изборния ден. Всичко до тогава е позволено, само предпоследния ден е забранено.”, разясни тезата си членът на Надзорния съвет на „Медика” АД.Еманципиран ли е президентът Румен Радев от БСП?\r\n„Уловила ли е Корнелия Нинова на лов президента Радев?”, попита Илиана Беновска. „Не знам, това е интересно...”, дистанцира се конкретен отговор членът на Управителния съвет на „Елит” АД – гр. Павликени.\r\n„Не ми се измъквай!”, не остана длъжна на стила си Илиана Беновска. „Не ти се измъквам, просто се замислям.”, уклончиво отговори съоснователят на приватизационен фонд „Доверие”.\r\n„Нямаш ли мнение? Той на кого е президент?”, безотказна беше Илиана Беновска. „ В смисъл? Какво, да ти отговоря, в Конституцията ли какво пише: „на всички българи”, цитира Конституцията съоснователят на приватизационен фонд „Албена инвест”.\r\n„Борисов каза оня ден, че: Радев вече не е надпартиен президент, защото е заедно с неговия си шеф Нинова! Само да цитирам точно: „Радев беше надпартиен президент, вече не е със своя шеф Нинова”, припомни Илиана Беновска. „Аз съм готов да се обзаложа, че до края на мандата на президента Радев ние ще чуем още много оценки, и от Борисов”, заяви членът на затворения елитарен бизнес клуб „Възраждане”.\r\n„И ще дадем и ние сигурно!”, допълни Илиана Беновска. „Естествено!”, съгласи се Радосвет Радев. България след европредседателството.\r\n„Какво ще се случи след европредседателството? Какво трябва да прави Борисов?”, в заключение попита Илиана Беновска. „От европредседателството ще имаме една доста добре научена администрация. Вече администрацията няма да стои безпомощна и няма да се чуди – защо някакви хора в Брюксел искат определени неща. Това вече е знание! Ако има държавническа мъдрост, може да стане капитал, да се модернизира ден по ден”, завърши Радосвет Радев разговора си с Илиана Беновска в ефира на „Радио К2” и „Канал 3” на 10 юни 2018 година.", "date": "2018.06.11", "title": "Радосвет Радев: След лов и преди война се лъже най-много- по повод конфликта Симеонов-Ангелкова"}
{"url": "http://www.focus-news.net/news/2018/06/11/2532405/blagoevgrad-normalno-se-osashtestvyava-dvizhenieto-po-glaven-pat-e-79-i-am-struma-v-uchastaka-ot-blagoevgradska-oblast.html", "text": "Нормално се осъществява движението по главен път Е-79 и АМ „Струма“ в участъка от Благоевградска област. Това каза за Радио „Фокус“ – Пирин дежурният служител в Областно пътно управление-Благоевград. Няма ремонтни дейности по първокласните и второкласните пътища в региона. Шофьорите да се движат с повишено внимание в района на Кресненското дефиле и прохода Предел, поради повишена опасност от падащи камъни.\r\nОт Областно пътно управление-Благоевград отправят апел към водачите на моторни превозни средства да шофират внимателно, съобразявайки се с пътната обстановка.\r\nНатали СТЕФАНОВА", "date": "2018.06.11", "title": "Благоевград: Нормално се осъществява движението по главен път Е-79 и АМ „Струма“ в участъка от Благоевградска област"}
{"url": "http://www.focus-news.net/news/2018/06/11/2532410/pregled-na-osnovnite-temi-vav-velikotarnovskiya-pechat.html", "text": "„Отнемат лицензи за палмови мазнини в млечните продукти“ е заглавие от първа страница на областния всекидневник „Янтра Днес”.  Използването на палмови мазнини в млечните продукти ще бъде забранено със специална наредба. Това съобщи в Горна Оряховица министърът на земеделието и храните Румен Порожанов. Очаква се новите правила да влязат в сила в средата на юли. Какви ще са санкциите и кой ще следи за спазването на правилата,  прочетете във вестника. „Лоренцо обра овациите на ромския фестивал „Отворено сърце“ е друго заглавие от днешното издание.  Лоренцо на Софи Маринова пя на Детския ромски фестивал „Отворено сърце“, който се проведе за 15-а година във В. Търново. Младежът, който върви умело по стъпките на известната си майка, и дори вече пя с нея в Арена „Армеец“, събра много овации в парка … Повече за фестивала, програмата и участниците в него,  прочетете във всекидневника. „Канадско-китайски консорциум може да строи магистралите“ , пише още вестникът. Изграждането на магистралите „Хемус“ и „Русе – Велико Търново“ бяха обсъдени от министъра на регионалното развитие и благоустройството Николай Нанков на среща с канадско-китайски консорциум …  Как премина тя и дали има някакво решение, ще разберете от страниците на вестника. „Почина пенсионерът, пострадал при варене на ракия“  е новина от криминалната хроника. В изданието ще откриете и материал, разказващ за националния фолклорен фестивал „Насред мегдана“, който се проведе в Арбанаси. „Край на палмовите мазнини в сиренето и кашкавала“  е заглавие от другия областен ежедневник „Борба“.  „Забранява се употребата на палмово масло в производството на млечни продукти“, заяви министърът на земеделието, храните и горите Румен Порожанов в Горна Оряховица. Той обясни, че работещите в бранша имат срок от един месец,  в който да се ориентират … Предвиждат ли се санкции и какъв ще е размерът им, можете да научите  от „Борба“.  „Коптор в Страхилово стана „данъчен рай“ за десетки фирми“ е друга тема от вестника. Коптор на дедесар в Страхилово в момента е превърнат в „данъчен рай“ за десетки фирми от региона, които се регистрират на този адрес … Кои са предприятията, използващи имота и дали има доказателства за някаква измама, прочетете на страниците на ежедневника. „Ароматен пушек на скари и хиляди любители на суджука превзеха Горна Оряховица за дванайсети път“ е друга тема от всекидневника. Ароматен пушен на скари превзе Горна Оряховица за традиционния Празник на суджука, който се проведе за дванадесети пореден път …  Подробности за това как премина той, ще разберете от вестника. На първа страница на областния ежедневник е поместен и материал, разказващ за фестивала „Орел на Дунава“, който събра в Свищов 200 реенактори от Италия, Украйна, Румъния и България.", "date": "2018.06.11", "title": "Преглед на основните теми във великотърновския печат"}
{"url": "http://www.focus-news.net/news/2018/06/11/2532412/sport-grigor-dimitrov-otstapi-s-edna-pozitsiya-v-svetovnata-ranglista.html", "text": "Григов Димитров отстъпи с една позиция в световната ранглиста и през новата седмица заема шесто място. Най-добрият български тенисист бе изместен от аржентинеца Хуан Мартин дел Потро, който се изкачи с две места напред до номер четири заради достигането си до полуфиналите на „Ролан Гарос, изпреварвайки и хърватина Марин Чилич.\r\nВодач в ранглистата остава Рафаел Надал, който защити точките си от миналата година след победата в Откритото първенство на Франция. Втори е Роджър Федерер, следван от Александър Зверев.\r\nДоминик Тийм печели едно място и вече е седми в света. „Топ 10“ допълват Кевин Андерсън, Давид Гофен и Джон Иснър.", "date": "2018.06.11", "title": "Спорт: Григор Димитров отстъпи с една позиция в световната ранглиста"}
{"url": "http://www.focus-news.net/news/2018/06/11/2532408/ria-novosti-v-dnr-imat-gotovnost-da-obsadyat-vavezhdaneto-na-kontingent-na-oon.html", "text": "Лидерът на Донецката народна република (ДНР) Александър Захарченко има готовност да разгледа въпроса за въвеждане на контингент на ООН в Донбас за защита на мисията на Организацията за сигурност и сътрудничество в Европа (ОССЕ), предава РИА Новости.\r\nПо-рано държавният глава на Руската федерация Владимир Путин съобщи, че подкрепя идеята за изпращането на миротворци в Украйна, стига тяхната функция да бъде единствено охрана на мисията на ОССЕ. Киев на свой ред е на мнение, че миротворците трябва да имат по-широк мандат и да бъдат разположени на цялата територия на Донбас, плътно до границата с Русия.\r\n„Ако има такъв формат, обявен от Владимир Путин, то моята позиция остава непроменена: готов съм да разгледам и да внеса в Народния съвет предложение за гарантиране на сигурността на мисията на ООН и да бъдат създадени патрули. Но това не означава, че ще изтеглим войската, за да могат да се придвижват свободно там“, подчерта Захарченко.\r\nВъпросът за въвеждането на контингент на ООН в Донбас ще бъде един от основните, които министрите на външните работи на страните от „нормандския формат“ ще обсъдят в Берлин по-късно в понеделник. Тереза Герова", "date": "2018.06.11", "title": "РИА Новости: В ДНР имат готовност да обсъдят въвеждането на контингент на ООН"}
{"url": "http://www.focus-news.net/news/2018/06/11/2532411/kyustendil-kosene-na-trevni-ploshti-se-izvarshva-v-uchastak-ot-am-struma-mezhdu-dolna-dikanya-i-tunel-blatino.html", "text": "Косене на тревни площи се извършва в участък от автомагистрала „Струма”, между Долна Диканя и тунел „Блатино”. Това съобщи за Радио „Фокус” – Кюстендил дежурният в Областно пътно управление – Кюстендил. Водачите на моторни превозни средства трябва да се движат с повишено внимание и съобразена скорост, спазвайки пътната сигнализация. Срокът за приключване на дейностите е 15 юни. Поради свличане на земна маса върху пътното платно движението в района на Рилски манастир се извършва само в едната лента. Срокът е до 15 юни. Участъкът е сигнализиран с пътни знаци. Ново трасе се изгражда по пътя Бобов дол – Жедна. Поради свлачище се усвояват нови площи. Движението се извършва съгласно проект за временна организация и безопасност до 8 септември. С нормална интензивност е трафикът по автомагистрала „Струма”, по път Е-79, както и по направлението София – Кюстендил. Слабо натоварен е трафикът по посока ГКПП – „Гюешево”.\r\nВенцеслав ИЛЧЕВ", "date": "2018.06.11", "title": "Кюстендил: Косене на тревни площи се извършва в участък от АМ „Струма” между Долна Диканя и тунел „Блатино”"}
{"url": "http://www.focus-news.net/news/2018/06/11/2532409/smolyan-chastichni-remonti-na-asfaltovata-nastilka-se-izvarshvat-po-patya-rudozem-smolyan.html", "text": "Нормално се осъществява движението по пътищата в област Смолян, съобщи за Радио „Фокус“ – Смолян дежурният в Областно пътно управление – Смолян. Времето е слънчево и ясно, а пътните настилки са сухи. Повишена е опасността от падащи камъни по всички направления в региона, затова водачите трябва да шофират със съобразена скорост и повишено внимание. Около 6.30 часа тази сутрин е получен сигнал за паднали камъни по пътя Соколовци – Рожен, но екипи на Пътната служба своевременно са разчистили пътното платно и движението по тава направление се осъществява нормално.\r\nЧастични ремонти на асфалтовата настилка се извършват по пътя Рудозем – Смолян и водачите трябва да се движат с повишено внимание и съобразена скорост в този участък. Остава затворен пътят Смолян – Мадан, край село Тикале заради голямото срутище. Обходният маршрут за автомобили до 12 тона е Влахово – Орешец. Другите алтернативни маршрути на затворения път са Смолян – Смилян – Рудозем за тежкотоварни автомобили и Смолян – Фатово – Рудозем за леките автомобили.\r\nПо пътя Лъки – хижа „Момчил юнак“ и по пътя Момчиловци – Славейно е ограничено движението за товарни автомобили над 12 тона. По пътя Широка лъка – Девин трябва да се шофира с повишено внимание заради пропадане на пътен банкет. Движението по пътя с. Арда – с. Горна Арда остава ограничено за МПС с тегло над 10 т, поради пропадане и стеснение на една от пътните ленти.\r\nВ Смолян пътните настилки по улиците са сухи, автомобилният трафик е по-интензивен по бул. „България“, прилежащите към него улици и кръстовища, както и входно-изходните артерии на града.\r\nНели ГЕРГЬОВСКА", "date": "2018.06.11", "title": "Смолян: Частични ремонти на асфалтовата настилка се извършват по пътя Рудозем – Смолян"}
{"url": "http://www.focus-news.net/news/2018/06/11/2532403/burgas-prodalzhavat-remontnite-deynosti-po-otsechkite-kv-vetren-burgas-i-slanchev-bryag-burgas.html", "text": "Продължават ремонтните дейности по отсечките кв. „Ветрен“- Бургас и Слънчев бряг – Бургас. Това съобщи за Радио \"Фокус\" – Бургас дежурният в Областно пътно управление. Въведена е временна организация на движението в града заради преасфалтиране на част от пътя кв. „Ветрен“ – Бургас. Във връзка с извършването на ремонтни дейности на асфалтовата настилка на пътя София – Бургас, платното в посока от квартал „Ветрен“ към Бургас е бъде временно затворено за движение на моторни превозни средства. Движението се осъществява двупосочно в платното за движение към кв. „Ветрен“. Временната организация на движението е в сила  до 30 юни т. г. Извършват се ремонтни дейности и на пътя Слънчев Бряг – Бургас с изграждане на второ платно, в участъка Поморие-Ахелой. Движението на автомобили е отклонено по алтернативните маршрути, както следва: Бургас – Ахелой през Каблешково; Поморие – Ахелой през Каменар. Съгласно графика на фирмата изпълнител, ремонтите трябва да приключат до 18 юни тази година. С нормална интензивност се осъществява движението по централните градски улици, но без образували се задръствания. Пътищата са сухи и нормално проходими. Няма ограничения на видимостта. На входно-изходните пътни артерии на Бургас движението се осъществява нормално, без задръствания. По-интензивен е трафикът на  движение  по основните улици и булеварди. Както и  в района на кръговото кръстовище “Трапезица” и пред Окръжна болница.\r\nДеница ДИМИТРОВА", "date": "2018.06.11", "title": "Бургас: Продължават ремонтните дейности по отсечките кв. „Ветрен“-Бургас и Слънчев бряг-Бургас"}
{"url": "http://www.focus-news.net/news/2018/06/11/2532414/nv-tsar-simeon-shte-bade-v-madrid-za-81-viya-si-rozhden-den-na-16-yuni.html", "text": "На 16 юни Цар Симеон II навършва 81 години. След като миналата година отпразнува своя 80-ти юбилей в София, сега по изричното настояване на негови дългогодишни приятели, които тогава не успяха да дойдат в България, Царят ще прекара рождения си ден в Испания с тях и със семейството си. Това съобщиха от пресофиса на Н.В. Цар Симеон II.", "date": "2018.06.11", "title": "Н.В. Цар Симеон ще бъде в Мадрид за 81-вия си рожден ден на 16 юни"}
{"url": "http://www.focus-news.net/news/2018/06/11/2532413/varna-okrazhniyat-sad-shte-gleda-deloto-za-zaginalite-pri-ruhvaneto-na-hotel-veronika-rabotnitsi.html", "text": "Варненският окръжен съд ще разгледа от 09.30 часа днес делото за смъртта на четиримата работници, загинали при срутването на хотел „Вероника“ в комплекс „Слънчев ден“.  Производството е към своя край, като е възможно съдът да излезе с присъда, съобщиха за Радио „Фокус“ – Варна от пресслужбата на съда. Заседанията са насрочени в три поредни дни от днес до 13 юни. Наказателното дело се води срещу 7 души, обвинени в причиняване на смърт по непредпазливост. \r\nИнцидентът стана на 8 април 2015 г. 11-етажният хотел „Вероника“ се срути върху четирима работници, които загинаха на място. Обвинението беше внесено в съда през ноември миналата година, след 2-годишно разследване. От началото на процеса бяха изслушани 43-ма свидетели и 12 вещи лица.\r\nДиана СТОЕВА", "date": "2018.06.11", "title": "Варна: Окръжният съд ще гледа делото за загиналите при рухването на хотел „Вероника“ работници"}
{"url": "http://www.focus-news.net/news/2018/06/11/2532416/pregled-na-osnovnite-temi-v-burgaskiya-pechat.html", "text": "„Родители на деца с увреждания вдигат палатков лагер в Бургас“, информира челото на регионалния ежедневник „Черноморски фар“. Палатков лагер ще бъде издигнат до Дневния център в Морската градина. По този начин родителите на деца с увреждания от морския град ще подкрепят националния протест „Системата ни/ги убива“. \r\n„Черноморски фар“ грабна наградата от БАРМ“, е друго заглавие от първа страница в броя. „Вестникът затвърди позицията си на трибуна за качествена публицистика“, е подзаглавието на статията. \r\n„Премахват надписите „Погледни“ на пешеходните пътеки“, е още една тема от първа страница в изданието. „Дебатират новия Закон за движение по пътищата“ и „757 полицаи от вътрешността идват по морето за сезона“, са подзаглавията на статията. \r\n„Време за плаж и море“, е друга тема от днешния брой на вестника.\r\nТема на деня: „Инвестиции от 100 милиона лева за спортно строителство“. В материала четем, че в Бургас ударно се изграждат нови спортни обекти.", "date": "2018.06.11", "title": "Преглед на основните теми в бургаския печат"}
{"url": "http://www.focus-news.net/news/2018/06/11/2532417/sport-viktoriya-tomova-se-izkachi-s-chetiri-pozitsii-v-svetovnata-ranglista.html", "text": "Виктория Томова се изкачи с четири позиции нагоре в световната ранглиста и през новата седмица първата ракета на България при жените заема 131-во място.\r\nС 10 позиции надолу пдо номер 186 пада Елица Костова. Друга българска тенисистка – Сесил Каратанчева, се изкачва с едно място нагоре до номер 191.\r\nНа върха в класацията няма промени. Начело остава победителката от „Ролан Гарос“ Симона Халеп, следвана от Каролине Возняцки и Гарбине Мугуруса. Финалистката от турнира в Париж Слоун Стивънс се изкачва с шест места нагоре и вече е четвърта в света, измествайки Елина Свитолина. В„Топ 10“ влиза още една американка – Мадисън Кейс, която се придвижи с три позиции напред до номер 10.", "date": "2018.06.11", "title": "Спорт: Виктория Томова се изкачи с четири позиции в световната ранглиста"}
{"url": "http://www.focus-news.net/news/2018/06/11/2532415/pss-dobri-sa-usloviyata-za-turizam-v-planinite.html", "text": "Добри са условията за туризъм в планините. Това съобщиха за Агенция \"Фокус\" от Планинската спасителна служба (ПСС) към БЧК. Температурите са между 10 и 20 градуса. Лифтовете в курортите не работят. През изминалото денонощие не са регистрирани инциденти с туристи.\r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470", "date": "2018.06.11", "title": "ПСС: Добри са условията за туризъм в планините"}
{"url": "http://www.focus-news.net/news/2018/06/11/2532418/hristo-smolenov-ekspert-po-antiterorizam-mondial-2018-e-zaplashen-ot-mnozhestvo-strani-vklyuchitelno-i-ot-tleeshti-regionalni-konflikti.html", "text": "Мондиал 2018 е заплашен от множество страни, включително и от тлеещи регионални конфликти. Това каза в сутрешният блок „Добро утро, България“ на Радио „Фокус“ експертът по антитероризъм Христо Смоленов. По думите му гарантирането на сигурността от руските служби ще бъде изключително трудно задача, като заплахите идват освен от групировката „Ислямска държава“, която за пръв път си позволява открито заплашване на толкова голямо събитие, но и по линия на чеченския конфликт и много други поводи за напрежение по света и в региона. \r\n„В сегашната ситуация в Русия нещата ще бъдат още по-трудни, защото има отприщване на духа на старата Студена война, която си служеше с тероризма като със средство за управление, провокация и саботажи. Тогава това беше в реда на нещата, колкото и глупаво и перверзно да изглежда от днешна дата. Затова аз съм един от хората, които с презрение се отнасят към идеолозите на новата Студена война.  Но тези идеолози имат огромни ресурси. Не само парични, а и ресурс на влияние посредством различни тайни структури“, посочи той.\r\nХристо Смоленов каза още, че Ислямска държава е териториално разбита, но това е освободило множество радикали. Той спомена, че срещата в Сингапур между лидерите на САЩ и Северна Корея също може да бъде обект на терористична атака, затова пожела успех, както да руските Специални сили в предотвратяването на провокации по време на световното първенство, така и на американските по време на срещата САЩ-Северна Корея в Сингапур.", "date": "2018.06.11", "title": "Христо Смоленов, експерт по антитероризъм: Мондиал 2018 е заплашен от множество страни, включително и от тлеещи регионални конфликти"}
{"url": "http://www.focus-news.net/news/2018/06/11/2532420/api-vremenno-dvizhenieto-po-pat-i-7-shumen-preslav-e-zatrudneno-mezhdu-kragovoto-krastovishte-na-industrialna-zona-i-paten-vazel-shumen-poradi-avariral-kamion-v-posoka-preslav.html", "text": "Временно движението по път I-7 Шумен - Преслав  е затруднено в участъка между кръговото кръстовище на Индустриална зона и пътен възел \"Шумен\" поради аварирал тежкотоварен автомобил в посока Преслав. Това съобщиха от пресцентъра на Агенция \"Пътна инфраструктура\" (АПИ) и призоваха шофьорите да се движат с повишено внимание и съобразена скорост, спазвайки пътната сигнализация.", "date": "2018.06.11", "title": "АПИ: Временно движението по път I-7 Шумен - Преслав  е затруднено между кръговото кръстовище на Индустриална зона и пътен възел \"Шумен\" поради аварирал камион в посока Преслав"}
{"url": "http://www.focus-news.net/news/2018/06/11/2532419/okolo-100-balgari-sa-blokirani-v-berlin-sled-otmenen-polet-na-rayan-ear.html", "text": "200 пътници, от които половината българи, останаха блокирани вчера на берлинското летище \"Шьонефелд\" след отменен полет на авиокомпанията „Райън еър”, съобщава бТВ.\r\nПътуващите е трябвало да излетят в 15:20 в неделя, но след дълъг престой в самолета са били свалени в чакалнята.\r\n„Обясниха ни, че е заради бурята и самолетът трябвало да се подготви. Казаха ни, че след два часа можело да излетим, но не се случи. 200 души, сред които бебета и деца, останаха в безизходица”, обясни Ружа Любенова, която се свърза с нас.\r\nХрана и вода не им е била предоставена.\r\nКомпанията е предложила нов директен полет до София, който е на 14 юни – четвъртък.\r\n„Някои се върнаха при близки в Берлин, други останаха да търсят начини, а трети ще пътуват през Букурещ днес и ще търсят начин за своя сметка да се доберат в София”, добави Любенова.", "date": "2018.06.11", "title": "Около 100 българи са блокирани в Берлин след отменен полет на „Райън еър”"}
{"url": "http://www.focus-news.net/news/2018/06/11/2532424/pazardzhik-potushen-e-pozhar-v-patnicheski-vlak-blizo-do-selo-smilets-patnitsite-sa-evakuirani.html", "text": "Потушен е пожар в пътнически влак близо до село Смилец, съобщиха от ГД „Пожарна безопасност и защита на населението“. На 10 юни в 15.29 часа е получен сигнал за пожар в пътнически влак, намиращ се на жп линия между село Цар Асен и село Смилец, община Стрелча. Пожарът е потушен с 1 автомобил и двама служители РД „Пожарна безопасност и защита на населението“ – Пазарджик. Началникът на влака и кондукторът са оказали съдействие на пътниците да се евакуират на безопасно разстояние. От мястото на произшествието до жп спирката в село Смилец са транспортирани 8 пътници – пенсионери със служебен автомобил с повишена проходимост „Лада Нива“. Останалите около 20 пътници са се придвижили пеш до селото.", "date": "2018.06.11", "title": "Пазарджик: Потушен е пожар в пътнически влак близо до село Смилец, пътниците са евакуирани"}
{"url": "http://www.focus-news.net/news/2018/06/11/2532425/blagoevgrad-godishen-kontsert-na-tsentara-za-lichnostno-i-tvorchesko-razvitie-na-detsata-shte-se-provede-na-12-yuni.html", "text": "Годишен концерт на Центъра за личностно и творческо развитие на децата на Благоевград ще се проведе на 12 юни от 18:30 часа в зала „Пейо Яворов“. Това съобщиха от пресцентъра на Община Благоевград. Проявата е под надслов „Заедно в изкуството“. Концертът се организира в края на всяка учебна година и в него взимат участие  всички школи и състави от Център за личностно и творческо развитие на децата на Благоевград. Тази година организаторите  са подготвили много изненади за публиката. За първи път жителите и гостите на Благоевград ще имат възможност да видят на сцената, както децата така и  самите преподаватели и ръководители. В момента тече усилена подготовка, провеждат се репетиции, като идеята е всеки участник в рамките на   няколко минути да покажат най-добрите си заложби. \r\n  В последната година ЦЛТРДБ разкри нови школи. За кратко време от своето създаване те се подготвиха за своето представяне в ”Заедно в изкуството”. На сцената ще се редуват изпълнения на пиано, цигулка, тамбури. Изкуството на учениците от школата по стъклопис, батик, керамика и приложно изкуство ще допълнят цялостната атмосфера.", "date": "2018.06.11", "title": "Благоевград: Годишен концерт на Центъра за личностно и творческо развитие на децата ще се проведе на 12 юни"}
{"url": "http://www.focus-news.net/news/2018/06/11/2532428/obshtina-veliko-tarnovo-kmetat-daniel-panov-uchastva-v-parvoto-publichno-obsazhdane-na-novata-finansova-ramka.html", "text": "С около 1,4 милиарда лева повече се очаква да бъдат средствата за България през следващия програмен период – 2021-2027 година, по линия на кохезионната политика и европейските фондове. Първото за Европа публично обсъждане на новата многогодишна финансова рамка се проведе в София, в рамките на конференцията \"Перспективи за конвергенция и устойчиви региони след 2020 г.”, а кметът на Велико Търново и председател на Националното сдружение на общините Даниел Панов участва в престижния форум, съобщиха от пресцентъра на Община Велико Търново. \r\nПредложената от Европейската комисия финансова рамка за кохезия за България, която е за периода 2021-2027, достига 10 милиарда евро – с 8% повече спрямо настоящия програмен период. \r\nСъбитието бе част от календара на българското европредседателство и бе уважено от премиера Бойко Борисов, вицепремиера Томислав Дончев, министъра на европредседателството Лиляна Павлова, регионалния министър Николай Нанков, кмета на Столична община Йорданка Фандъкова, високопоставени гости от ЕК, Комитета на регионите, Европейския парламент и др. \r\nПремиерът Бойко Борисов заяви, че над 20 милиарда лева са инвестирани в България по програмите от кохезионната политика на ЕС и подчерта важността й за свързаността на Европа. Премиерът отличи Националното сдружение на общините като много добър партньор. \r\nКохезионната политика и новият бюджет на Европейския съюз бяха основна тема и на конференцията на Комитета на регионите и Националното сдружение на общините – също събитие на високо ниво, част от календара на българското европредседателство. Даниел Панов и ръководството на НСОРБ обсъдиха важните за страната ни въпроси, свързани с кохезията, заедно с президента на Комитета на регионите Карл-Хайнц Ламберц.", "date": "2018.06.11", "title": "Община Велико Търново: Кметът Даниел Панов участва в първото публично обсъждане на новата финансова рамка"}
{"url": "http://www.focus-news.net/news/2018/06/11/2532398/emanuil-yordanov-bivsh-vatreshen-ministar-ostavka-na-ministar-valentin-radev-sled-sluchaya-v-botevgrad-nyama-da-reshi-problemite-v-sistemata-na-mvr.html", "text": "След случая в Ботевград критиките са основно към МВР, забравяйки, че държавата е едно цяло, работещо в синхрон. Това каза в сутрешния блок „Добро утро, България“ на Радио „Фокус“ бившият вътрешен министър Емануил Йорданов. По думите му криминогенната обстановка у нас е резултат от цялостното положение на страната. Ако фактор, оневиняващ до някаква степен органите на МВР, това са дългите години на експерименти в системата, с неясна цел и липса на резултат, обясни той. Йорданов беше категоричен, че евентуално оставка на министър Валентин Радев няма да реши проблемите. „Кризата в МВР започна още от управлението на Тройната коалиция, тогава имаше два министри на вътрешните работи и две реформи, които взаимно се изключваха. След това нещата тръгнаха надолу. Към това можем да добавим и проблемите в Министерството на правосъдието, включително и липсата на каквато и да е идея за съдебна реформа- резултатът е лесно предвидим. На първо място трябва да има сериозен контрол на това как се разходват средствата в системата, от години говорим за това, че има необходимост от пълен преглед на кадровата осигуреност и на щатовете на министерството. В подобни случай се прави излишно противопоставяне на хора, заемащи административни длъжности и на тези, работещи на терен“, обясни той. Емануил Йорданов коментира още, че едва ли ще видим различен изход и по-добро справяне със ситуацията и при издирването на другия избягал затворник от Радослав Колев.", "date": "2018.06.11", "title": "Емануил Йорданов, бивш вътрешен министър: Оставка на министър Валентин Радев след случая в Ботевград няма да реши проблемите в системата на МВР"}
{"url": "http://www.focus-news.net/news/2018/06/11/2532421/mvr-chetirima-sa-zaginali-v-katastrofi-v-stranata-prez-izminaloto-denonoshtie.html", "text": "Четирима са загинали в катастрофи в страната през изминалото денонощие. Това съобщиха от пресцентъра на МВР. В София са станали 2 тежки и 43 леки пътни произшествия, ранени са четирима. От началото на месеца в катастрофи са загинали 14 души, ранените са 253. 204 са жертвите на пътя от началото на годината.", "date": "2018.06.11", "title": "МВР: Четирима са загинали в катастрофи в страната през изминалото денонощие"}
{"url": "http://www.focus-news.net/news/2018/06/11/2532423/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата, съобщиха от пресцентъра на дружеството.\r\nВъв връзка с подмяна на сградно водопроводно отклонение на ул. „Солунска“, кв. „Център“ Триадица се налага спиране на водоподаването от 09:00 до 18:00 часа на клиентите на „Софийска вода”, живеещи в района на ул. „Солунска“ от ул. „Княз Борис I“ до бул. „Витоша“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Цар Асен“ на кръстовището с бул. „Витоша“.\r\nВъв връзка с ремонтни работи на ул. „Промишлена“, кв. „Овча купел“ се налага спиране на водоподаването от 09:00 до 17:00 часа на клиентите на „Софийска вода”, живеещи в бл. 38, вх. А и Б и бл. 27А.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред бл. 38.\r\nВъв връзка с подмяна на сградно водопроводно отклонение на ул. „Брезина“, кв. „Орландовци“ се налага спиране на водоподаването от 09:00 до 16:00 часа на клиентите на „Софийска вода”, живеещи в района на ул. „Березина“ от ул. „Калач“ до ул. „Арда“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Березина„ на ъгъла с ул. „Арда“.\r\nВъв връзка с подмяна на сградно водопроводно отклонение в кв. „Димитър Миленков“ се налага спиране на водоподаването от 9:00 до 16:00 часа на клиентите на „Софийска вода”, живеещи в района на кв. „Димитър Миленков“ от № 200 до № 300.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред № 202.\r\nВъв връзка с прекъсване на сградно водопроводно отклонение на ул. „Народно хоро“, кв. „Овча купел“ се налага спиране на водоподаването от 9:30 до 17:30 часа на клиентите на „Софийска вода”, живеещи в района на ул. „Народно хоро“ между ул. „Рождество“ и ул. „Иван Радоев“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Народно хоро“ на кръстовището с ул. „Арх. Франк Лойд Райт“.\r\nВъв връзка с подмяна на сградно водопроводно отклонение на ул. „Бесарабия“, кв. „Васил Левски“ се налага спиране на водоподаването от 9:30 до 16:30 часа на клиентите на „Софийска вода”, живеещи в района на ул. \"Летоструй\" от ул. \"Витиня\" до ул. \"Бесарабия\".\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Бесарабия“ №69.    \r\nВъв връзка с диагностика на уличен водопровод отклонение на ул. „Коце Петров Бургов“, кв. „Кумарица“ се налага спиране на водоподаването от 9:30 до 15:30 часа на клиентите на „Софийска вода”, живеещи в района на:\r\n- ул. „Коце Петров Бургов“, ул. „Свещеник Юрдан Ангелов“;\r\n- ул. „Леярска“ от ул. „Коце Петров Бургов“ до ул. „Незабравка“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Коце Петров Бургов“ на ъгъла с ул. „Свещеник Юрдан Ангелов“. \r\nВъв връзка с подмяна на спирателни кранове  на ул. „Д-р Иван Стаменов“ и ул. „Генерал  Йосиф В. Гурко“, кв. „Бусманци“ се налага спиране на водоподаването от 10:00 до 22:00 часа на клиентите на „Софийска вода”, живеещи в района на ул. „Генерал Йосиф В. Гурко“, ул. „Просвета“, ул. „Беговица“, ул. „Татарски път“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „ Детска радост“ на ъгъла с ул. „Владимир Георгиев“.\r\nВъв връзка с реконструкция на уличен водопровод на ул. „Хотнишки водопад“, в.з. Малинова долина се налага спиране на водоподаването от 10:00 до 21:00 часа на клиентите на „Софийска вода”, живеещи в района на ул. „Хотнишки водопад“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Хотнишки водопад“ на кръстовището с ул. „Душанци“.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.06.11", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2018/06/11/2532429/asotsiatsiyata-na-balgarskite-gradove-i-regioni-otlichi-kmeta-na-obshtina-alfatar-s-nagradata-za-uspeshno-upravlenie-2018.html", "text": "Асоциация на българските градове и региони връчи Националните си годишни награди за 2018г. Събитието се състоя в „Пирин голф & Кънтри клуб\" край Разлог на 08 юни. Това съобщиха от пресцентъра на Община Алфатар. На церемонията присъстваха председателят на АБГР Найден Зеленогорски, зам-министър МРРБ Деница Николова, евродепутати, областни управители, кметове, зам. кметове, общински представители, над 200 гости и членове. Община Алфатар бе отличена сред общините в България за „Успешно управление 2018 /малка община/“.\r\nГодишните национални награди на Асоциацията се раздават в 31 категории. Освен за успешно управление, общините се отличават за направените инвестиции в природата и хората; за развитие на спорта и младежките дейности; за запазване и популяризиране на културно-историческото наследство, за въвеждане на иновативни подходи в управлението на общината и много други. Основен критерий за определяне на призьорите са реализираните общински проекти с ясни и устойчиви резултати.  \r\nЗа успешно управление 2018 на малка община, награда получи Янка Господинова - кмет на община Алфатар. \r\nКмета на общината благодари на организаторите за високата оценка дадена за начина, по който се управляват нашия град и община и заяви, че това е оценка не само на работата на кмета, но и на целия екип на общинска администрация, защото реализацията на всички идеи и управленски решения стават с взаимност. Също така заяви, че тази награда е и отговорност и от тук нататък сме длъжни да работим още повече, да си поставяме още по-високи и амбициозни цели, за да може общината да продължава да се развива все така успешно.", "date": "2018.06.11", "title": "Асоциацията на българските градове и региони отличи кмета на община Алфатар с наградата за успешно управление 2018"}
{"url": "http://www.focus-news.net/news/2018/06/11/2532430/aktsenti-v-predavaneto-zona-kyustendil-na-radio-fokus-pirin.html", "text": "В съвместното предаване на Радио „Фокус” – Пирин и Община Кюстендил „Зона Кюстендил”. В днешното издание на предаването ще ви срещнем със зам.-кмета на Община Кюстендил с ресор „Социални услуги, програми и проекти“ Радмила Рангелова. Поводът е дадената добра оценка от страна на Министерство на регионалното развитие и благоустройството за изпълнението на проектите по Оперативна програма „Региони в растеж”. В предаването ще обърнем внимание и на друг проект, свързан с приемната грижа. Община Кюстендил  продължава да изпълнява дейностите по проект „Приеми ме“ в партньорство с Агенцията за социално подпомагане. Целта е да се затвърди предоставянето на услугата „Приемна грижа“ на местно ниво  като алтернативна форма за отглеждане на деца в риск в семейна среда. Наш събеседник по темата ще бъде Радостина Ночева, администратор на проекта. Тази седмица в кюстендилското село Шишковци ще бъде открита обновената къща-музей на Владимир Димитров – Майстора. Акцентът е поставен върху Майстора и село Шишковци, което за Рисувача е столицата на рая. Къщата музей е мястото, където посетителят ще може да почувства атмосферата, в която художникът, влюбен в земята и хората на България, създава най-значимите си творби. По тази тема ще говорим с директора на Художествена галерия „Владимир Димитров – Майстора“ Валентин Господинов. Разговорът с ръководителя на градската галерия ще продължим и по темата за предстоящия студентски пленер, който ще се проведе в село Шишковци. Инициативата носи името „В духа на Майстора”, а за поредна година студенти от Националната художествена академия ще черпят вдъхновение от красивата природа на Земенското дефиле, Скакавишкия водопад и кюстендилското поле. \r\nПредаването „Зона Кюстендил” се излъчва всеки понеделник, от 10.00 часа до 11.00 часа. Телефонът за връзка с нас е 078/ 55 18 50. Водещ на предаването е Венцеслав Илчев.", "date": "2018.06.11", "title": "Акценти в предаването „Зона Кюстендил” на Радио „Фокус” – Пирин"}
{"url": "http://www.focus-news.net/news/2018/06/11/2532431/pazardzhik-okrazhniyat-sad-gleda-delo-za-palezh.html", "text": "Окръжният съд в Пазарджик гледа дело за палеж, съобщи за Радио „Фокус“ – Пазарджик Маринела Георгиева от администрацията на съда. Делото е образувано по внесен от Окръжна прокуратура – Пазарджик обвинителен акт срещу мъж,  обвинен за това, че на 11 февруари 2017 година в с. Пищигово е запалил сгради и имущество на обща стойност 6 500 лева като е имало опасност пожарът да се разпространи и върху друг имот, намиращ се в съседство. Съдия-докладчик е Ивета Парпулова.\r\nВаня НИКОЛОВА", "date": "2018.06.11", "title": "Пазарджик: Окръжният съд гледа дело за палеж"}
{"url": "http://www.focus-news.net/news/2018/06/11/2532422/nzz-v-navecherieto-na-mondial-2018-rusiya-i-ukrayna-sa-pritesneni-za-situatsiyata-v-donbas.html", "text": "Броени дни преди началото на Световното първенство по футбол, в Русия и Украйна са притеснени за ситуацията в Донбас и възможността за ескалиране на напрежението, отбелязват от редакцията на швейцарския вестник Die Neue Zuercher Zeitung.\r\nКакто в Москва, така и в Киев се опасяват от възможни военни действия в сянката на голямото спортно събитие. В тази връзка държавният глава на Руската федерация Владимир Путин отправи недвусмислено предупреждение: ако правителството в Киев реши да използва Мондиал 2018 за военни действия срещу контролираните от сепаратистите Донецк и Луганск, поставя под заплаха държавността на Украйна. \r\nМосква може и да подозира Киев в планирането на конкретни ходове, но и украинците имат същите опасения. Едва ли някой от тях е забравил как веднага след Олимпийските игри в Сочи Русия започна операция за присъединяване на Кримския полуостров към територията си. \r\nИ двата сценария създават достатъчно предпоставки за притеснения в Москва и в Киев. Междувременно в късните часове на понеделник министрите на външните работи на „нормандската четворка“ (Франция, Германия, Русия и Украйна) ще се съберат в Берлин за обсъждане на ситуацията в източната част на Украйна. Срещата е първата по рода си след повече от 16 месеца прекъсване на заседанията на формата. Организирането й от ФРГ изглежда е в точния момент, уверени са в редакцията. Тереза Герова", "date": "2018.06.11", "title": "NZZ: В навечерието на Мондиал 2018 – Русия и Украйна са притеснени за ситуацията в Донбас"}
{"url": "http://www.focus-news.net/news/2018/06/11/2532434/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Новият министър на вътрешните работи на Италия Матео Салвини от крайнодясната „Лига“ направи първият си недвусмислен ход. В неделя той отправи предупреждение, че ще разпореди затваряне на пристанищата в страната за кораби, на борда на които има повече от 600 търсещи убежище, съобщава австрийският национален ежедневник Der Standard.\r\nСалвини призова властите на Малта да дадат възможност на плавателните съдове с мигранти да акостират на острова. В противен случай Италия ще затвори своите пристанища, увери вътрешният министър на средиземноморската страна.\r\nДо изострянето на тона се стигна заради конкретен случай и заради действията на спасителния кораб „Водолей“. На борда му имаше 629 търсещи убежище, включително 123 непълнолетни без придружител, 11 деца и седем бременни жени. В писмо до управляващите в Малта Салвини посочва, че е ангажимент на Валета да им гарантира закрила, след като мигрантите са спасени в близост до бреговете на Малта. Няма никакви основателни причини те да бъдат изпращани в Италия. В този случай Малта няма нито правомощия, нито задължение да оставя бежанците на италианския бряг, категоричен бе Салвини.\r\n*** Броени дни преди началото на Световното първенство по футбол, в Русия и Украйна са притеснени за ситуацията в Донбас и възможността за ескалиране на напрежението, отбелязват от редакцията на швейцарския вестник Die Neue Zuercher Zeitung.\r\nКакто в Москва, така и в Киев се опасяват от възможни военни действия в сянката на голямото спортно събитие. В тази връзка държавният глава на Руската федерация Владимир Путин отправи недвусмислено предупреждение: ако правителството в Киев реши да използва Мондиал 2018 за военни действия срещу контролираните от сепаратистите Донецк и Луганск, поставя под заплаха държавността на Украйна. \r\nМосква може и да подозира Киев в планирането на конкретни ходове, но и украинците имат същите опасения. Едва ли някой от тях е забравил как веднага след Олимпийските игри в Сочи Русия започна операция за присъединяване на Кримския полуостров към територията си. \r\nИ двата сценария създават достатъчно предпоставки за притеснения в Москва и в Киев. Междувременно в късните часове на понеделник министрите на външните работи на „нормандската четворка“ (Франция, Германия, Русия и Украйна) ще се съберат в Берлин за обсъждане на ситуацията в източната част на Украйна. Срещата е първата по рода си след повече от 16 месеца прекъсване на заседанията на формата. Организирането й от ФРГ изглежда е в точния момент, уверени са в редакцията.\r\n*** Министрите на външните работи на Германия, Франция, Украйна и Русия се събират в Берлин, на която да обсъдят украинския конфликт, припомня изданието Der Stern, като отбелязва, че срещата на „нормандската четворка“ е първата след повече от 16 месеца прекъсване на разговорите.\r\nВ навечерието на форума първият дипломат на Берлин Хайко Маас (ГСДП) призна, че очаква разговорите в германската столица да бъдат трудни. \r\nПлановете на Германия да организира нова среща в „нормандски формат“ за Източна Украйна стганаха ясни в рамките на посещението на Маас в Москва.  „Искаме да дадем нова динамика на мирния процес“, заяви министърът на външните работи на ФРГ след срещата с руския си колега Сергей Лавров. Още тогава Маас разкри, че е поканил колегите си от „нормандската четворка“ в Берлин, като подчерта.\r\nВ руската столица първият дипломат на Берлин отново призова страните в конфликта в Източна Украйна да спазват режима на прекратяване на огъня и изрази мнение, че за постигането на прогрес в усилията за мир може да съдейства мисия на ООН. Западът и Русия обаче така и не успяват да постигнат рамкови условия за подобна инициатива.\r\nМиналата седмица стана ясна и позицията на Франция. Отмяната на европейските санкции срещу Русия, за което призова новото италианско правителство, ще влезе в сила само ако мирният процес се движи напред в Украйна, предупреди френският външен министър Жан-Ив Ле Дриан в изявление за радио „Европа 1\".\r\n*** Шокиращ доклад на влиятелния „Уестминстърски“ комитет разкрива, че британските фенове са подложени на риск от нападения по време на Световното първенство по футбол в Русия. Около 10 хил. британски фена ще пътуват до Русия за турнира, който започва в четвъртък, пише  The Daily Express.\r\nТе са предупредени, че може да се сблъскат с „антибританска враждебност“, която да доведе до насилие. Според външното министерство на Великобритания това се дължи на влошените отношения между Великобритания и Русия заради отравянето на бившия руски шпионин Сергей Скрипал. \r\nТова се е отразило на продажбите на билетите. Присъствието на британските фенове е два пъти по-ниско в сравнение с това на първенствата в Германия и Южна Африка.\r\nСпоред депутата от Консервативната партия Том Тугенхат английските фенове може да пострадат и от руската полиция, която е има лошата репутация да напада хора от сексуалните малцинства. Той е значително загрижен от липсата на допълнителна защита на футболните фенове с нетрадиционни ориентации. \r\nПреди две години имаше шокиращо насилие между английски и руски футболни фенове в Марсилия по време на Европейското първенство по футбол от 2016 г.\r\n***", "date": "2018.06.11", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2018/06/11/2532435/varna-roditeli-na-detsa-s-uvrezhdaniya-izlizat-na-protest-v-grada.html", "text": "Пореден протест на родители на деца с увреждания ще се проведе от 11 часа във Варна, в подкрепа на идентичен палатков протест в София, предаде репортер на Радио „Фокус“-Варна. Родителите ще се съберат до шадравана пред сградата на Регионалния исторически музей, за да заявят символично, че искат по-добри условия на живот за децата си. „След безплодните дебати в Народното събрание на 23-ти май 2018 г., дойде време за крайни действия и няма да спрем, докато не видим решение, което да ни удовлетворява“, се казва в предварителната информация за събитието. Протестът е организира от Инициативен комитет на родители на деца и лица с увреждания. Протестиращите настояват за нова концепция за „интеграцията” на хората с увреждания, която да съответства на Конвенцията на ООН за правата на хората с увреждания.\r\nДиана СТОЕВА", "date": "2018.06.11", "title": "Варна: Родители на деца с увреждания излизат на протест в града"}
{"url": "http://www.focus-news.net/news/2018/06/11/2532427/kristian-timonie-poslanik-na-frantsiya-v-makedoniya-sporat-za-imeto-ne-mozhe-da-bade-reshen-s-tsenata-na-novi-razdeleniya.html", "text": "Спорът за името на Македония не може да бъде решен с цената на нови разделения. Това заяви френският посланик в Скопие Кристиан Тимоние в интервю за скопския вестник „Нова Македония“.\r\n„Ние искрено подкрепяме смелите усилия, които бяха положени през изминалата година, за да се преодолее ситуацията, която получава драматични размери на фона на констатациите, че гражданите, които са нейна движеща сила, продължават да напускат страната. Работата по този приоритет не трябва да се забавя. Необходимо е обаче търпение и национално единство, тъй като този въпрос не може да бъде решен с цената на нови разделения. Той изисква да се демонстрира истинско чувство за национален интерес в момент, в който трябва да се вземе трудно решение, което засяга идентичността, но и сърцето. Познавайки региона, аз уважавам всички исторически факти на заинтересованите страни и добронамерените преговарящи, които от едната и от другата страна гарантираха напредването на процеса“, коментира Тимоние. \r\n„Нека ги насърчим, да им помогнем и да не ги обвиняваме. Във всеки случай, те заслужено работят в европейски дух“, подчерта Тимоние в ексклузивно интервю, което ще бъде публикувано в печатното издание на „Нова Македония“. \r\nВ отговор на въпрос как би коментирал изявлението на президента на Франция Еманюел Макрон, съгласно което приемането в ЕС на страните от Западните Балкани няма да се стане факт до 2025 г., Тимоние отговори:\r\n„Гражданите на тази страна правят разлика между реформите, които се обсъждат, тези, за които се гласува и тези, които се прилагат. Гражданите очакват да бъдем мобилизирани, за да помогнем при тяхното изпълнение и ние ще направим всичко възможно, за да оправдаем тази роля. Това е морален дълг и интерес на европейците. Опитът от предишните разширявания именно от този регион ни научиха, че реформите в областта на правосъдието не трябва да се правят набързо и че качествените критерии са от съществено значение за правилната оценка на напредъка. Гласуването на законите и бюрократичният подход към напредъка в областта на реформите не са задоволителни за никого. Такива реформи се осъществяват слабо и подхранват евроскептицизма както тук, така и в ЕС, а не обратното. Следователно мястото на тази страна е отбелязано в Съюза и са предприети съществени стъпки. Нека да не спорим и да се движим напред“, призова Тимони, като изпрати послание до гражданите на Република Македония да бъдат търпеливи, обединени и вярващи в себе си.\r\n„Дори и да изглежда да като хаотичен, пътят, по който се движите, е истински, Франция е с вас, както в била винаги от 1991 г. насам“, припомни дипломатическият представител на Париж в Скопие.Тереза Герова", "date": "2018.06.11", "title": "Кристиан Тимоние, посланик на Франция в Македония: Спорът за името не може да бъде решен с цената на нови разделения"}
{"url": "http://www.focus-news.net/news/2018/06/11/2532436/gabrovo-zhena-e-postradala-pri-katastrofa-na-glaven-pat-sofiya-varna-kray-sevlievo.html", "text": "Жена е пострадала при катастрофа на главен път София – Варна, край Севлиево. Инцидентът е станал тази нощ, около 00.20 часа. На обаждането, подадено на тел. 112, са се отзовали полицаи от Областна дирекция на МВР – Габрово и служители на Регионална дирекция „Пожарна безопасност и защита на населението“, съобщи за Радио „Фокус“ – Велико Търново Първолета Драгнева, говорител на габровската полиция. Произшествието е възникнало между насрещно движещите се леки коли, управлявани от 52-годишна жена от Габрово и 27-годишен мъж от село Петко Славейков. Пострадала е пътничка на 42 години, возила се в едната кола. Тя е настанена в болница с фрактура на дясната бедрена кост и контузии по тялото. Единият от автомобилите е напълно унищожен. Двамата водачи са тествани за употреба на алкохол – техническото средство отчело нулеви резултати. На местопроизшествието е извършен оглед. По случая е образувано досъдебно производство.\r\nЛуиза ТРАНЧЕВА", "date": "2018.06.11", "title": "Габрово: Жена е пострадала при катастрофа на главен път София – Варна, край Севлиево"}
{"url": "http://www.focus-news.net/news/2018/06/11/2532438/sliven-bez-problemi-se-osashtestvyava-dvizhenieto-po-patishtata-v-oblastta.html", "text": "Без проблеми се осъществява движението по пътищата в Сливенска област, съобщиха от Областно пътно управление-Сливен. Трафикът в участъка на  АМ „Тракия“ и по основните пътни артерии в областта е интензивен, но без задръствания. Пътищата са сухи и нормално проходими.\r\nЗатворени за тежкотоварни автомобили над 10 т целогодишно са проходите Твърдишки и Вратник. Няма други въведени ограничения за пътуващите в региона. Котленският проход е отворен за всички превозни средства. Опасност от падащи камъни има по пътя Сливен – Ичера – Градец.", "date": "2018.06.11", "title": "Сливен: Без проблеми се осъществява движението по пътищата в областта"}
{"url": "http://www.focus-news.net/news/2018/06/11/2532437/studenti-spetsialnost-geografiya-kam-sofiyskiyat-universitet-sv-kliment-ohridski-shte-provedat-lyatnata-si-uchebna-praktika-v-dobrudzhanska-kashta-v-alfatar.html", "text": "На 12 юни от 10.00 часа студенти специалност „География“ към Софийският университет „Св. Климент Охридски“ ще проведат лятната си учебна практика в „Добруджанска къща“ гр. Алфатар. Това съобщиха от пресцентъра на Община Алфатар. Те ще бъдат водени от доц. д-р Калина Милкова – преподавател катедра „Икономическа и социална география“ и гл. ас. д-р Димитър Иванов – Ландшафтна география и опазване на околната среда.", "date": "2018.06.11", "title": "Студенти специалност „География“ към Софийският университет „Св. Климент Охридски“ ще проведат лятната си учебна практика в „Добруджанска къща“ в Алфатар"}
{"url": "http://www.focus-news.net/news/2018/06/11/2532432/dobrich-priklyuchi-dvayset-i-parviyat-festival-na-lyubitelskite-teatri-s-mezhdunarodno-uchastie-kavarna-2018.html", "text": "На тържествена церемония в читалище „Съгласие – 1890“ бяха раздадени наградите и спусна завеса Двайсет и първият фестивал на любителските театри с международно участие „Каварна 2018“. Това съобщиха от пресцентъра на Община Каварна. „Няма такъв фестивал, това е изключително събитие за България“, каза в словото си при закриването председателят на журито проф. Елена Баева. По думите й в Каварна си дават среща културни дейци, които са влюбени в театъра, искат да има български театър и ако нямат професионализъм, имат достатъчно много любов и талант, който в някои случаи се изравнява с доста професионалисти. Присъствието на младежки театрални състави ни дават вяра и надежда, че нищо не е изгубено, че младите хора носят в себе си прекрасни неща, те носят въпросите към нас и ние сме длъжни да им отговорим: какви сме ние в този живот, какво правим днес, какъв е нашият морал, кого обичаме, може ли да обичаме. \r\nФестивалът закри кметът на община Каварна Нина Ставрева. Тя благодари на актьорите, че по време на празниците са станали част от театралната магия. Г-жа Ставрева добави, че Каварна е била, е и ще бъде средище на културата, защото тя ни прави личности и с това ни държи живи. Пожела да са спорни делата им и да носят Каварна в сърцата си. \r\nГолямата награда на името на проф. Гочо Гочев журито присъди на спектакъла „Буре барут“ от Деян Дуковски, режисьор и сценограф Богдан Петканин, изигран от театралния състав при Дома на енергетика в Козлодуй. Първа награда заслужи спектакъла „То беше чучулига, Жулиета“ от Ефраим Кишон, режисьор и сценограф Петър Тосков от общинския театър при Дома на културата в Гълъбово. За младежки спектакъл първо място получи спектакълът „Очите на хората“ от младежки театър „Драмеди“ от София. С индивидуални награди бяха отличени най-добра младежка женска и мъжка роля, най-добра женска и мъжка, сценография, режисура. Журито раздаде и призовете „Прелетни птици“, награда на публиката, най-добър камерен и младежки спектакъл.", "date": "2018.06.11", "title": "Добрич: Приключи Двайсет и първият фестивал на любителските театри с международно участие „Каварна 2018“"}
{"url": "http://www.focus-news.net/news/2018/06/11/2532442/vidin-normalno-prohodimi-sa-patishtata-v-oblastta.html", "text": "Нормално проходими са пътищата във Видинска област, каза за Радио „Фокус“-Видин дежурният служител в Областно пътно управление-Видин. В  посока за граничен пункт „Дунав мост 2“ се движат предимно тежкотоварни автомобили към граничния пункт, най-оживен е трафикът в участъка на главен път Е 79 между Видин и Дунавци.  Движението по път III-1411 с. Слана Бара – Видин е ограничено за автомобили  над 5 т поради компрометирано експлоатационно състояние на мост. Движението по път III-1411 в участъка между с. Буковец и с.Слана бара е ограничено поради авариен ремонт на мост над р. Тополовец. \r\nВъв Видин трафикът е натоварен в централната градска част, на входно изходните артерии на града и по бул. “Панония“.\r\nАнна ЛОЗАНОВА", "date": "2018.06.11", "title": "Видин: Нормално проходими са пътищата в областта"}
{"url": "http://www.focus-news.net/news/2018/06/11/2532439/b92-sarbiya-shofyorite-v-belgrad-i-novi-sad-prodalzhavat-s-blokadata-zaradi-povishavane-na-tsenite-na-gorivata.html", "text": "Шофьорите в Белград и столицата на автономната област Войводина – Нови Сад, продължават с блокадата на движението заради повишаването на цените на горивата, предава белградското радио B92.\r\nОт камерите за наблюдение на пътния трафик става ясно, че мостът „Газела“ в сръбската столица в посока Нови Белград е напълно блокиран от колоната превозни средства. В обратна посока, към центъра на града, трафикът се осъществява, но бавно.\r\nБлокадата на трафика заради високите цени на горивата започна в петък в няколко града в Сърбия, припомня радиото.Тереза Герова", "date": "2018.06.11", "title": "B92 (Сърбия): Шофьорите в Белград и Нови Сад продължават с блокадата заради повишаване на цените на горивата"}
{"url": "http://www.focus-news.net/news/2018/06/11/2532441/pazardzhik-prodalzhavat-remontnite-deynosti-po-okolovrastniya-pat-na-peshtera.html", "text": "Продължават ремонтните дейности по околовръстния път на Пещера, който започнаха на 8 май, съобщиха за Радио „Фокус“ – Пазарджик от Общината. Строителството се наложи  поради лошото състояние на съществуващата асфалтова настилка на източен околовръстен  път, представляващ улица “Хан Пресиян“ в града. В момента строителството продължава  с  изпълнение на канализационен колектор от Подобект Етап І. Във връзка с горното от 04.06.2018 год. е въведена временна организация за следния  участък  от подобекта: От масивен ЖБ мост на река „Стара Река до кръстовище на ул. „Хан Пресиян“ и ул.“Георги Кьосеиванов“,  съгласно  проект за  Временна организация на движението  за времето от 04.06.2018 год. до  04.08.2018 година. От Община Пещера молят за разбиране и водачите на автомобили да се съобразяват с въведената организация на движението, поставените предупредителни, указателни и забранителни знаци при организиране  на дейностите.", "date": "2018.06.11", "title": "Пазарджик: Продължават ремонтните дейности по околовръстния път на Пещера"}
{"url": "http://www.focus-news.net/news/2018/06/11/2532443/kyustendil-trafikat-na-gkpp-gyueshevo-e-s-normalna-intenzivnost.html", "text": "Трафикът на ГКПП „Гюешево” е с нормална интензивност. Това съобщи за Радио „Фокус” – Кюстендил дежурният на българо-македонския пункт. Потокът от автомобили към този час на деня е нормален, преминаването се извършва без големи изчаквания. По пътя от и за граничния пункт има опасност от падащи камъни на пътното платно.\r\nВенцеслав ИЛЧЕВ", "date": "2018.06.11", "title": "Кюстендил: Трафикът на ГКПП „Гюешево” е с нормална интензивност"}
{"url": "http://www.focus-news.net/news/2018/06/11/2532444/kathimerini-na-balkanite-sme-zalozhnitsi-na-istoriyata.html", "text": "Премиерът на Македония (в източника - Бивша югославска република Македония) се опитва да подготви политическото ръководство и обществото в страната си да приеме компромиса, постигнат по спора за името с Гърция. Трудно е някой да предвиди как ще се развият нещата. Тук на Балканите нищо не е просто и ясно. Силите, които подкопават всички усилия за компромиса, винаги са по-силни, защото се движат в сянката на тъмнината и се заиграват с обществените чувства. Ние все още сме, за добро за лошо, заложници на историята. „Не“ предизвиква много по-голяма реакция от „да“ – както в Атина, така и в Скопие, пише Алексис Папахелас в авторска статия за електронното издание на гръцкия вестник Kathimerini, озаглавена „Заложници на историята“. \r\nЩо се отнася до Гърция, ние сме напълно объркани, както обикновено. Правителството се справи с въпроса по безпрецедентен начин. Сключи споразумение чрез тайни преговори и след това се опита да го наложи на своите граждани. Гръцкото правителство избра хаоса и разкри предварително въпроса.\r\nТъй като няма връзка с онази част от обществото, която е по-чувствителна към националните въпроси, тя подценява реакцията на преговорите.  А те раздвижиха инстинктите и подозренията, които сега се оказват трудни за потушаване. Правителството е очевидно скептично, както се видя от реакцията му на предложението за „Илинденска Македония\", което то отхвърли вечерта със същата гордост, с която я подкрепяше сутринта.\r\n„Нова демокрация“ също е изправена пред трудна дилема. Нейният лидер и няколко други членове разбират необходимостта от приключване на проблема с честен компромис, който ще защити гръцките интереси. Също така е в интересите на консервативната партия да има по-малък проблем, с който да се справи, когато дойде на власт. Парадоксът обаче е в това, че веднага щом партията покаже помирително отношение, тя рискува да заклеймят като дясна. Всеки, който слуша разговори в кафене, знае, че такова отношение към „Нова демокрация“ би било политическо самоубийство и също би дало възможност за партиите отдясно на политическия спектър да засилят позициите си. \r\nВ една нормална страна проблемът с името може да бъде разрешен, ако правителството показа лидерство и се опита да убеди хората. Но това не се случва. Правителството вероятно ще плати скъпо за своето противоречиво поведение - от една страна се предполага, че се бори с крайните гласове, а от друга страна, ги приема, работи с тях и ги подканя в името на няколко гласа на избиратели. Но забравя, че тук на Балканите, когато се подклажда огън, след това е трудно да бъде овладян.Тереза Герова", "date": "2018.06.11", "title": "Kathimerini: На Балканите сме заложници на историята"}
{"url": "http://www.focus-news.net/news/2018/06/11/2532446/burgas-40-godishen-mazh-e-proboden-s-nozh-v-rayona-na-izostaven-stroezh-v-slanchev-bryag-ot-nepoznat-na-kogoto-otkazal-da-dade-pari.html", "text": "На 8 юни т.г. в Районно управление - Несебър e получено съобщение за инцидент в района на изоставен строеж в близост до бистро „Дани” в Слънчев бряг, при който 40-годишния М.И. от Видин, е прободен в областта на дясното бедро от непознат мъж, на когото отказал да даде пари. Това съобщиха от ОДМВР-Бургас. В резултат на бързите полицейски действия на е установен и задържан извършителя на деянието – това е криминално проявения и осъждан К.М., 25-годишен от с. Брестница, обл. Ловеч, който направил пълни самопризнания и описал механизма на извършеното от него деяние. Работата по случая продължава от служители на Районно управление – Несебър.", "date": "2018.06.11", "title": "Бургас: 40-годишен мъж е прободен с нож  в района на изоставен строеж в Слънчев бряг от непознат, на когото отказал да даде пари"}
{"url": "http://www.focus-news.net/news/2018/06/11/2532449/burgas-petgodishno-momche-ot-rusiya-e-v-reanimatsiya-sled-kato-e-padnalo-ot-terasa-na-vtori-etazh-v-blok-v-s-ravda.html", "text": "На 10 юни т.г. около 17.40 ч. в Районно управление - Несебър е получено съобщение за инцидент в к-с \"Лайфстайл 3\" в с. Равда, при който от терасата на апартамент, разположен на петия етаж в бл. 2, паднало петгодишно момченце (руски турист). Това съобщиха от ОДМВР-Бургас. Детето е настанено за лечение в отделение \"Реанимация\" на УМБАЛ – Бургас, с фрактури на краката, таза и травма на белия дроб, без опасност за живота. Констатирано е, че малчугана останал без надзор в апартамента, докато 55-годишната му баба – Л.Т. отишла да пазарува. По случая е образувано досъдебно производство.", "date": "2018.06.11", "title": "Бургас: Петгодишно момче от Русия е в \"Реанимация\", след като е паднало от тераса на втори етаж в блок в с. Равда"}
{"url": "http://www.focus-news.net/news/2018/06/11/2532440/kyustendil-muzeyat-teatarat-i-galeriyata-v-grada-organizirat-razlichni-proyavi-prez-sedmitsata.html", "text": "Музеят, театърът и галерията в Кюстендил организират различни прояви през седмицата. Това съобщи за Радио „Фокус” – Кюстендил Дима Укалска, началник на отдел „Култура и духовно развитие” към Община Кюстендил. На 12 юни в общинския драматичен театър се организира концерт на трио „Тенорите”. Събитието ще започне от 19.00 часа. Ден по-късно, от 11.00 часа, в село Шишковци ще бъде открит студенелият пленер „В духа на Майстора”. Откриването съвпада с представяне на обновената експозиция в къща-музей „Владимир Димитров – Майстора” в селото. На 13 юни театърът ще представи постановката „Крадецът на праскови”. Постановката е на театъра от Разград, а началният час е 19.00 ч. От 14 до 16 юни Регионален исторически музей – Кюстендил организира месечна детска музейна работилница. Темата по която ще творят децата е „Плетене на кошници”. На 14 юни Художествена галерия „Владимир Димитров – Майстора” ще представи от 18.00 часа гостуващата изложба с избрани творби от фонда на галерията в Казанлък. „За всеки има по нещо. Надявам се, че жителите и гостите на Кюстендил ще се насладят на културните събития тази седмица”, каза Дима Укалска.\r\nВенцеслав ИЛЧЕВ", "date": "2018.06.11", "title": "Кюстендил: Музеят, театърът и галерията в града организират различни прояви през седмицата"}
{"url": "http://www.focus-news.net/news/2018/06/11/2532451/tass-nay-malko-sedem-dushi-sa-postradali-pri-pozhar-v-londonska-bolnitsa.html", "text": "Най-малко седем души са пострадали от отравяне с дим в резултат на пожар в болница, разположена в северната част на Лондон, предава TACC, като се позовава на градските противопожарни служби.\r\nСъгласно разпространената информация, огънят е избухнал във вечерните часове на неделя. Пламъците са обхванали част от първия етаж на болницата.  От сградата са били евакуирани 45 души. Уточнява се, че на пострадалите е оказана помощ на място. \r\nПричините за пожара се изясняват.Тереза Герова", "date": "2018.06.11", "title": "ТАСС: Най-малко седем души са пострадали при пожар в лондонска болница"}
{"url": "http://www.focus-news.net/news/2018/06/11/2532452/burgas-67-godishna-zhena-e-s-opasnost-za-zhivota-sled-kato-lek-avtomobil-se-e-blasnal-posledovatelno-v-kraypaten-skat-i-darvo.html", "text": "На 10 юни т.г. около 11.25 ч. по пътя Карнобат – Шумен, в района на км. 45+500, поради движение с несъобразена с пътните условия скорост в условията на ляв завой, самостоятелно катастрофира, блъскайки се последователно в крайпътен скат и дърво, лек автомобил софийска регистрация, управляван от 71-годишния М.А. от София. Това съобщиха от ОДМВР-Бургас. Пострадала е спътничката на водача и негова съпруга – А.А., 67-годишна от София, която е настанена в МБАЛ - Шумен с травматичен плевмоторакс и фрактури на десните ръка и крак, с опасност за живота.", "date": "2018.06.11", "title": "Бургас: 67-годишна жена е с опасност за живота, след като лек автомобил се е блъснал последователно в крайпътен скат и дърво"}
{"url": "http://www.focus-news.net/news/2018/06/11/2532450/predsedatelyat-na-narodnoto-sabranie-tsveta-karayancheva-polozhi-venets-na-pametnika-na-geroite-zaginali-za-teritorialnata-tsyalost-na-gruziya.html", "text": "Председателят на Народното събрание Цвета Караянчева положи венец на Паметника на героите, загинали за териториалната цялост на Грузия. Церемонията започна с химните на България и Грузия. Това съобщиха от пресцентъра на институцията.\r\nВ българската парламентарна делегация, която е на официално посещение в Грузия, са председателят на Групата за приятелство България – Грузия Кристина Сидорова и народните представители Александър Иванов,  Йордан Апостолов, Велислава Кръстева и Симеон Найденов. \r\nПо-късно Цвета Караянчева ще се срещне с председателя на парламента на Грузия Иракли Кобахидзе.", "date": "2018.06.11", "title": "Председателят на Народното събрание Цвета Караянчева положи венец на Паметника на героите, загинали за териториалната цялост на Грузия"}
{"url": "http://www.focus-news.net/news/2018/06/11/2532453/dobrich-tehnologichni-svarzvaniya-na-novi-abonati-nalagat-spirane-na-vodata-v-kvartala-nad-zhp-liniyata.html", "text": "Технологични свързвания на нови абонати налагат спиране на водата в квартала над жп линията в Добрич. Дейностите са по интегрирания проект на Община град Добрич за подобряване на водния сектор в града, предаде кореспондентът на Радио „Фокус”. В район Добрич с нарушено водоподаване поради отстраняване на аварии по информация на ВиК-Добрич са по ул. „Димитър Ковачев“ бл. 46, ул. „Марица“ № 1, ул. „Христо Ботев“ и ул. „Агликина поляна и площад „Македония“ - районът около Централен кооперативен пазар. В областта с нарушено водоподаване са в район Добрич-селска са с.Плачи дол, с. Свещарово, с. Долина, Помпена станция (ПС)- Стожер, в район Балчик –с. Кранево, в Район Генерал Тошево - с. Калина, с. Спасово,  в Район Каварна - с. Хаджи Димитър в Район Шабла -  ул. „Пионерска“ в морския град. \r\nЖулиета НИКОЛОВА", "date": "2018.06.11", "title": "Добрич: Технологични свързвания на нови абонати налагат спиране на водата в квартала над жп линията"}
{"url": "http://www.focus-news.net/news/2018/06/11/2532454/burgas-3-600-leva-sa-otkradnati-ot-chantichka-na-krasta-na-65-godishna-angliyska-turistka-v-slanchev-bryag.html", "text": "На 9 юни т.г. в Районно управление – Несебър е получено съобщение от 65-годишна английска туристка, отседнала в Слънчев бряг за това, че предния ден за времето от 13.00 ч. до 16.00 ч. в района до хотел „Кубан”, й е извършена джебчийска кражба на сумата от 3 600 лева, съхранявана в чантичка на кръста. Това съобщиха от ОДМВР-Бургас. Работата по случая продължава от служители на Районно управление – Несебър.", "date": "2018.06.11", "title": "Бургас: 3 600 лева са откраднати от чантичка на кръста на 65-годишна английска туристка в Слънчев бряг"}
{"url": "http://www.focus-news.net/news/2018/06/11/2532455/stara-zagora-na-bezplatniya-goresht-telefon-na-obshtinata-ot-8-do-10-yuni-sa-podadeni-150-signala.html", "text": "На безплатния \"горещ телефон\" на Община Стара Загора - 0800 157 37, от 8 до 10 юни, са подадени 150 сигнала. Граждани са информирали за около 50 неправилно паркирани МПС в града. След сигнали са включени в процедура по принудително/доброволно премахване бус и автомобил, паркирани до блок №1 на  ул. „Българско опълчение“, както и друг, паркиран до блок №50 на бул. „Св. Патриарх Евтимий“. Това съобщиха от пресцентъра на Общината.\r\nПостъпила е информация за запален огън в междублоково пространство в кв. „Зора“ и за запалени треви и храсти по стария път от Стара Загора до село Ракитница. \r\nГраждани са сигнализирали за бездомни кучета в пресечката на ул. „Иван Вазов“ и „Августа Траяна“, в района на Телевизионния сервиз, около бензиностанция в кв. „Три чучура – център“. Сигнали са постъпили и за разходка на домашни любимци без повод и намордник около стадион „Берое“, както и за лаещи кучета в апартаменти, смущаващи живущите в съседство. Информацията е насочена към Общинския приют за безстопанствени животни. \r\nБлизо 10 бр. са съставените от екипи на Община Стара Загора актове за установяване на административно нарушение на граждани, берящи липов цвят и чупещи клоните на дърветата. \r\nНад 20 са сигналите с подадени оплаквания от струпване на младежи, слушащи музика на открито, както и за шум от заведения в града. Съставен е констативен протокол за кастрене на храсти и струпването на растителните остатъци в тревните площи около търговски обект. След повторно извършена проверка районът е бил почистен. \r\nСлед сигнализиране от граждани е отремонтирано улично осветление, както и няколко светофарни уредби. Обезопасени са шахти. \r\nОбщина Стара Загора е отреагирала на сигналите, за които има правомощия, а останалите са насочени към компетентните органи. На гражданите е върната обратна информация.", "date": "2018.06.11", "title": "Стара Загора: На безплатния \"горещ телефон\" на Общината от 8 до 10 юни са подадени 150 сигнала"}
{"url": "http://www.focus-news.net/news/2018/06/11/2532448/anton-nalbantov-direktor-na-vss-na-bchk-nyama-da-ima-nedostig-na-spasiteli-prez-letniya-sezon.html", "text": "Няма да има недостиг на спасители през летния сезон. Това каза в сутрешния блок на Радио „Фокус\"„Добро утро, България“ Антон Налбантов, директор на Водноспасителната служба на БЧК. Той уточни, че броят на обучените водни спасители за изминалата година е 1000, а през последните 10 години има обучени около 4500 водни спасители за море и близо 10 000 за басейн, бройката и през този сезон няма да бъде по-ниска. Антон Налбантов коментира и най-застрашената група от инциденти и удавяния, като уточни, че всеки може да изпадне в ситуация, която да доведе до тежък инцидент  във водата. „Една от най-застрашените възрастови групи, естествено, това са децата. Освен това най-голям брой жертви има във възрастовия интервал между 50-65 годишна възраст, главно при мъжете. Обясненията на това твърдение са, че мъжете са малко по-смели и си позволяват да надценяват понякога плувните и физическите си възможности“, обясни Налбантов. Той добави, че много честа причина за инциденти е влизането във водата след употребата на алкохол. „За съжаление в тази възраст (50-65 години) повечето пъти удавянето настъпва в следствие на получен инфаркт или инсулт във водата“, каза директорът. Антон Налбантов допълни, че за да избегнем инциденти е много важно да използваме спасителни жилетки, да не влизаме във водата поне 2 часа след хранене, да се съобразяваме с флаговата сигнализация и да спазваме указанията на спасителите.", "date": "2018.06.11", "title": "Антон Налбантов, директор на ВСС на БЧК: Няма да има недостиг на спасители през летния сезон"}
{"url": "http://www.focus-news.net/news/2018/06/11/2532456/burgas-12-000-shtatski-dolara-2-000-evro-100-paunda-i-zlatni-nakiti-sa-otkradnati-s-vzlom-ot-apartamenta-na-62-godishen-mazh-ot-grada.html", "text": "На 8 юни около 19.00 ч. във Второ Районно управление на МВР - Бургас е получено съобщение от 62-годишен бургазлия за това, че чрез взломяване на входните врати е проникнато в апартамента му, разположен в бл. 67 в ж.к. \"Братя Миладинови\" откъдето е извършена кражба на сумата от 12 000 щатски долара, 2 000 евро, 100 паунда и златни накити с тегло около 100 грама. Това съобщиха от ОДМВР-Бургас. Работата по случая продължава от служители на Второ Районно управление – Бургас.", "date": "2018.06.11", "title": "Бургас: 12 000 щатски долара, 2 000 евро, 100 паунда и златни накити са откраднати с взлом от апартамента на 62-годишен мъж от града"}
{"url": "http://www.focus-news.net/news/2018/06/11/2532457/deutsche-welle-angela-merkel-poe-otgovornost-za-skandala-vav-federalnata-sluzhba-po-migratsiya-i-bezhantsi.html", "text": "Канцлерът на ФРГ Ангела Меркел пое отговорност за скандала във Федералната служба по миграция и бежанци, предава Deutsche Welle.\r\n„Не търся лесен път. Нося политическа отговорност за това“, заяви Меркел в предаване на телевизионния канал , излъчено в неделя. \r\nСъгласно думите й, в ситуация на безпрецедентен наплив на бежанци през 2015 г. тя се е намесила в службата, за да облекчи работата й. Въпреки това германският лидер категорично отхвърли обвиненията, че се е ръководила от принципа „скоростта на разглеждането (на молбите за убежище) е по-важна от качеството на проверките“.\r\nИ до този момент Меркел остава убедена в правилността на решението да отвори границите. „Знам, че именно на канцлера лежи политическата отговорност за повечето събития, случващи се в страната, и аз поемам тази отговорност“, увери Меркел.\r\nПо-рано германските социалдемократи, партньори на Съюза (ХДС/ХСС) в коалицията в Берлин, обвиниха Меркел в открита намеса в работата на Федералната служба по миграция и бежанци. „Меркел се опитва да избегне своята отговорност“, заяви заместник-председателят на ГСДП Рафл Щегнер, като същевременно настоя за „незабавно разследване“ на действията на канцлера.Тереза Герова", "date": "2018.06.11", "title": "Deutsche Welle: Ангела Меркел пое отговорност за скандала във Федералната служба по миграция и бежанци"}
{"url": "http://www.focus-news.net/news/2018/06/11/2532458/dobrich-razshiryava-se-obhvatat-na-stroitelnite-raboti-na-obekt-integriran-proekt-za-podobryavane-na-vodniya-sektor-na-grad-dobrich.html", "text": "Разширява се обхватът на строителните работи на обект ,,Интегриран проект за подобряване на водния сектор на град Добрич“. Дейности се изпълняват по ЛОТ 3 днес, предаде кореспондентът на Радио „Фокус”. Работи се по улиците “Никола Петков“, „Гривица“ от бул. „Добруджа“ до ул. „Христо Ботев“, „Спартак“, „Средна гора“, “Каменица“ от „Ген.Попов“ до кв. „Строител“, „Емона, “Димитър Ковачев“ към „Строител“, „Каменица“ от „Бойчо Огнянов“ до края на ЖК „Строител“, ул. „Каменица“ от „Агликина поляна“ до „Цар Освободител“, ул.“Калина“, ул.“Ружа“, ул. „Роза“ от „Калина“ до „Христо Ботев“. Улиците, където се извършват строителни дейности, са временно затворени за движение на автомобили, временните промени в организацията на движение на МПС са сигнализирани с пътни знаци.\r\nЖулиета НИКОЛОВА", "date": "2018.06.11", "title": "Добрич: Разширява се обхватът на строителните работи на обект ,,Интегриран проект за подобряване на водния сектор на град Добрич“"}
{"url": "http://www.focus-news.net/news/2018/06/11/2532407/pazardzhik-dvizhenieto-na-am-trakiya-pri-km-67-v-posoka-sofiya-se-osashtestvyava-samo-v-izprevarvashtata-lenta-poradi-remont.html", "text": "Движението на АМ \"Тракия\" при км 67, в посока София се осъществява само в изпреварващата лента поради ремонт на дилатационна фуга. Това съобщиха от пресцентъра на Агенция „Пътна инфраструктура“. До 20.00 часа движението е само в изпреварващата лента  в участъка 46 - 47-ми км в посока София на АМ \"Хемус\" поради ремонтни дейности. Шофьорите да се движат  с повишено внимание и съобразена скорост, спазвайки пътната сигнализация.", "date": "2018.06.11", "title": "Пазарджик: Движението на АМ \"Тракия\" при км 67, в посока София се осъществява само в изпреварващата лента поради ремонт"}
{"url": "http://www.focus-news.net/news/2018/06/11/2532459/burgas-101-kilograma-tyutyun-bez-aktsizen-banderol-sa-otkriti-v-bagazhnik-na-lek-avtomobil-pri-rutinna-proverka-ot-sluzhiteli-ot-rayonno-upravlenie-na-mvr-sozopol.html", "text": "На 9 юни т.г. около 23.15 ч. при рутинна проверка служители от Районно управление на МВР – Созопол намерили и иззели от багажник на лек автомобил със софийска регистрация, управляван от 54-годишния Р.Х. от София, 101 килограма тютюн без акцизен бандерол. Това съобщиха от ОДМВР-Бургас. Р.Х. е задържан за срок до 24 часа. По случая е образувано бързо полицейско производство.", "date": "2018.06.11", "title": "Бургас: 101 килограма тютюн без акцизен бандерол са открити в багажник на лек автомобил при рутинна проверка от служители от Районно управление на МВР – Созопол"}
{"url": "http://www.focus-news.net/news/2018/06/11/2532460/haskovo-22-dvoyki-shte-poluchat-finansirane-za-invitro-i-invivo-protseduri-ot-obshtinata.html", "text": "22 двойки одобри за подпомагане комисията за финансиране на инвитро и инвиво процедури в Хасково. Само едно от подадените заявления за финансиране не отговаря на условията на Наредбата - нито един от семейството няма адресна регистрация в Хасково от минимум 1 година. Това съобщиха от Общината и припомниха, че, че миналата година Наредбата изискваше адресна регистрация в Хасково от минимум 5 години, но с решение на Общински съвет този срок е намален на 1 година.\r\nПрез миналата година Община Хасково е финансирала процедури на 32 семейства и лица, живеещи на семейни начала, с репродуктивни проблеми, на територията на общината. Те са получили по 2340 лева. До момента има данни за 2 родени бебета след процедурите, а други 6 се очаква да се родят. Предстоят и процедури за някои от семействата.\r\nАко Общинският съвет на следващото си заседание одобри финасирането, всяка една от одобрените тази година двойки ще получи по 3 000 лева, което е максимумът, определен от Наредбата.", "date": "2018.06.11", "title": "Хасково: 22 двойки ще получат финансиране за инвитро и инвиво процедури от Общината"}
{"url": "http://www.focus-news.net/news/2018/06/11/2532461/burgas-4-000-kasa-tsigari-bez-aktsizen-banderol-sa-otkriti-ot-politsiyata-v-lek-avtomobil-v-primorsko.html", "text": "На 8 юни т.г. служители от Районно управление – Приморско извършили претърсване в ползвания от 50-годишната Т.Р. от Благоевград лек автомобил с благоевградска регистрация, паркиран пред х-л \"Жерави\" в Приморско, където Т.Р. работела, като хигиенист – намерени и иззети са общо 4 000 къса цигари от различни марки, всички без акцизен бандерол. Това съобщиха от ОДМВР-Бургас. В квартирата на Т.Р. са намерени и иззети още 150 къса цигари, също без акцизен бандерол. По случая е образувано бързо полицейско производство.", "date": "2018.06.11", "title": "Бургас: 4 000 къса цигари без акцизен бандерол са открити от полицията в лек автомобил в Приморско"}
{"url": "http://www.focus-news.net/news/2018/06/11/2532463/tets-maritsa-iztok-2-ead-e-s-bezuprechna-sistema-za-upravlenie-na-kachestvoto-sled-poreden-odit.html", "text": "“ТЕЦ Марица изток 2“ ЕАД е с безупречна Система за управление на качеството (СУК). Това установи одит, извършен от сертифициращия орган „ТЮФ Рейнланд България” ЕООД. В резултат на това се подновява сертификацията на СУК на  централата за период от три години – до 2021 г., с област на приложение: „Производство и продажба на електрическа енергия, предоставяне на студен резерв, балансираща енергия, първично и вторично регулиране на честотата и регулиране на напрежението”. това съобщиха от “ТЕЦ Марица изток 2“ ЕАД.\r\nС приключване на поредния сертификационен одит, централата навлиза в пети цикъл на сертификация, която започна през септември 2006 г. Одитът премина по приетия от сертифициращия орган план и приключи без констатирани несъответствия или забележки. \r\nНа заключителния разговор одиторският екип в лицето на инж. Маргарита Христова изтъкна успешното преминаване към новата версия на стандарта БДС EN ISO 9001:2015. Постиженията и високите резултати на функциониращата и постоянно подобряваща се Система за управление на качеството са признание за усилията и компетентността на ръководството и персонала на дружеството в търсенето и налагането на съвременни решения, механизми и инструменти за удовлетворяване изискванията на законодателството, пазара, клиентите и другите заинтересовани страни.", "date": "2018.06.11", "title": "„ТЕЦ Марица изток 2“ ЕАД е с безупречна Система за управление на качеството след пореден одит"}
{"url": "http://www.focus-news.net/news/2018/06/11/2532462/stara-zagora-za-parvi-pat-v-grada-shte-badat-pokazani-120-kartini-na-mario-zhekov.html", "text": "За първи път в Градската художествена галерия в Стара Загора ще бъдат експонирани на едно място 120 картини на старозагорския художник маринист Марио Жеков. Това съобщиха от пресцентъра на Общината. Платната са подбрани от изкуствоведа проф. д-р Марин Добрев - директор на старозагорската художествена галерия, познавач и основен инициатор за популяризирането на неговото творчество. Една трета от картините не са показвани досега, уточни той.\r\nЕкспозицията ще бъде открита на 14 юни /четвъртък/ 2018 г. от 18.00 ч.\r\nРетроспективната изложба е посветена на 120 годишнината от рождението на един от най-значимите майстори на морския пейзаж в българското изкуство. Тя включва 120 произведения /живопис, рисунки и плакати/, обхващащи всички периоди на изкуството му между 1921 и 1955г., както и любимите му сюжети от Цариград, Париж и френската Ривиера, от българското Черноморие, от  Пловдив, Велико Търново, Трявна и Рилския манастир, от Кавала, Самотраки и Тасос, от Охрид, Прага и т.н., съобщи проф. Добрев. \r\nТворбите са подбрани от фондовете на Художествена галерия Стара Загора, Националната галерия, Софийската градска художествена галерия, ГХГ Пловдив, ХГ „П.Задгорски”- Бургас, ХГ ”Д.Добрович”- Сливен, ХГ „Борис Георгиев”- Варна, ХГ Казанлък, ХГ Добрич и частни колекции.\r\nТе ще бъдат експонирани в Стара Загора до 14 юли, след което изложбата заминава за столицата.", "date": "2018.06.11", "title": "Стара Загора: За първи път в града ще бъдат показани 120 картини на Марио Жеков"}
{"url": "http://www.focus-news.net/news/2018/06/11/2532464/bdzh-mazh-e-postradal-ot-hvarleni-kamani-po-vlak.html", "text": "На 10-и юни около 21.50 часа бързият влак от Благоевград за София е атакуван с камъни от неизвестни лица в района между гарите Горна баня и Захарна фабрика. В резултат на вандалската проява е пострадал млад мъж, който е пътувал във влака. Това съобщиха от пресцентъра на БДЖ.\r\nХвърлените камъни са счупили стъкло на странична врата на втория вагон от състава на влаковата композиция, вследствие на което пътникът е получил наранявания в областта на главата. Превозната бригада на влака е реагирала незабавно, като е подала сигнал до Спешна медицинска помощ и пострадалият мъж е откаран в болница.\r\nПодобни вандалски прояви нанасят значителни материални щети за „БДЖ–Пътнически превози” ЕООД, като фактически саботират всички усилия на ръководството на националния железопътен превозвач за предлагане на по-добро и по-качествено обслужване на клиентите. Най-важното измерение на тези посегателства обаче, е застрашаването на сигурността на движението на влаковете, както и живота и здравето на клиентите и служителите на националния железопътен превозвач. \r\nОт началото на 2018 г. това е 19-ият случай, при който влакове на „БДЖ-Пътнически превози” ЕООД са замеряни с камъни. За същия период на 2017 г. са регистрирани 42 случая, а за цялата изминала година са 76, от които е пострадал един пътник.", "date": "2018.06.11", "title": "БДЖ: Мъж е пострадал от хвърлени камъни по влак"}
{"url": "http://www.focus-news.net/news/2018/06/11/2532466/vidin-tyalo-na-54-godishen-mazh-e-otkrito-v-kabina-na-spryal-v-rayona-na-selo-cherno-pole-tovaren-avtomobil-danni-za-nasilstvena-smart-ne-sa-konstatirani.html", "text": "На 9 юни около 17 часа в дежурната част на РУ-Белоградчик бил получен сигнал за спрял в района на село Черно поле товарен автомобил и водач в неестествена поза в кабината. Това съобщиха от ОДМВР-Видин. Дежурна оперативна група извършила оглед на местопроизшествието. Разследващите установили на отбивка по пътя Монтана – Ружинци товарен автомобил „ДАФ” с прикачено полуремарке. В кабината на влекача бил открито тялото на шофьора – 54-годишен от Бургас. Данни за насилствена смърт не са констатирани. Тялото е транспортирано за аутопсия във видинската болница. По случая в РУ-Белоградчик е образувано досъдебно производство.", "date": "2018.06.11", "title": "Видин: Тяло на 54-годишен мъж е открито в кабина на спрял в района на село Черно поле товарен автомобил, данни за насилствена смърт не са констатирани"}
{"url": "http://www.focus-news.net/news/2018/06/11/2532467/narodnite-predstaviteli-ot-gerb-plovdiv-shte-provedat-priemen-den.html", "text": "Народните представители от  ГЕРБ-Пловдив ще проведат приемни с граждани от избирателния си район. Това съобщиха от пресцентъра на партията.\r\nПриемните ще се проведат по следния график:\r\n- Менда Стоянова – председател на Комисията по бюджет и финанси в 44-тото Народно събрание – от 16.00 в централния офис на  ГЕРБ – Пловдив, на бул. „Марица” 91;\r\n- Димитър Лазаров - председател на Комисията за контрол над службите за сигурност, прилагането и използването на специалните разузнавателни средства и достъпа до данните по Закона за електронните съобщения и член на Комисията по правни въпроси - от 16.30 часа в партийния офис на  ГЕРБ на улица „Прага” 2.; \r\n- инж. Атанас Ташков – член на Комисията по транспорт, информационни технологии и съобщения и на Комисията по регионална политика, благоустройство и местно самоуправление в 44-то Народно събрание - от 16.00 часа в партийния офис на ул. „Стефан Стамболов\" № 21;\r\n- Спас Гърневски -  заместник-председател на Комисията за борба с корупцията, конфликт на интереси и парламентарна етика - от 16.00 в офиса на  ГЕРБ на ул. \"Коста Паница\" № 5.", "date": "2018.06.11", "title": "Народните представители от ГЕРБ-Пловдив ще проведат приемен ден"}
{"url": "http://www.focus-news.net/news/2018/06/11/2532447/makfaks-makedoniya-pravitelstvoto-v-skopie-tvardi-che-konsultatsiite-s-atina-prodalzhavat.html", "text": "Правителството на Република Македония твърди, че консултациите с Гърция по спора за името все още са в ход и не е договорено провеждането на телефонния разговор между премиерите на двете страни, предава информационната агенция „Макфакс“.\r\n„В ход са консултации. Когато стане време за разговор на ниво министър-председатели, обществеността ще бъде информирана. В настоящия момент няма уговорен разговор“, съобщиха за агенцията от кабинета в Скопие, като същевременно подчертаха, че през почивните дни е имало консултации на ниво съветници.\r\nОчаква се телефонният разговор между Алексис Ципрас и Зоран Заев да се проведе в понеделник, 11 юни.Тереза Герова", "date": "2018.06.11", "title": "„Макфакс“ (Македония): Правителството в Скопие твърди, че консултациите с Атина продължават"}
{"url": "http://www.focus-news.net/news/2018/06/11/2532465/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Лидерът на кабинета в Прищина Рамуш Харадинай твърди, че косовската армия ще бъде създадена тази година и че армията „спечели доверието на всички, дори това на сърбите от Косово\", пише белградското електронно издание Blic, като допълва, че според премиера на най-младата държава на Балканите взаимното признаване ще бъде официален край на войната със Сърбия.\r\n„Косово ще има армия тази година. Измина много време, но това не е загубено, през този период армията спечели доверието на всички, дори на сърбите от Косово. Има младежи от северната част на страната, които са в армията на Косово и по този начин показваме, че не създаваме националистическа армия“, коментира Харадинай в рамките на пресконференция.\r\nМинистър-председателят на най-младата държава на Балканите твърди, че процесът на създаване на косовската армия е на финалната права и скоро ще бъде завършен, независимо дали чрез конституционни или законови промени, предаде RTK2.\r\nКоментирайки отношенията между Прищина и Белград, косовският министър-председател отново подчерта, че взаимното признаване е единственото решение, с което може да бъде завършен диалогът за нормализиране на двустранните отношения.\r\n„Със Сърбия водихме война, която беше прекратена на 9 юни 1999 г., но официално тя ще бъде приключена, когато двете страни се признаят взаимно. Точно както призна Хърватия, Босна и Херцеговина, Сърбия трябва да признае и Косово. Това е в наш интерес и не трябва да се страхуваме да седнем заедно за масата за преговори и да формализираме признаването\", отбеляза Харадинай.\r\n*** Спорът за името на Македония не може да бъде решен с цената на нови разделения. Това заяви френският посланик в Скопие Кристиан Тимоние в интервю за скопския вестник „Нова Македония“.\r\n„Ние искрено подкрепяме смелите усилия, които бяха положени през изминалата година, за да се преодолее ситуацията, която получава драматични размери на фона на констатациите, че гражданите, които са нейна движеща сила, продължават да напускат страната. Работата по този приоритет не трябва да се забавя. Необходимо е обаче търпение и национално единство, тъй като този въпрос не може да бъде решен с цената на нови разделения. Той изисква да се демонстрира истинско чувство за национален интерес в момент, в който трябва да се вземе трудно решение, което засяга идентичността, но и сърцето. Познавайки региона, аз уважавам всички исторически факти на заинтересованите страни и добронамерените преговарящи, които от едната и от другата страна гарантираха напредването на процеса“, коментира Тимоние. \r\n„Нека ги насърчим, да им помогнем и да не ги обвиняваме. Във всеки случай, те заслужено работят в европейски дух“, подчерта Тимоние в ексклузивно интервю, което ще бъде публикувано в печатното издание на „Нова Македония“. \r\nВ отговор на въпрос как би коментирал изявлението на президента на Франция Еманюел Макрон, съгласно което приемането в ЕС на страните от Западните Балкани няма да се стане факт до 2025 г., Тимоние отговори:\r\n„Гражданите на тази страна правят разлика между реформите, които се обсъждат, тези, за които се гласува и тези, които се прилагат. Гражданите очакват да бъдем мобилизирани, за да помогнем при тяхното изпълнение и ние ще направим всичко възможно, за да оправдаем тази роля. Това е морален дълг и интерес на европейците. Опитът от предишните разширявания именно от този регион ни научиха, че реформите в областта на правосъдието не трябва да се правят набързо и че качествените критерии са от съществено значение за правилната оценка на напредъка. Гласуването на законите и бюрократичният подход към напредъка в областта на реформите не са задоволителни за никого. Такива реформи се осъществяват слабо и подхранват евроскептицизма както тук, така и в ЕС, а не обратното. Следователно мястото на тази страна е отбелязано в Съюза и са предприети съществени стъпки. Нека да не спорим и да се движим напред“, призова Тимони, като изпрати послание до гражданите на Република Македония да бъдат търпеливи, обединени и вярващи в себе си.\r\n„Дори и да изглежда да като хаотичен, пътят, по който се движите, е истински, Франция е с вас, както в била винаги от 1991 г. насам“, припомни дипломатическият представител на Париж в Скопие.\r\n*** Премиерът на Македония (в източника - Бивша югославска република Македония) се опитва да подготви политическото ръководство и обществото в страната си да приеме компромиса, постигнат по спора за името с Гърция. Трудно е някой да предвиди как ще се развият нещата. Тук на Балканите нищо не е просто и ясно. Силите, които подкопават всички усилия за компромиса, винаги са по-силни, защото се движат в сянката на тъмнината и се заиграват с обществените чувства. Ние все още сме, за добро за лошо, заложници на историята. „Не“ предизвиква много по-голяма реакция от „да“ – както в Атина, така и в Скопие, пише Алексис Папахелас в авторска статия за електронното издание на гръцкия вестник Kathimerini, озаглавена „Заложници на историята“. \r\nЩо се отнася до Гърция, ние сме напълно объркани, както обикновено. Правителството се справи с въпроса по безпрецедентен начин. Сключи споразумение чрез тайни преговори и след това се опита да го наложи на своите граждани. Гръцкото правителство избра хаоса и разкри предварително въпроса.\r\nТъй като няма връзка с онази част от обществото, която е по-чувствителна към националните въпроси, тя подценява реакцията на преговорите.  А те раздвижиха инстинктите и подозренията, които сега се оказват трудни за потушаване. Правителството е очевидно скептично, както се видя от реакцията му на предложението за „Илинденска Македония\", което то отхвърли вечерта със същата гордост, с която я подкрепяше сутринта.\r\n„Нова демокрация“ също е изправена пред трудна дилема. Нейният лидер и няколко други членове разбират необходимостта от приключване на проблема с честен компромис, който ще защити гръцките интереси. Също така е в интересите на консервативната партия да има по-малък проблем, с който да се справи, когато дойде на власт. Парадоксът обаче е в това, че веднага щом партията покаже помирително отношение, тя рискува да заклеймят като дясна. Всеки, който слуша разговори в кафене, знае, че такова отношение към „Нова демокрация“ би било политическо самоубийство и също би дало възможност за партиите отдясно на политическия спектър да засилят позициите си. \r\nВ една нормална страна проблемът с името може да бъде разрешен, ако правителството показа лидерство и се опита да убеди хората. Но това не се случва. Правителството вероятно ще плати скъпо за своето противоречиво поведение - от една страна се предполага, че се бори с крайните гласове, а от друга страна, ги приема, работи с тях и ги подканя в името на няколко гласа на избиратели. Но забравя, че тук на Балканите, когато се подклажда огън, след това е трудно да бъде овладян.\r\n*** Холандия стана поредната страна от Европейския съюз, премахнала ограниченията за работа за холандските работници, пише  Dubrovnik Times.\r\nСлед като Великобритания обяви, че от 1 юли хърватските работници вече няма да се нуждаят от разрешително за трудова дейност и Холандия откри врати за хърватите. Правителството на кралството обяви в петък, че ще извести Европейската комисия, че няма да удължава забраната  за хърватските работници\r\nСлед влизането на Хърватия в ЕС Холандия, както и Великобритания приложиха петгодишно ограничение за хърватите, посещаващи страната с цел работа.\r\n***", "date": "2018.06.11", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2018/06/11/2532468/vidin-politsiyata-razsledva-opit-za-umishlen-palezh-na-selskostopanska-postroyka-v-chasten-imot-v-grad-bregovo.html", "text": "На 9 юни в 09.47 часа на тел. 112 бил получен сигнал за направен опит за умишлен палеж на селскостопанска постройка в частен имот в град Брегово, собственост на местен жител. Това съобщиха от ОДМВР-Видин. Дежурна оперативна група извършила оглед на местопроизшествието, разследващите иззели веществени доказателства – сред тях обгорял парцал и стъклен буркан с тъмна течност с мирис на масло. Случаят е докладван в Районна прокуратура – Видин, работата продължава в рамките на образувано досъдебно производство за престъпление по чл.330, ал.1 от Наказателния кодекс.", "date": "2018.06.11", "title": "Видин: Полицията разследва опит за умишлен палеж на селскостопанска постройка в частен имот в град Брегово"}
{"url": "http://www.focus-news.net/news/2018/06/11/2532470/shumen-45-godishna-zhena-e-s-opasnost-za-zhivota-sled-nanesen-y-poboy-v-selo-lyatno.html", "text": "45-годишна жена е с опасност за живота след нанесен побой. Случаят е от 8 юни. Около 23.00 часа в село Лятно И.И. /18г./ от Каолиново нанесъл удари и причинил телесна повреда на Е.Р. Това съобщиха от ОДМВР-Шумен. След преглед било установено, че жената е със счупени черепно-мозъчни кости. Настанена е за лечение в МБАЛ- Шумен. За извършено престъпление по чл. 129 ал. 1 от НК е образувано досъдебно производство.", "date": "2018.06.11", "title": "Шумен: 45-годишна жена е с опасност за живота след нанесен й побой в село Лятно"}
{"url": "http://www.focus-news.net/news/2018/06/11/2532469/sport-fifa-otlozhi-razgovorite-za-eventualno-razshiryavane-na-formata-na-svetovnoto-parvenstvo.html", "text": "ФИФА отложи разговорите за евентуално разширяване на формата на световното първенство на 48 отбора, потвърди президентът на Международната футболна федерация Джани Инфантино. Това означава, че в следващото световно първенство, което ще се проведе в Катар през 2022 година, ще участват 32 отбора. Тази седмица в Москва предстои да се проведе конгрес на международната федерация, но темата няма да бъде обсъждана, допълни Инфантино.\r\nПо-рано ФИФА реши от Мондиал 2026 да участват 48 отбора. На 13 юни ще бъде определен домакинът на световното, което ще се проведе след осем години. Претендентите са два: Мароко и САЩ, Канада и Мексико, които издигнаха съвместна кандидатура.", "date": "2018.06.11", "title": "Спорт: ФИФА отложи разговорите за евентуално разширяване на формата на световното първенство"}
{"url": "http://www.focus-news.net/news/2018/06/11/2532471/anadolu-agency-turskiyat-premier-shte-obsadi-s-boyko-borisov-dvustrannoto-satrudnichestvo.html", "text": "Министър-председателят на Турция Бинали Йълдъръм ще се срещне с българския си колега Бойко Борисов на 12 юни, предава държавната Anadolu Agency.\r\nОт разпространеното съобщение става ясно, че срещата между двамата премиери ще се проведе в Измир. В рамките й Йълдъръм и Борисов ще обсъдят въпроси, свързани с икономиката, енергетиката, културата и двустранното сътрудничество.\r\nДруги подробности около планирания разговор не се съобщават.Тереза Герова", "date": "2018.06.11", "title": "Anadolu Agency: Турският премиер ще обсъди с Бойко Борисов двустранното сътрудничество"}
{"url": "http://www.focus-news.net/news/2018/06/11/2532474/plovdiv-obshtinskite-savetnitsi-ot-gerb-provezhdat-priemni-s-grazhdani.html", "text": "Общинските съветници от ГЕРБ провеждат приемни с граждани. Това съобщиха от пресцентъра на партията.\r\nДнес приемните ще се проведат по следния график:\r\n- Даниела Дженева, от 17.00 до 18:00 часа в офиса на  ГЕРБ в район „Южен”, ул. ”Академик Петър Динеков“ № 1А;\r\n- Спартак Николов, от 17:00 до 18:30 часа в офиса на  ГЕРБ в район „Източен” на ул. ”Коста Паница“ №5;\r\n- Вихър Захов,  от 17:00 до 18:30 часа в офиса на  ГЕРБ в район „Източен” на ул. ”Коста Паница“ № 5;\r\n- Вера Тоскова, от 16 до 18:00 часа в офиса на  ГЕРБ в район „Тракия” в жк. ”Тракия“ бл.91;\r\n- Александър Радев, от 17:30  до 19:00 часа в офиса на  ГЕРБ в район „Централен” на ул. ”Прага” № 2; \r\n- Атанас Узунов, от 17:30  до 19:00 часа в офиса на  ГЕРБ в район „Южен” на ул. ”Академик Петър Динеков” №1А;\r\n- Ели Гатева, от 16 до 18:00 часа в офиса на  ГЕРБ в район „Тракия” в жк. ”Тракия“ бл.91.\r\nОбщинският съветник от  ГЕРБ в Общински съвет – Пловдив Иван Вичков ще приема граждани във вторник, 12 юни 2018 г., от 16:00 до 18:00 часа в офиса на  ГЕРБ в район „Тракия“ в блок 91. \r\nВ сряда, 13 юни 2018 г., приемни с граждани ще проведат следните общински от  ГЕРБ в Общински съвет - Пловдив:\r\n- Радослава Ташкова, председател на Групата на  ГЕРБ и заместник-председател на Общински съвет  - Пловдив, ще се срещне с граждани от 16.00 до 18:00 часа в офиса на  ГЕРБ в район „Южен” на ул. ”Академик Петър Динеков“ №1А;\r\n- Георги Василев, от 16 до 18:00 часа в офиса на  ГЕРБ в район „Южен” на ул. ”Академик Петър Динеков“ №1А;\r\n- Ани Лафчиева, от 17:00 до 18:30 часа в офиса на  ГЕРБ в район „Източен” на ул. ”Коста Паница“ №5;\r\n- Емил Русинов, от 17:30 до 19:00 часа в офиса на  ГЕРБ в район „Източен” на ул. ”Коста Паница“ №5. \r\nВ четвъртък, 14 юни 2018 г. общинските съветници от  ГЕРБ в Пловдив ще проведат приемни с гражданите, както следва:\r\n- Петър Попов, от 17:30  до 19:00 часа в офиса на  ГЕРБ в район „Западен” на ул. ”Царевец” № 9;\r\n- Ясен Михайлов, от 17:30 до 19:00 часа в офиса на  ГЕРБ в район „Западен” на ул. ”Царевец” № 9;\r\n- Дамян Петров, от 17:30 до 19:00 часа в офиса на  ГЕРБ в район „Западен” на ул. ”Царевец” № 9;\r\n- Гошо Къчков, от 17:30  до 19:00 часа в офиса на  ГЕРБ в район „Северен” на бул. ”Марица” №91;\r\n- Пенчо Малинов, от 17:00  до 18:30 часа в офиса на  ГЕРБ в район „Източен” на ул. ”Коста Паница” №5;\r\n- Веселин Маневски, от 16 до 18:00 часа в офиса на  ГЕРБ в район „Южен” на ул. ”Академик Петър Динеков” № 1А.", "date": "2018.06.11", "title": "Пловдив: Общинските съветници от ГЕРБ провеждат приемни с граждани"}
{"url": "http://www.focus-news.net/news/2018/06/11/2532472/komisiyata-po-otbrana-v-narodnoto-sabranie-shte-provede-izneseno-zasedanie-v-nvu-vasil-levski-veliko-tarnovo.html", "text": "На 12 юни, вторник, Комисията по отбрана в Народното събрание ще проведе изнесено заседание в Националния военен университет „Васил Левски“ - Велико Търново. Това съобщиха от Комисията. На заседанието ще бъдат обсъдени актуални въпроси за състоянието и перспективи за развитие на Националния военен университет в системата на военното образование и обучение. То ще се проведе от 09.20 ч. в НВУ “Васил Левски” на бул. „България“ № 76.\r\nПо време на посещението си в НВУ “Васил Левски” народните представители от комисията ще поднесат цветя пред паметника на Васил Левски, ще се запознаят с базата на университета и ще вземат участие в стрелба на учебен тренажор.", "date": "2018.06.11", "title": "Комисията по отбрана в Народното събрание ще проведе изнесено заседание в НВУ “Васил Левски” - Велико Търново"}
{"url": "http://www.focus-news.net/news/2018/06/11/2532445/bsp-i-gerb-s-razlichen-prochit-na-izvoyuvanoto-po-paketa-mobilnost.html", "text": "Представителите на БСП - Петър Курумбашев и ГЕРБ - Андрей Новаков се разминаха в оценката си по постигнатото в европарламента по измененията в пакета „Мобилност”, известен още като мерките „Макрон”. Двамата гостуваха в сутрешния блок на бТВ \"Тази сутрин\".\r\nСпоред представителят на ГЕРБ, левицата в лицето на Петър Курумбашев разпространява опорни точки, според които всички успехи да бъдат тълкувани негативно и представени като провал.\r\nКурумбашев коментира, че е било победа, че международният транспорт е бил изключен от директивата за командироване и шофьорите да не се връщат, но е било гласувано камионът да се върне в страна-членка на ЕС с минимум едно разтоварване, което по думите му не е добре. Има още едно изкисване – водачите да не спят в камионите, а в паркинги, които отговарят на определени 10 изисквания – например течаща вода, тенти и др.\r\nАндрей Новаков от ГЕРБ заяви, че огромна част от проблемите са били решени, но въпреки това опорните точки са всявали смут и хората са били подведени.\r\nТой показа и разпечатка на документ, в който посочва, че пише как точно договорените изменения да се опишат негативно.\r\nПо думите му документът му е даде от превозвач, който се е почувствал използван.\r\n„С моя екип прегледахме добрите и лошите точки и това е един анализ. Там има три положителни и отрицателни точки”, обясни Курумбашев.", "date": "2018.06.11", "title": "БСП и ГЕРБ с различен прочит на извоюваното по пакета „Мобилност”"}
{"url": "http://www.focus-news.net/news/2018/06/11/2532473/fokus-makedoniya-nikola-dimitrov-pregovarya-za-post-v-oon-tvardyat-ot-vmro-dpmne.html", "text": "Депутатът от ВМРО-ДПМНЕ Антонио Милошоски твърди, че министърът на външните работи на Македония Никола Димитров си търси нова работа – пост в ООН, предава местният „Фокус“.\r\nСпоред Милошоски първият дипломат на Скопие не планира да изкара докрай мандата си. „Не знам дали кариерата на Никола Димитров е на една и съща линия с тази на Заев, която единствено зависи от решението на спора с името, но дипломати от ООН казват, че министърът дългосрочно не вижда своята перспектива в Република Македония. Но времето ще се покаже\", пише Милошоски.\r\nВ съобщение, което е публикувал в социалната мрежа „Фейсбук“, депутатът от ВМРО-ДПМНЕ отбелязва: „Министърът на външните работи вече е започнал преговори с някои дипломати от ООН и Нидерландия в Ню Йорк, за да подкрепят кандидатурата му (вероятно към края на 2018 г.) за една средно висока позиция в ООН в Ню Йорк, ООН-Хага, ООН-Виена или ООН-Женева“.  \r\nКъм момента македонският външен министър не е коментирал твърденията на Милошоски.Тереза Герова", "date": "2018.06.11", "title": "„Фокус“ (Македония): Никола Димитров преговаря за пост в ООН, твърдят от ВМРО-ДПМНЕ"}
{"url": "http://www.focus-news.net/news/2018/06/11/2532476/stara-zagora-rayonna-prokuratura-chirpan-nablyudava-barzo-proizvodstvo-sreshtu-30-godishen-mazh-zaplashil-s-pistolet-shofyor-na-avtobus-prevozvasht-patnitsi.html", "text": "Районна прокуратура-Чирпан наблюдава бързо производство за хулиганство, извършено при управление на моторно превозно средство – престъпление по чл. 325 ал. 3 във връзка с ал. 1 от Наказателния кодекс. Това съобщиха от пресцентъра на Апелативна прокуратура-Пловдив. На 10 юни 2018 г., около 18.00 часа, в посока към гр. София, по автомагистрала „Тракия“ се движел лек автомобил, марка „Шкода Октавия“, управляван от 30-годишен шофьор. На около 160 км. на магистралата, в района на гр. Чирпан, лекият автомобил застигнал и се движил зад автобус с варненска регистрация, превозващ пътници. В този участък движението се извършвало еднопосочно в северната лента за движение на автомагистралата, поради ремонтни дейности. Движението било затруднено и от настъпило пътнотранспортно произшествие, на км 139. Водачът на лекия автомобил, въпреки затрудненото движение, се опитал на няколко пъти да изпревари автобуса, но не успял. След това преминал в аварийната лента и се изравнил се с автобуса от дясната му страна. Изравнявайки се с автобуса, водачът на лекия автомобил отворил предно ляво стъкло на шофьорската си врата и от там насочил към водача на автобуса боен пистолет. След това продължил да се движи успоредно с автобуса, като показвал на водачът му и неприлични жестове.  За случая бил подаден сигнал на тел. 112. Свидетели на случващото се станали пътниците в автобуса. \r\nВодачът на лекия автомобил е бил спрян за проверка на автомагистралата след подадения сигнал. Задържан е за срок от 24 часа по Закона за МВР. Извършени му били тестове за алкохол и наркотици, които са отрицателни. \r\nЗапочнато е бързо производство за хулиганство, извършено при управление на моторно превозно средство – престъпление по чл. 325 ал. 3 във връзка с ал. 1 от Наказателния кодекс. По делото като веществено доказателство е иззет боен пистолет „Кохлер и Кох“. Установено е, че пистолетът е законно притежаван от 30-годишния шофьор.\r\nПо делото се извършват разпити на свидетели и други действия по разследването.", "date": "2018.06.11", "title": "Стара Загора: Районна прокуратура-Чирпан наблюдава бързо производство срещу 30-годишен мъж, заплашил с пистолет шофьор на автобус, превозващ пътници"}
{"url": "http://www.focus-news.net/news/2018/06/11/2532426/vratsa-25-godishna-zhena-e-pochinala-sled-kato-se-e-prostrelyala-s-pistolet.html", "text": "25-годишна жена се е простреляла с пистолет в жилището си в ж.к. „Дъбника“. Това съобщиха от ОДМВР- Враца. Сигналът за инцидента е получен на 10 юни в 19.50 часа. Жената е транспортирана  в  МБАЛ- Христо Ботев, където по-късно е починала. Образувано  е досъдебно производство.", "date": "2018.06.11", "title": "Враца: 25-годишна жена е починала след като се е простреляла с пистолет"}
{"url": "http://www.focus-news.net/news/2018/06/11/2532477/spetsializiranata-prokuratura-vazobnovi-razsledvaneto-sreshtu-izdirvan-rakovoditel-na-narkogrupa-sadat-mu-opredeli-zadarzhane-pod-strazha.html", "text": "Специализираната прокуратура възобнови разследването срещу обвинения за ръководител на група за разпространение на наркотици М.Г., след като на 7 юни 2018 г. той се предаде в присъствието на адвокат в ГДБОП. Това съобщиха от Апелативната специализирана прокуратура.\r\nТой бе обвинен като един от ръководителите на наркогрупа още през 2015 г., но при операцията по задържането на участниците успя да се укрие и бе обявен за издирване с червена бюлетина на Интерпол.\r\nСлед явяването му в ГДБОП той бе задържан до 24 часа, а Специализирана прокуратура удължи престоя му в ареста до 72 часа.\r\nНа 10 юни 2018 г., по искане на Специализираната прокуратура, Специализираният наказателен съд определи на М.Г. мярка за неотклонение „Задържане под стража“. Определението може да се обжалва пред Апелативния специализиран наказателен съд.", "date": "2018.06.11", "title": "Специализираната прокуратура възобнови разследването срещу издирван ръководител на наркогрупа, съдът му определи „Задържане под стража“"}
{"url": "http://www.focus-news.net/news/2018/06/11/2532475/komandir-ot-amerikanskata-baza-bondstiyl-sarbite-v-kosovo-nyama-ot-kakvo-da-se-strahuvat.html", "text": "Командирът на американската база „Бондстийл\" в Косово Ник Дучич, сърбин по произход, се появи на литургия в църквата „Свети Димитър“ в Митровица, откъде увери, че „сърбите няма от какво да се страхуват“, пише белградското електронно издание на вестник Danas.\r\n„Всяка неделя ходя на литургията в някои от църквите в Косово, тази неделя избрах църквата „Свети Димитър\" в Косовска Митровица. Тя е много красива, харесаха ми службата и хора“, сподели Дучич.\r\nНа въпрос дали сърбите на север в Косово имат причини да се страхуват, Дучич ясно отговори са „не\", а по отношение на поредицата от инциденти, насочени към представители на сръбското малцинство в страната, командирът на американската база заяви: „Неотдавна осъзнахме временно увеличение на случаите на насилие. Обсъдихме това с командващия на КФОР. Работим с косовската полиция, за да увеличим броя на нашите патрули в тези райони, за да увеличим присъствието на КФОР и да предотвратим подобни атаки\".\r\nИнтересно е да се отбележи, че посещението на полковник Дучич бе направено няколко дни, след като посланикът на САЩ осъди строго насилието и нападенията срещу сърби. Прививите му обаче останаха самотни, защото към тях не се присъеди нито един дипломатически представител на други западни страни, коментират от редакцията. \r\nЗа пореден път президентът на Сърбия Александър Вучич говори за вълната от насилие срещу сърбите в Косово. „Това са координирани и планирани атаки срещу тях. Това изобщо не е случайно. Не може да се каже, че не са етнически мотивирани атаки, ако атакувате свещеници и деца. Европа мълчеше. За да бъде честен, американският представител в Косово реагира отлично, като нарече тези атаки с правилното име“, коментира Вучич.Тереза Герова", "date": "2018.06.11", "title": "Командир от американската база „Бондстийл“: Сърбите в Косово няма от какво да се страхуват"}
{"url": "http://www.focus-news.net/news/2018/06/11/2532478/predsedatelyat-na-narodnoto-sabranie-tsveta-karayancheva-i-predsedatelyat-na-parlamenta-na-gruziya-irakli-kobahidze-podpisaha-sporazumenie-za-partnyorstvo-mezhdu-dvete-institutsii.html", "text": "Председателят на Народното събрание Цвета Караянчева и председателят на парламента на Грузия Иракли Кобахидзе подписаха Споразумение за партньорство между парламента на Грузия и Народното събрание на Република България. Това стана в рамките на двудневното посещение на българска парламентарна делегация в Грузия, съобщиха от пресцентъра на Народното събрание. \r\nСпоред документа двете страни ще се стремят към стратегическа координация с цел да се засили по-нататъшната интеграция на Грузия в европейските и евроатлантическите структури. България и Грузия се договориха за провеждане на редовни двустранни срещи между председателите на двата парламента; за сътрудничество за укрепване на институционалните способности на двата парламента; за редовни консултации между парламентарните комисии и по-специално тези, работещи в областта на външните работи, европейските въпроси, отбраната и сигурността и икономиката. Също така между двата парламента ще се осъществява взаимен обмен на информация за приетите закони в областта на европейското и международното сътрудничество. \r\nРазширяването на парламентарните връзки беше сред основните теми на срещата на председателя на Народното събрание Цвета Караянчева и председателя на парламента на Грузия Иракли Кобахидзе, по чиято покана българската парламентарна делегация е в Тбилиси. \r\nДвамата дадоха висока оценка на интензивния политически диалог и отличното състояние на двустранните отношения между България и Грузия. Общо бе мнението, че парламентите на двете страни са силно заинтересовани от задълбочаване на парламентарното сътрудничество и контактите между постоянните комисии. \r\nБългарското председателство на Съвета на Европейския съюз даде допълнителни възможности за задълбочаване на нашите отношения, отбеляза Цвета Караянчева. В този контекст тя още веднъж потвърди категоричната подкрепа на България за европейския и евроатлантическия избор на грузинския народ. Председателят на парламента допълни, че страната ни високо оценява факта, че в приетата тази година нова Конституция на Грузия желанието за членство в ЕС и НАТО бе изрично записано като гаранция за необратимостта на стратегическия избор на страната. \r\nЦвета Караянчева изрази и пълната подкрепа за суверенитета и териториалната цялост на Грузия в рамките на нейните международно признати граници и на стратегическия избор на грузинския народ. \r\nИракли Кобахидзе благодари за подкрепата, която България оказва на Грузия по пътя й към европейската интеграция. Той запозна българските парламентаристи с реформите, които се провеждат в страната, и изрази увереност, че споразумението между двата парламента ще допринесе допълнително за изпълнение на стратегическите цели на грузинците – членството в ЕС и НАТО. \r\nВ сградата на грузинския парламент българските депутати разгледаха и изложбата „Светлината на буквите“, която е организирана от Културния институт към българското министерство на външните работи в рамките на Българското председателство на Съвета на ЕС. \r\nВ състава на парламентарната делегация са председателят на Групата за приятелство България – Грузия Кристина Сидорова и народните представители Александър Иванов,  Йордан Апостолов, Велислава Кръстева и Симеон Найденов.", "date": "2018.06.11", "title": "Председателят на Народното събрание Цвета Караянчева и председателят на парламента на Грузия Иракли Кобахидзе подписаха Споразумение за партньорство между двете институции"}
{"url": "http://www.focus-news.net/news/2018/06/11/2532479/blagoevgrad-75-godishna-zhena-e-stanala-zhertva-na-telefonna-izmama-s-okolo-5-800-leva.html", "text": "На 9 юни 2018 г., около 14:50 часа в 01 Районно управление на МВР - Благоевград е получен сигнал, че за времето от 09:00 часа до 12:00 часа на същата дата, в телефонно обаждане, неизвестно лице е заблудило 75-годишна жена, че трябва да окаже съдействие на служители на МВР за залавяне на телофонни измамници, в резултат на което същата е измамена с около 5 800 лева. Това съобщиха от ОДМВР - Благоевград.", "date": "2018.06.11", "title": "Благоевград: 75-годишна жена е станала жертва на телефонна измама с около 5 800 лева."}
{"url": "http://www.focus-news.net/news/2018/06/11/2532481/haynts-kristian-shtrahe-za-zatvaryaneto-na-dzhamiite-v-avstriya-tova-mozhe-da-e-samo-nachaloto.html", "text": "Турската религиозна общност в Австрия разкритикува планираното експулсиране на имами, но вицеканцлерът Хайнц-Кристиан Щрахе го оправда. В интервю за електронното издание Oesterreich 24 лидерът на „Партията на свободата на Австрия“ обеща, че „това е само началото“. \r\nГрадусът на напрежението в страната се повишава. Затварянето на седем джамии и експулсирането на 62 имами, обявени от правителството във Виена в пропагандиране на политически ислям, предизвика недоволството на мюсюлманите. Заместник-председателят на ислямската общност, Есад Мемич разкритикува управляващите и заяви, че Виена предприема действия през свещения месец Рамадан. Това е „обида\".\r\nПравителството обаче не иска да се отклонява от плановете си. „Това може да е само началото. Със сигурност има много организации, в които ислямският закон е нарушен\", подчерта Щрахе.\r\nМерките на Виена спечели аплодисментите на десните партии в Европа. Представител на партията на Силвио Берлускони заяви: „Вятърът в Европа се е обърнал. Италия също трябва да предприеме по-строги мерки\".\r\nДали обявеното експулсиране и затваряне на джамията наистина са само началото? Щрахе обяснява: „Може да видите какво се случва в тази седмица, в която „Партията на свободата на Австрия даде нов импулс. Това със сигурност може да е само началото. Трябва да продължим да с пълна сериозност срещу нарушенията на радикалния ислям. Със сигурност има много организации, прикрити културни асоциации и т.н., в които е нарушен ислямският закон и там трябва да има последствия“. Тереза Герова", "date": "2018.06.11", "title": "Хайнц-Кристиан Щрахе за затварянето на джамиите в Австрия: Това може да е само началото"}
{"url": "http://www.focus-news.net/news/2018/06/11/2532483/sofiya-domashna-narkooranzheriya-be-razkrita-v-s-kostenets.html", "text": "На 8 юни служители на сектор „Противодействие на криминалната престъпност“ проведоха поредната си полицейска акция срещу престъпленията с наркотични вещества, този път съвместно с колегите им от РУ- Костенец. В началото й те предприели проверка на лек автомобил „Фолксваген Голф“ с водач и пътник двама мъже от с. Костенец. У тях били открити две топчета със суха тревиста маса- марихуана, а при извършения тест на водача за употреба на наркотици, апаратът отчел положителен резултат. Последвали проверки на адреси в селото, обитавани от двамата, като в едно от помещенията бил открит стъклен буркан със суха растителна маса и електронна везна. Проверен бил и съседен адрес, собственост на роднина на един от мъжете. На приземния етаж на къщата служителите на реда попаднали на прецизно оборудвана оранжерия за домашно отглеждане на марихуана, както и сушилня за нея, където била открита още суха растителна маса. Канабисова оранжерия с изградени системи за напояване била установена и в двора на имота. Иззети са около 3300 грама суха растителна маса и съцветия и около 170 растения канабис, кварцови лампи, саксии, вентилатори и други вещи, свързани с извършваната престъпна дейност. Тримата мъже били задържани за срок до 24 часа. След доклад на материалите в районната прокуратура в Ихтиман, на собственика на последния адрес е наложена постоянна мярка за неотклонение „задържане под стража“. Действията по разследването продължават в рамките на образуваното по случая досъдебно производство. \r\nПри проведените само през миналата седмица полицейски операции срещу наркоразпространението са задържани общо 10 души и разкрити две домашни оранжерии за отглеждане на канабис.", "date": "2018.06.11", "title": "София: Домашна наркооранжерия бе разкрита в с. Костенец"}
{"url": "http://www.focus-news.net/news/2018/06/11/2532484/plyus-info-makedoniya-protestite-na-sarbite-sreshtu-visokite-tseni-na-gorivata-se-prenesoha-v-cherna-gora-i-bosna-i-hertsegovina.html", "text": "Протестите на сърбите срещу високите цени на горивата се пренесоха в Черна гора и Босна и Херцеговина, отбелязва скопската електронна медия „Плюс Инфо“.\r\nВ Босна и Херцеговина бе блокирано движението по пътя М17, но също и по улици в Сараево, Тузла, Баня Лука и други градове. Протести бяха проведени в няколко града в Черна гора, но там трафикът не бе възпрепятстван. \r\nПоради третото увеличение на цените на горивата тази година в Босна и Херцеговина, шофьорите спряха автомобилите си за един час. През уикенда шофьори в Сърбия изразиха несъгласието си с увеличението на цените по същия начин.\r\nПрезидентът на Република Сръбска Милорад Додик реагира на протестите със закана да поиска от полицията да отстрани принудително автомобилите от улиците.  „Не може да се спира кола някъде на пътя, така застрашавате другите, или да блокирате движението, а на някой, да речем, му трябва линейка в този момент“, подчерта  Додик, добавяйки същевременно, че всеки протест трябва да се взима предвид от властите. \r\n„Ние в Черна гора имаме най-голямата причина за протести, защото в нашата страна средната заплата е далеч по-ниска от тази във всички останали страни в региона“, се казва в съобщение в социалната мрежа „Фейсбук“ от групата, организирала протеста.  \r\nБезоловният бензин в Черна гора струва около 1,44 евро на литър. Дизелът е на цена 1,30 евро за литър.Тереза Герова", "date": "2018.06.11", "title": "„Плюс Инфо“ (Македония): Протестите на сърбите срещу високите цени на горивата се пренесоха в Черна гора и Босна и Херцеговина"}
{"url": "http://www.focus-news.net/news/2018/06/11/2532487/sofiya-400-kg-kontrabanden-tyutyun-sa-izzeti-ot-lek-avtomobil-na-glaven-pat-1-6-v-rayona-na-s-chelopech.html", "text": "В ранните сутрешни часове на 10 юни, в хода на съвместна полицейска операция, служители от сектор „Противодействие на икономическата престъпност“ в ОДМВР-София и колегите им от Районно управление на -Пирдоп спрели на главен път 1-6 в района на с. Челопеч лек автомобил „Ситроен“. При извършената проверка, на задната седалка и в багажника на колата, били установени 400 кг ситно нарязан тютюн, разпределен в 25 полиетиленови чувала. Това съобщиха от ОДМВР-София. В колата също така бил открит и газов пистолет с отстранена предпазна муфа и патрон в цевта. При проведените допълнителни оперативно- издирвателни действия, отново на главен път 1-6, е спрян и втори лек автомобил, с водач съпричастен към престъпното деяние. Двамата пътуващи в първия автомобил и водачът на втория са задържани за срок до 24 часа. По случая е образувано досъдебно производство за извършено престъпление по чл. 234, ал.1 от НК.", "date": "2018.06.11", "title": "София: 400 кг контрабанден тютюн са иззети от лек автомобил на главен път 1-6 в района на с. Челопеч"}
{"url": "http://www.focus-news.net/news/2018/06/11/2532480/vesti-online-sarbiya-shte-prieme-li-makedoniya-preporakite-za-smyana-na-imeto-zaradi-natoi.html", "text": "Ще приеме ли Македония препоръките за смяна на името си заради евентуално членство в НАТО, след като Гърция е поискала при споменаването на македонски език и македонска националност да стои пояснение, уточняващо славянския корен и произход и изключващо всяка връзка с античните и гръцките македонци, предава белградското електронно издание \"Vesti-online\".\r\nИзданието съобщава, че по мнение на властите в Скопие преговорите не са провалени, а са се удължили заради споменатите две нови допълнителни искания от страна на Гърция, които са продиктувани главно от натиска на основните гръцки опозиционни партии.\r\nСпоред \"Vesti-online\" международният натиск ще бъде насочен основно срещу Македония, която няма какво да предложи като компрромис.\r\nВ потвърждение на това  се цитира мнението на политолога от Скопие, Бранко Джорджевски, който твърди, че \"ако се стигне до прием в НАТО, това ще бъде прием на нация без идентичност\".", "date": "2018.06.11", "title": "\"Vesti-online\" (Сърбия): Ще приеме ли Македония препоръките за смяна на името заради НАТО?"}
{"url": "http://www.focus-news.net/news/2018/06/11/2532482/varna-nanesen-e-poboy-na-37-godishen-mazh-ot-grada.html", "text": "- На 8 юни т. г., е постъпил сигнал за това, че неизвестно лице е нанесло побой над 37-годишен мъж от Варна, като му е причинил средна телесна повреда – счупване на ръка. Това съобщиха от ОДМВР-Варна. След проведени оперативно – издирвателни дейности и процесуално – следствени действия е установено, че извършител на деянието е А.И. (38 г.) от с. Хума, известен на МВР. По случая е образувано досъдебно производство, материалите докладвани на прокурор от Районна прокуратура – Варна. А.И. е задържан за срок до 24 часа.", "date": "2018.06.11", "title": "Варна: Нанесен е побой на 37-годишен мъж от града"}
{"url": "http://www.focus-news.net/news/2018/06/11/2532488/sport-lionel-mesi-obvarza-ostavaneto-si-v-natsionalniya-otbor-na-arzhentina-s-predstavyaneto-na-tima-na-mondial-2018.html", "text": "Капитанът на националния отбор на Аржентина Лионел Меси обвърза оставането си в тима с резултатите, които покаже на Мондиал 2018. Съответното изявление аржентинецът направи пред испанския вестник „Спорт“. \r\nМеси вече веднъж обяви оттеглянето си от националния тим. Това стана след загубения финал в турнира Копа Америка през 2016-та година, когато Аржентина отстъпи пред Чили с 2:4 след изпълнение на дузпи.", "date": "2018.06.11", "title": "Спорт: Лионел Меси обвърза оставането си в националния отбор на Аржентина с представянето на тима на Мондиал 2018"}
{"url": "http://www.focus-news.net/news/2018/06/11/2532490/premierat-boyko-borisov-shte-bade-na-rabotni-poseshteniya-v-darzhavata-izrael-i-v-palestina.html", "text": "Премиерът Бойко Борисов ще бъде на работни посещения в Държавата Израел и в Палестина на 12, 13 и 14 юни. Това съобщиха от правителствената информационна служба.\r\nВ Ерусалим премиерът Борисов ще проведе срещи с израелския министър-председател Бенямин Нетаняху, с президента Реувен Ривлин и с лидера на опозицията Исаак Херцог. На тях ще бъде направен преглед на двустранните отношения в областите от взаимен интерес, включително в сферата на сигурността и борбата с тероризма, и ще бъдат обменени мнения по международни и регионални теми. \r\nВ годината, в която отбелязваме 75-ата годишнина от спасяването на българските евреи, министър-председателят ще участва в пленарната сесия на Глобалната конференция на Американския еврейски конгрес и ще разговаря с президента на Световния еврейски конгрес Роналд Лаудер.\r\nБойко Борисов и българската делегация, в която са включени вицепремиерът Томислав Дончев, министърът на образованието и науката Красимир Вълчев, заместник-министърът на външните работи и национален координатор по антисемитизма Георг Георгиев и кметът на София Йорданка Фандъкова ще бъдат приети от Патриарха на Ерусалим Теофилос Трети.\r\nТе ще имат среща и с българската общност в Тел Авив, за която концерт ще изнесе ансамбълът на Николина Чакърдъкова.\r\nВ Рамала делегацията, водена от министър-председателя Бойко Борисов, ще разговаря с премиера на Палестина Рами Хамдала за възможностите за разширяване на двустранното сътрудничество и за Близкоизточния мирен процес.\r\nПри посещението си в Израел премиерът ще бъде придружаван и от представители на Българската православна църква и на еврейската общност в България.\r\nПреди посещението си в Израел премиерът Борисов ще се срещне в Измир с турския си колега Бинали Йълдъръм. Срещата е в отговор на поканата на министър-председателя на Турция Борисов да бъде гост на церемонията за откриването на трансанадолския газопровод ТАНАП.", "date": "2018.06.11", "title": "Премиерът Бойко Борисов ще бъде на работни посещения в Държавата Израел и в Палестина"}
{"url": "http://www.focus-news.net/news/2018/06/11/2532489/api-vremenno-dvizhenieto-pri-km-29-v-posoka-blagoevgrad-na-am-struma-se-osashtestvyava-samo-v-izprevarvashtata-lenta-poradi-katastrofa.html", "text": "Временно движението при км 29 в посока Благоевград на АМ „Струма“  се осъществява само в изпреварващата лента поради пътнотранспортно произшествие. Това съобщиха от пресцентъра на Агенция \"Пътна инфраструктура\" (АПИ) и призоваха шофьорите да се движат с повишено внимание и съобразена скорост, спазвайки указанията на служителите на \"Пътна полиция\".\r\n--", "date": "2018.06.11", "title": "АПИ: Временно движението при км 29 в посока Благоевград на АМ „Струма“  се осъществява само в изпреварващата лента поради катастрофа"}
{"url": "http://www.focus-news.net/news/2018/06/11/2532491/afp-pred-sgrada-na-ministerstvo-v-kabul-v-izbuhnala-eksploziya-postradali-sa-petima.html", "text": "Пред сграда на едно от министерствата в Кабул е избухнала експлозия, предава AFP, като се позовава на информация от длъжностни лица.\r\nСъгласно разпространените данни, взривът е чут в момент, в който служителите са напускали сградата. „На изхода на министерството избухна експлозия\", потвърди Дауд Наими, говорител на Министерството на възстановяването и развитието на селските райони.\r\nНай-малко петима души са ранени, но към момента властите не са в състояние да представят информация за жертви, допълни говорителят на ведомството. Тереза Герова", "date": "2018.06.11", "title": "AFP: Пред сграда на министерство в Кабул в избухнала експлозия, пострадали са петима"}
{"url": "http://www.focus-news.net/news/2018/06/11/2532492/kamara-na-inzhenerite-po-geodeziya-se-razgranichi-ot-kamara-na-geodezistite-v-balgariya-za-riskovete-s-plazha-koral.html", "text": "Камара на инженерите по геодезия (КИГ) , създадена съгласно Закона за геодезията и картографията през 2006г., се дистанцира от публичните изявления и мероприятия в последните дни на друга организация – Камара на геодезистите в България (КГБ), нейният председател – г-н Каратерзиян и половин дузината членове на т.нар. камара. Това съобщават в своя позиция от Камерата на инженерите по геодезия (КИГ). „Изявленията на г-н Каратерзиян, както и изискванията му към някои министри и публични лица, НЕ СА СВЪРЗАНИ С ОФИЦИАЛНА ПОЗИЦИЯ И НЕ СА ПОДКРЕПЕНИ ОТ КИГ“, посочват от Камерата на инженерите по геодезия.", "date": "2018.06.11", "title": "Камара на инженерите по геодезия се разграничи от Камара на геодезистите в България за рисковете с плажа „Корал“"}
{"url": "http://www.focus-news.net/news/2018/06/11/2532495/dimitar-rusev-bchk-ne-sme-poluchavali-signali-za-problemi-v-neohranyaemite-vodni-ploshti-vav-velikotarnovska-oblast.html", "text": "Не са подавани сигнали за проблеми в неохраняеми водни площи на територията на областта. В началото на сезона няма регистрирани инциденти, каза за Радио „Фокус“ – Велико Търново Димитър Русев, директор на Регионалната структура на Български Червен кръст (БЧК). Той допълни, че в последните години в областта не имало случаи на удавени лица, които са се къпали в неохраняеми водоеми. Освен това Русев изрази надежда, че през настоящия сезон положението ще е спокойно.„Фокус“ припомня, че в началото на всяко лято кметовете на общини издават заповеди за забрана за къпане в реки и други водни площи, на които не се извършва контрол. При евентуални инциденти се търси съдействие от водолази, като в региона те са част от екипа на Регионалната дирекция „Пожарна безопасност и защита на населението“. Курсовете за спасители в басейни и по морето се организират от Български червен кръст, от където се издават и съответните свидетелства. За настоящата година в областта такива не са организирани. За миналата обучените лица са 45.\r\nЛуиза ТРАНЧЕВА", "date": "2018.06.11", "title": "Димитър Русев, БЧК: Не сме получавали сигнали за проблеми в неохраняемите водни площи във Великотърновска област"}
{"url": "http://www.focus-news.net/news/2018/06/11/2532496/pregled-na-osnovnite-temi-vav-varnenskiya-pechat.html", "text": "„Проф. д-р Ирена Илиева: „Словото на омразата“ трябва да се криминализира“, е заглавие от първа страница в днешния брой на варненския вестник „Черно море“. „Словото на омразата“ трябва да бъде криминализирано, смята директорът на Института за държавата и правото при БАН проф. д-р Ирена Илиева. Това е пропуск в нашето законодателство, а т.нар. слово на омразата се лее отвсякъде – използват го публични личности, медии, потребители на социални мрежи в интернет, допълни тя. Според проф. д-р Ирена Илиева трябва да се вземат спешни мерки за законодателни промени, като вече е сформирана работна група. Тя подчерта, че въпросът е деликатен, тъй като трябва да се намери балансът между ограничаване на словото на омразата и гарантиране на свободата на изразяване. „Полски филм открива „Любовта е лудост“, е друга тема в броя. 26-ото издание на филмовия фестивал „Любовта е лудост“ ще бъде открито на 24 август с филма на режисьора Павел Павликовски „Студена война“. Лентата бе представена в официалната програма на фестивала в Кан 2018 и спечели „Златна палма“ за най- добра режисура. „Варна е сред най-предпочитаните градове за аутсорсинг“, четем още в броя. Варна е сред най-пред- почитаните градове в България за аутсорсинг. Морската столица се нарежда в Топ 3 заедно със София и Пловдив. Статут на развиващи се в тази сфера имат Бургас, Русе, Велико Търново и Благоевград. „През 2017 г. секторът е реализирал 3,6% от БВП на държавата, като целта е до 2020 г. това да стане 4,2 на сто. Заетите в сектора са над 40 000 души“, съобщи Ивайло Славов, председател на Българската аутсорсинг асоциация (БАА) преди началото на Петата годишна конференция на БАА, която се проведе край Варна. „Задържаха пиян и надрусан шофьор на ученически автобус“, информира вестникът. Около 8.30 часа в неделя при извършване на задължителна полицейска проверка на автобус „Еос“, собственост на частна фирма, потеглящ за ученическа екскурзия, е установено, че водачът му – на 41 г. от Варна, правоспособен, е употребил алкохол с концентрация 1,27 промила в издишания въздух. По-късно, при направените допълнителни тестове, е констатирано, че освен алкохол мъжът е употребил и наркотични вещества. 41-годишният водач на автобуса е задържан за срок до 24 часа, по случая е образувано досъдебно производство. „Синдикалистът: Неплащане на заплати се случва повече в компании с малко кораби“, четем още в броя. Проблемът с моряшките заплати, който се задълбочи със срива на световното корабоплаване преди 10 години, още не е отшумял напълно. Едно от нещата, които продължават често да се срещат в Черноморския регион, е забавеното изплащане на възнагражденията на корабните екипажи. Има случаи, когато заплати не са давани близо 4-5 месеца, заяви за в. „Черно море” Иван Велков, председател на Българския моряшки професионален съюз (БМПС).", "date": "2018.06.11", "title": "Преглед на основните теми във варненския печат"}
{"url": "http://www.focus-news.net/news/2018/06/11/2532493/babh-kravata-penka-e-zdrava-shte-bade-varnata-na-stopanina-y-v-s-mazarachevo.html", "text": "Лабораторните анализи на кравата, пребивавала 15 дни в Сърбия и преминала обратно границата, са отрицателни за изследваните болести. Това съобщиха от Българска агенция по безопасност на храните (БАБХ).\r\nПредстои изготвяне на протоколите от изпитванията, като животното остава на този етап възбранено в с. Копиловци. Очаква се към края на седмицата животното да бъде върнато за отглеждане в обекта в с. Мазарачево.\r\nПродължат срещите на изпълнителния директор на БАБХ д-р Дамян Илиев с колеги от Сърбия по трансграничното сътрудничество в областта на ветеринарната дейност.", "date": "2018.06.11", "title": "БАБХ: Кравата Пенка е здрава, ще бъде върната на стопанина й в с. Мазарачево"}
{"url": "http://www.focus-news.net/news/2018/06/11/2532498/pregled-na-osnovnite-temi-v-shumenskiya-pechat.html", "text": "„Приз за Шумен от кампанията „Моят град – моята крепост“, е водещото заглавие във вестник „Шуменска заря“. Кампанията Моят град-моята крепост , която стартира миналия понеделник в Общинския младежки дом в Шумен с победа на шуменския отбор над останалите участници от Североизтока, донесе на десетия град приза на МРРБ. Наградата бе връчена на кмета на община Шумен Любомир Христов в София, по време на церемонията по обявяване на победителите от класацията за „Най-добър град за живеене 2018 г.“. „ Обявиха наградите на Държавен архив“, информира ежедневникът. Тържеството в петък, по повод отбелязването на Международния ден на архивите в България, в отдел „Държавен архив – Шумен” премина под мотото „Архиви: управление, памет и наследство”. Началникът на отдела д-р Антония Панева обяви и връчи грамотите на номинираните за награда в три категории за 2017 г. Читател на годината на отдел „Държавен архив – Шумен” стана Борислава Петрова. „Кметове от областта дебатираха бюджета за ЕС и общините“, пише вестникът. Кметовете на Велики Преслав и Смядово участваха в работните срещи за бюджета на ЕС и регионите. „Десните в Шумен се обединиха“, съобщава всекидневникът. Десни партии – ДСБ и „Да, България“ се обединиха в Шумен, както това се случи на национално ниво. В събота беше проведена първата среща, на която бяха поканени и общественици със съпричастност към демократичната общност. „Общото събрание не освободи от отговорност старото ръководство на МБАЛ“, е друго заглавие в броя. Общото събрание на акционерите не е взело решение за промяна в състава на Съвета на директорите. Нямало решение и за определяне на мандата на новоизбрания съвет, нито за възнагражденията. Не е направена и промяна в капитала на дружеството, за каквото има решение на Общински съвет – Шумен. Причината – в 30-дневния срок не са постъпили нужните документи.", "date": "2018.06.11", "title": "Преглед на основните теми в шуменския печат"}
{"url": "http://www.focus-news.net/news/2018/06/11/2532485/sofiya-obshtinskiyat-savetnik-ot-bsp-boris-tsvetkov-shte-uchastva-v-obshtestveno-obsazhdane-na-zastroitelniya-plan-na-druzhba-2-chast-ii-ra.html", "text": "Oбщинският съветник от БСП в СОС Борис Цветков ще вземе участие в обществено обсъждане на промяна на застроителния план на ж.к. „Дружба – 2“, част II-ра (блокове с №№ 300, 400 и 500). Това съобщиха от пресцентъра на Градския съвет на БСП - София. Предлаганите промени ще доведат до застрояване на част от междублоковите пространства в района. Те засягат над 20 000 души, живеещи в тази част на жилищния комплекс. \r\nОбщественото обсъждане ще се проведе от 18.30 часа в 150-о ОУ „Цар Симеон Първи“ (жк. „Дружба - 2“, ул. \"Делийска воденица\" №11).", "date": "2018.06.11", "title": "София: Общинският съветник от БСП Борис Цветков ще участва в обществено обсъждане на застроителния план на „Дружба -2“, част II-ра"}
{"url": "http://www.focus-news.net/news/2018/06/11/2532494/tolo-news-nay-malko-petima-dushi-sa-zaginali-pri-samoubiystven-atentat-v-kabul-potvardi-politsiyata.html", "text": "Полицията в Кабул потвърди смъртта на най-малко петима души, загинали при самоубийствен атентат пред сграда на едно от министерствата, предава афганистанската информационна агенция Tolo News. \r\nЕксплозията е избухнала малко преди 13 часа (местно време) пред входа на сградата на Министерството на възстановяването и развитието на селските райони. Пострадали са около 20 души. \r\nПо-рано бе съобщено, че взривът е чут в момент, в който служителите са напускали сградата.Тереза Герова", "date": "2018.06.11", "title": "Tolo News: Най-малко петима души са загинали при самоубийствен атентат в Кабул, потвърди полицията"}
{"url": "http://www.focus-news.net/news/2018/06/11/2532499/varna-avtomobil-se-e-preobarnal-v-kanavka-do-paten-vazel-aksakovska-panorama.html", "text": "Автомобил се е преобърнал късно снощи в крайпътна канавка в района на пътен възел „Аксаковска панорама“. Това съобщи за Радио „Фокус“ – Варна говорителят на Областната дирекция на МВР Ивана Милева. По думите й сигнал за инцидента е подаден около 23.30 часа. Пострадал е шофьорът на 31 години. Той е отведен в болница с фрактури на двата крака. Няма опасност за живота му. Освободен е за домашно лечение. Водачът се е движел на пътя между село Калиманци и град Аксаково, на около 500 метра от пътния възел. Водачът е изгубил контрол над автомобила и се е преобърнал в канавката, добави Ивана Милева.\r\nДиана СТОЕВА", "date": "2018.06.11", "title": "Варна: Автомобил се е преобърнал в канавка до пътен възел „Аксаковска панорама“"}
{"url": "http://www.focus-news.net/news/2018/06/11/2532500/veliko-tarnovo-s-tarzhestven-parad-na-grupite-zavarshi-xiv-festival-na-antichnoto-nasledstvo-orel-na-dunava.html", "text": "За четиринадесети път в Свищов се събраха групи за исторически възстановки, за да пресъздадат бита и традициите на древното минало и част от историята. Античният град „Нове“, край Свищов, за пореден път се превърна в арена за възстановки на исторически битки, а тазгодишното издание на фестивала събра повече от 200 реенактори от четири страни, съобщиха от пресцентъра на Община Свищов.\r\nВ последния фестивален ден всички 12 групи участници направиха тържествен парад по главната улица „Цар Освободител“, до централния площад „Алеко“. Там председателят на Общински съвет – Свищов д-р Кристиян Кирилов и секретарят на Общината Любомира Петрова наградиха представителите на групите, след което д-р Кирилов и Императора заедно изгасиха фестивалния огън и сложиха край на четиринадесетото издание на „Орел на Дунава“.\r\nФинална снимка за спомен запечата усмивките на всички участници в XIV фестивал на античното наследство в Свищов`2018 – Група за исторически възстановки Първи Италийски легион,  група за исторически възстановки Първа Тракийска кохорта, Прабългарска школа за оцеляване Багатур , Огнена група Феникс ФЕНИКС, Бурдоньi – Черна – Украйна, Асоциация „Danais”- Румъния, Historia Renascita Geto – Dacii Sudcarpatici – Румъния, Gruppo Storico Romano – Италия, Legio XI Claudia – Италия, Scuola Gladiatori Roma – Италия, Nimfele Dace Zalau – Румънич, Garda Apulum – Legio XIII Gemina – Румъния.", "date": "2018.06.11", "title": "Велико Търново: С тържествен парад на групите завърши XIV фестивал на античното наследство „Орел на Дунава“"}
{"url": "http://www.focus-news.net/news/2018/06/11/2532502/mon-920-lv-stava-minimalnata-uchitelska-zaplata-ot-1-yanuari-2019-g.html", "text": "Министърът на образованието и науката Красимир Вълчев и председателите на национални представителните синдикални и работодателски организации подписаха днес Колективния трудов договор (КТД) в системата на предучилищното и училищното образование. Това съобщиха от пресцентъра на Министерство на образованието и науката (МОН).\r\nВ него е посочена възможност за повишаване на качеството на образование чрез предстоящо увеличение на учителските заплати. Такова е планувано от 1 януари 2019 година, но при добро финансово изпълнение на бюджета може да влезе в сила от началото на следващата учебна година. Предвиденото увеличение на минималните заплати на учителите и останалите педагогически специалисти е от 760 лв. на 920 лв. След него старшите учители и възпитатели трябва да получават стартови възнаграждения от 955 лв., а главните – от 1005 лв. \r\nДопълнителни възнаграждения са заложени за педагозите, които участват в екипите за обхват и приобщаване на деца и ученици в образователната система по междуинституционалния механизъм. Предвижда се учителите наставници, класните ръководители, учителите, които се занимават с документацията и консултации с родители в детските градини, както и педагозите, които обучават деца със специални образователни потребности, също да получават средства над заплатите си. \r\nВ документа е записано повишаване на средствата за квалификация на преподавателите, като те трябва да бъдат не по-малко от 1,2% от парите за заплати на педагогическия персонал. Планува се увеличение още за лекторски часове, безплатна храна в детските градини и подготвителните групи в училищата, както и за работно облекло на учителите. Продължава и политиката за разкриване на нови работни места в училищата и детските градини за психолози, педагогически съветници или социални педагози.", "date": "2018.06.11", "title": "МОН: 920 лв. става минималната учителска заплата от 1 януари 2019 г."}
{"url": "http://www.focus-news.net/news/2018/06/11/2532505/narodniyat-predstavitel-ot-bsp-za-balgariya-nona-yotova-i-obshtinskiyat-savetnik-ivan-takov-shte-provedat-priemna-za-grazhdani-na-12-yuni.html", "text": "На 12 юни, от 15.00 до 17.00 часа, народният представител от „БСП за България“ Нона Йотова и общинският съветник Иван Таков ще бъдат на разположение на софиянци в постоянната приемна на БСП – София на ул. \"Леге\" №10, етаж 1. Това съобщиха от ГС на БСП - София.\r\nЖелаещите може да се запишат предварително на телефон 02/987 20 86.", "date": "2018.06.11", "title": "Народният представител от „БСП за България“ Нона Йотова и общинският съветник Иван Таков ще проведат приемна за граждани на 12 юни"}
{"url": "http://www.focus-news.net/news/2018/06/11/2532501/dobrich-14-sa-neohranyaemite-morski-plazhove-na-teritoriyata-na-oblastta.html", "text": "14 са неохраняемите морски плажове на територията на област Добрич, предаде кореспондентът на Радио „Фокус” – Варна. Основно те са в Община Шабла – „Дуранкулак - север 1 и 2“, къмпинг „Космос“, „Крапец – юг и централен“, „Крапец – север“ без част 3, която е под наем, „Шабла“ и „Шабленска тузла“ без част 4, която също е под наем. В Община Каварна неохраняеми са плажовете „Тауклиман“, „Русалка“, „Болата“ (в рамките на резерват „Калиакра“). Под наем са всички останали – „Каварна“, „Божурец-Топола 1, 2 и 3“, „Иканталъка 1 и 2“, а морски плаж СБА – „Бялата лагуна“ е отдаден на концесия. В Община Балчик неохраняеми са три морски плажа – „Тузлата“, „Робинзон 2“ и „Фиш фиш нов“. Под наем са отдадени „Вили „Чайка“, „Балчик – централен“, „Балчик – Двореца“, „Нов плаж Балчик“, „Кранево – централен“ и „Кранево МДЛ“. На концесия са морските плажове „Моби Дик“, „Батовски“, „Кранево - север и юг“. На проведено миналата седмица редовно заседание на Министерски съвет, по информация на Областна администрация - Добрич, е взето решение да бъде прекратена процедурата за предоставяне на концесия за услуга за морски плаж „Албена“, община Балчик. Причината е установяване на несъответствие при условията, зададени с конкурсната документация, което води до неспособност концендентът да приложи правилно критериите за възлагане и последваща невъзможност да бъде изготвена правилно изисканата документация за участие от страна на кандидатите. При изпълнение на законовите изисквания Министерството на туризма ще възстанови депозитите и ще върне гаранциите за участие в конкурса на участниците, информират още от пресцентъра на Министерски съвет.\r\nЖулиета НИКОЛОВА", "date": "2018.06.11", "title": "Добрич: 14 са неохраняемите морски плажове на територията на областта"}
{"url": "http://www.focus-news.net/news/2018/06/11/2532486/makedoniasgrgartsiya-makedonskite-medii-smyatat-che-razgovorat-zaev-tsipras-shte-se-provede-dnes.html", "text": "Македонските медии смятат, че разговорът Заев-Ципрас ще се проведе днес, като все още не е ясно дали Зоран Заев ще обяви становището на своето правителство по текста на споразумението с Гърция или ще поиска отсрочка от няколко дни, предава \"Мakedonias. gr\".\r\nГръцкото електронно издание се позовава на информация на македонската информационна агенция \"Макфакс\", според която през уикенда са били проведени консултации на ниво министър-председатели, при което е бил постигнат напредък.\r\n\"Мakedonias. gr\" съобщава, че правителството в Скопие е опровергало информациите за наличие на разногласия между премиера Заев и външния министър Димитров по повод споразумението с Гърция. Македонските издания публикуваха семейни снимки на Заев и Димитров в Струмица, с обяснението че \"двамата стоят на една линия\", като противовес на публикации, че е възможна оставката на външния министър заради провала на преговорите с Гърция.", "date": "2018.06.11", "title": "\"Мakedonias.gr\"(Гърция): Македонските медии смятат, че разговорът Заев-Ципрас ще се проведе днес"}
{"url": "http://www.focus-news.net/news/2018/06/11/2532504/pregled-na-mezhdunarodnite-novini-do-13-chasa-agentsiya-fokus.html", "text": "Министър-председателят на Турция Бинали Йълдъръм ще се срещне с българския си колега Бойко Борисов на 12 юни, предава държавната Anadolu Agency.\r\nОт разпространеното съобщение става ясно, че срещата между двамата премиери ще се проведе в Измир. В рамките й Йълдъръм и Борисов ще обсъдят въпроси, свързани с икономиката, енергетиката, културата и двустранното сътрудничество.\r\nДруги подробности около планирания разговор не се съобщават.\r\n*** Полицията в Кабул потвърди смъртта на най-малко петима души, загинали при самоубийствен атентат пред сграда на едно от министерствата.\r\nЕксплозията е избухнала малко преди 13 часа (местно време) пред входа на сградата на Министерството на възстановяването и развитието на селските райони. Пострадали са около 20 души. \r\nПо-рано бе съобщено, че взривът е чут в момент, в който служителите са напускали сградата.\r\n*** Лидерът на кабинета в Прищина Рамуш Харадинай твърди, че косовската армия ще бъде създадена тази година и че армията „спечели доверието на всички, дори това на сърбите от Косово\". Според премиера на най-младата държава на Балканите взаимното признаване ще бъде официален край на войната със Сърбия.\r\n„Косово ще има армия тази година. Измина много време, но това не е загубено, през този период армията спечели доверието на всички, дори на сърбите от Косово. Има младежи от северната част на страната, които са в армията на Косово и по този начин показваме, че не създаваме националистическа армия“, коментира Харадинай в рамките на пресконференция.\r\nМинистър-председателят на най-младата държава на Балканите твърди, че процесът на създаване на косовската армия е на финалната права и скоро ще бъде завършен, независимо дали чрез конституционни или законови промени.\r\nКоментирайки отношенията между Прищина и Белград, косовският министър-председател отново подчерта, че взаимното признаване е единственото решение, с което може да бъде завършен диалогът за нормализиране на двустранните отношения.\r\n„Със Сърбия водихме война, която беше прекратена на 9 юни 1999 г., но официално тя ще бъде приключена, когато двете страни се признаят взаимно. Точно както призна Хърватия, Босна и Херцеговина, Сърбия трябва да признае и Косово. Това е в наш интерес и не трябва да се страхуваме да седнем заедно за масата за преговори и да формализираме признаването\", отбеляза Харадинай.\r\n*** Турската религиозна общност в Австрия разкритикува планираното експулсиране на имами, но вицеканцлерът Хайнц-Кристиан Щрахе го оправда. В интервю лидерът на „Партията на свободата на Австрия“ обеща, че „това е само началото“. \r\nГрадусът на напрежението в страната се повишава. Затварянето на седем джамии и експулсирането на 62 имами, обявени от правителството във Виена в пропагандиране на политически ислям, предизвика недоволството на мюсюлманите. Заместник-председателят на ислямската общност, Есад Мемич разкритикува управляващите и заяви, че Виена предприема действия през свещения месец Рамадан. Това е „обида\".\r\nПравителството обаче не иска да се отклонява от плановете си. „Това може да е само началото. Със сигурност има много организации, в които ислямският закон е нарушен\", подчерта Щрахе.\r\nМерките на Виена спечели аплодисментите на десните партии в Европа. Представител на партията на Силвио Берлускони заяви: „Вятърът в Европа се е обърнал. Италия също трябва да предприеме по-строги мерки\".\r\nДали обявеното експулсиране и затваряне на джамията наистина са само началото? Щрахе обяснява: „Може да видите какво се случва в тази седмица, в която „Партията на свободата на Австрия даде нов импулс. Това със сигурност може да е само началото. Трябва да продължим да с пълна сериозност срещу нарушенията на радикалния ислям. Със сигурност има много организации, прикрити културни асоциации и т.н., в които е нарушен ислямският закон и там трябва да има последствия“.\r\n*** Канцлерът на ФРГ Ангела Меркел пое отговорност за скандала във Федералната служба по миграция и бежанци.\r\n„Не търся лесен път. Нося политическа отговорност за това“, заяви Меркел в предаване на телевизионния канал , излъчено в неделя. \r\nСъгласно думите й, в ситуация на безпрецедентен наплив на бежанци през 2015 г. тя се е намесила в службата, за да облекчи работата й. Въпреки това германският лидер категорично отхвърли обвиненията, че се е ръководила от принципа „скоростта на разглеждането (на молбите за убежище) е по-важна от качеството на проверките“.\r\nИ до този момент Меркел остава убедена в правилността на решението да отвори границите. „Знам, че именно на канцлера лежи политическата отговорност за повечето събития, случващи се в страната, и аз поемам тази отговорност“, увери Меркел.\r\nПо-рано германските социалдемократи, партньори на Съюза (ХДС/ХСС) в коалицията в Берлин, обвиниха Меркел в открита намеса в работата на Федералната служба по миграция и бежанци. „Меркел се опитва да избегне своята отговорност“, заяви заместник-председателят на ГСДП Рафл Щегнер, като същевременно настоя за „незабавно разследване“ на действията на канцлера.\r\n***Протестите на сърбите срещу високите цени на горивата се пренесоха в Черна гора и Босна и Херцеговина.\r\nВ Босна и Херцеговина бе блокирано движението по пътя М17, но също и по улици в Сараево, Тузла, Баня Лука и други градове. Протести бяха проведени в няколко града в Черна гора, но там трафикът не бе възпрепятстван. \r\nПоради третото увеличение на цените на горивата тази година в Босна и Херцеговина, шофьорите спряха автомобилите си за един час. През уикенда шофьори в Сърбия изразиха несъгласието си с увеличението на цените по същия начин.\r\nПрезидентът на Република Сръбска Милорад Додик реагира на протестите със закана да поиска от полицията да отстрани принудително автомобилите от улиците.  „Не може да се спира кола някъде на пътя, така застрашавате другите, или да блокирате движението, а на някой, да речем, му трябва линейка в този момент“, подчерта  Додик, добавяйки същевременно, че всеки протест трябва да се взима предвид от властите. \r\n„Ние в Черна гора имаме най-голямата причина за протести, защото в нашата страна средната заплата е далеч по-ниска от тази във всички останали страни в региона“, се казва в съобщение в социалната мрежа „Фейсбук“ от групата, организирала протеста.  \r\nБезоловният бензин в Черна гора струва около 1,44 евро на литър. Дизелът е на цена 1,30 евро за литър.\r\n***", "date": "2018.06.11", "title": "Преглед на международните новини до 13 часа (Агенция „Фокус“)"}
{"url": "http://www.focus-news.net/news/2018/06/11/2532497/smolyan-delo-za-iznasilvane-na-nepalnoletno-momiche-shte-se-gleda-v-rayonen-sad-chepelare.html", "text": "В Районен съд – Чепеларе ще се гледа дело за изнасилване на непълнолетно момиче, съобщиха от съда. Районната прокуратура е внесла обвинителен акт, като обвинява С. М. М. в това, че на октомври 2017 г., около 21,30 ч., във вила край Чепеларе се е съвкупил с непълнолетната А. О. М., като я принудил към това със сила – престъпление по чл. 152, ал. 2, т. 1 във вр. с ал.1, т. 2 от НК.", "date": "2018.06.11", "title": "Смолян: Дело за изнасилване на непълнолетно момиче ще се гледа в Районен съд – Чепеларе"}
{"url": "http://www.focus-news.net/news/2018/06/11/2532507/mazilka-ot-rushashta-se-sgrada-v-pernik-padna-varhu-glavata-na-dete.html", "text": "Мазилка от рушащата се сграда на бившия битов комбинат в Перник падна върху главата на дете, предаде БНР. В общината многократно са подавани сигнали за състоянието на сградата. 13-годишното момче минавало покрай сградата, когато мазилката се откъртила, разбила се в козирката на първия етаж и парче от нея го ударило по главата. За щастие детето не е пострадало тежко, но сградата не се поддържа, руши се и е опасна. При всеки по-силен вятър падат стъкла и мазилка, на високите етажи има циментови греди, които са счупени на две и е въпрос на време да паднат, притесняват се перничани.\r\nСигнали в общината са подавани многократно. От общинския пресцентър днес съобщиха, че са издирени собствениците - шест фирми и четири физически лица, а кметът Вяра Церовска е издала заповед за обстоен оглед на сградата и е назначила комисия.\r\nПроверката е насрочена за 3 юли.", "date": "2018.06.11", "title": "Мазилка от рушаща се сграда в Перник падна върху главата на дете"}
{"url": "http://www.focus-news.net/news/2018/06/11/2532510/sofiya-motorist-e-postradal-pri-katastrofa-na-bul-cherni-vrah.html", "text": "Моторист и лек автомобил са катастрофирали на бул. „Черни връх“ в пред Околовръстния път в посока кв. „Драгалевци“.  Това съобщиха за Агенция „Фокус“ от пресцентъра на МВР. Мотористът е откаран в болнично заведение. Движението в участъка на инцидента е затруднено. Все още не ясно какви са причините за катастрофата. На двамата водачи е взета алкохолна проба.", "date": "2018.06.11", "title": "София: Моторист е пострадал при катастрофа на бул. „Черни връх“"}
{"url": "http://www.focus-news.net/news/2018/06/11/2532508/vap-otpravi-predlozheniya-do-ministara-na-vatreshnite-raboti-oblastniya-upravitel-na-vidin-i-kmeta-na-obshtina-chuprene-za-speshni-merki-za-nedopuskane-na-intsidenti-v-zavod-midzhur.html", "text": "Върховната административна прокуратура (ВАП) отправи предложения до министъра на вътрешните работи, областния управител на Видин и кмета на Община Чупрене за предприемане на спешни мерки за недопускане на инциденти на територията на завод „Миджур“. Това съобщиха от пресцентъра на Прокуратурата на Р България.\r\nДо главния прокурор на Р България постъпи сигнал от кмета и председателя на Общински съвет - Чупрене за невземане на мерки по безопасно съхраняване на значително количество взривни вещества, взривни изделия и средства за взривяване на територията на завод „Миджур“, в землището на с. Горни Лом, където при настъпване на производствената авария  на 01.10.2014г. загинаха 15 души. Взривните вещества се намират в складове на завода „Миджур“. В сигнала е посочено, че и към момента все още не са изпълнени всички изисквания за безопасност и са застрашени живота и здравето на населението. Към сигнала е приложен и протокол от проверка, извършена от МОСВ, съвместно с представители на МВР, при която е установено, че в складове на завода се съхраняват огромен брой взривни вещества, взривни изделия и средства за взривяване.\r\nПрипомняме, че за инцидента на 01.10.2014г. на територията на завод „Миджур“, Окръжна прокуратура – Видин внесе обвинителен акт срещу четири лица и към момента делото се разглежда от Окръжен съд – Видин.   \r\nГлавният прокурор Сотир Цацаров разпореди спешна проверка на Върховна административна прокуратура (ВАП).\r\nВъв ВАП са получени данни, че собствеността на терена и сградите на завода принадлежи на „Миджур манеджмънт кънстракшън“ ЕООД, от което е въведен пропускателен режим, а оператор на взривните вещества, средствата за взривяване и взривни изделия е „Видекс“ АД - отговорен за съхранението  и безопасността им.\r\nОт представените материали е видно, че след надлежна проверка, са установени  случаи на неспазване на специални закони:\r\n- в нарушение на чл.32 от Закона за оръжията, боеприпасите, взривните вещества и пиротехническите изделия /ЗОБВВПИ/ от „Видекс“ АД не е представен договор за осигуряване на въоръжена охрана за обектите - 5 бр. взривни складове, в които се намират изброените вещества;\r\n- не са представени документи за изпълнение чл.14 от ЗОБВВПИ, според който „Видекс“ АД трябва да разполага със собствени или наети складови помещения;\r\n- в завода няма локална система за оповестяване за осигуряване на ранно предупреждение на персонала, компетентните органи и населението съгласно чл.35, ал.3,т.5 от Закона за защита при бедствия /ЗЗБ/.\r\nНа тази основа от ВАП е съобразено, че неспазването на нормативните изисквания може да доведе до опасности за широк кръг лица, предвид потенциалната опасност на въпросните вещества. Освен това е преценено, че случаят е особено спешен и изисква незабавна намеса от органите, снабдени с компетентност по поставените въпроси.\r\nЕто защо, в изпълнение на конституционния прерогатив на прокуратурата да следи за спазване на законността, в защита на държавния и обществения интерес и на основание чл.145, ал.1, т.6 ЗСВ са ангажирани министърът на вътрешните работи с оглед правомощията за контрол, даване на задължителни предписания, налагане на принудителни административни мерки и на санкции по ЗОБВВПИ и по ЗЗБ, вкл. и в качеството му на председателстващ Съвета за намаляване на риска от бедствия, както и областният управител на област Видин и кметът на Община Чупрене във връзка с организационните и ръководни правомощия по ЗЗБ, в т. ч. и по отношение на превантивни мерки за недопускане на бедствия.", "date": "2018.06.11", "title": "ВАП отправи предложения до министъра на вътрешните работи, областния управител на Видин и кмета на Община Чупрене за спешни мерки за недопускане на инциденти в завод „Миджур“"}
{"url": "http://www.focus-news.net/news/2018/06/11/2532511/burgas-spirat-vremenno-dvizhenieto-na-avtomobili-po-chast-ot-ul-pomorie.html", "text": "Във връзка с извършването на строителни дейности по изграждане на захранващ топлопровод на ул. „Поморие“ в Бургас, тя ще бъде затворена за движение на автомобили в отсечката между ул. „Велико Търново“ и ул. „Абоба“ от 12 юни 2018 г. (вторник) до 30 юни 2018 г. (събота). Това съобщиха от пресцентъра на Община Бургас. Движението ще се извършва съгласно въведената временна организация.", "date": "2018.06.11", "title": "Бургас: Спират временно движението на автомобили по част от ул. „Поморие“"}
{"url": "http://www.focus-news.net/news/2018/06/11/2532512/burgas-provezhda-se-protest-na-roditeli-na-detsa-s-uvrezhdaniya-v-grada.html", "text": "Провежда се протест на родители на деца с увреждания в Бургас, в подкрепа на протеста в София, предаде репортер на Радио „Фокус“ – Бургас. Недоволните семейства разпънаха палатки пред Дневния център в Морската градина на града. Те са облечени с черни тениски с надписи „Системата ни/ги убива“.  Картината се допълва от торта в черно, с рисунка на инвалидна количка, изработена от една от организаторките на инициативата, и черен надгробен кръст, на който пише „Конвенцийо, почивай в мир 2012-2018 г.“. Семействата заявиха, че този протест ще е безсрочен и ще свърши само тогава, когато промяната стане факт. Те ще дежурят на смени по предварителен графи и призоваха цялото общество за подкрепа.\r\n„Искаме нашите деца да станат видими за политиците“, каза на протеста Милена Райкова, една от организаторките и майка на дете със синдрома на Даун. „Аз имам и по-голяма дъщеря, която неволно е въведена в това трудно ежедневие и искам един ден тя да не се превърне автоматично в гледач на сестра си. При сега действащата система  това е неизбежно“, посочи още Райкова. Според нея това не е проблем само на семействата, в които има човек с увреждане, а на цялото общество.\r\n„Не само институциите, но и обществото е настроено срещу нас“, каза пред журналисти по време на протеста Гергана Маврова, която също е от организаторите на инициативата.\r\nПо думите й обществото остава с впечатление, че хората с увреждания взимат достатъчно пари и ползват различни социални услуги и придобивки, а това всъщност не е така.\r\n„Едно дете със 100 процента ТЕЛК получава 930 лева социална помощ, но за да я получи намалят процентите на едно по-малко увредено дете. Така се получава и едно настройване на родителите едни срещу други“, допълни Маврова.\r\nДруга майка на дете с увреждане, Милена Райкова, заяви, че детето й е с генетична обремененост и страда от синдром на Даун, а при явяването й пред ТЕЛК й казвали, че детето били много добре и й намалили процента, а с него - и парите, които получава за детето от социалното министерство.\r\n„Абсурдно е на всеки 3 години да доказвам, че детето ми е болно. То не страда от вирус, за да му дам няколко хапчета и да изчезне“, каза още Райкова.\r\nВеселина НИКОЛОВА", "date": "2018.06.11", "title": "Бургас: Провежда се протест на родители на деца с увреждания в града"}
{"url": "http://www.focus-news.net/news/2018/06/11/2532515/sport-pari-sen-zhermen-shte-obyavi-privlichaneto-na-bufon-v-ramkite-na-48-chasa.html", "text": "Пари Сен Жермен ще обяви привличането на Джанлуиджи Буфон в рамките на следващите две денонощия, преди началото на Световното първенство по футбол в Русия, съобщи авторитетет италиански спортен сайт. \r\nПреговорите между 40-годишния вратар и ръководството на френския клуб са на финалната си права. Съгласно разпространената информация, договорът на Буфон ще бъде за две години, а заплатата му ще бъде седем милиона евро.\r\nБуфон игра за Ювентус в периода между 2001 и 2018 година, но се оттегли след края на сезона. На негово място бе привлечен вратарят на Дженоа - Матиа Перин, който ще се конкурира за титулярното място с Войчех Шчесни.", "date": "2018.06.11", "title": "Спорт: Пари Сен Жермен ще обяви привличането на Буфон в рамките на 48 часа"}
{"url": "http://www.focus-news.net/news/2018/06/11/2532516/burgas-uchenitsi-ot-nemskata-gimnaziya-sazdadoha-nestandartno-art-prostranstvo-v-uchilishteto.html", "text": "Ученици от Немската гимназия създадоха нестандартно арт пространство в училището през почивните дни. Това съобщиха от Община Бургас. Така съучениците им днес останаха приятно изненадани.\r\nДейността бе част от проект, чийто двигател бе Румяна Евстатиева от X а клас, която координираше действията на съученици, учители и ръководство.\r\nАрт пространството е ясно потвърждение за това, че работата по проекти в гимназията по време на иновативната проектна седмица дава вече реални резултати – материализирани идейни решения, инициирани от учениците.", "date": "2018.06.11", "title": "Бургас: Ученици от Немската гимназия създадоха нестандартно арт пространство в училището"}
{"url": "http://www.focus-news.net/news/2018/06/11/2532519/kyustendil-v-ramkite-na-tri-dni-se-popalvat-svobodnite-mesta-za-parvoklasnitsi-v-grada.html", "text": "В рамките на три дни се попълват свободните места за първокласници в Кюстендил. Това съобщи за Радио „Фокус” – Кюстендил Нели Петкова, директор на Дирекция „Култура, образование, младежки дейности и спорт” към Община Кюстендил. По думите й от 11 до 14 юни, включително се попълват останалите незаети места за първокласници в общинските учебни заведения. „Към момента няма данни колко деца са се записали и колко места са свободни, но това се изнася във всяко едно от училищата”, каза Нели Петкова. По думите й от началото на кампанията по прием на първокласници в Кюстендил няма възникнали проблеми. На 15 юни ще стане ясно и дали са останали свободни места за първокласници в училищата.\r\nВенцеслав ИЛЧЕВ", "date": "2018.06.11", "title": "Кюстендил: В рамките на три дни се попълват свободните места за първокласници в града"}
{"url": "http://www.focus-news.net/news/2018/06/11/2532517/ventseslava-genova-ruo-varna-problemat-ne-e-v-dokumentite-a-v-povedenieto-na-shofyora-koeto-e-negov-lichen-izbor.html", "text": "Проблемът не е в документите и разрешението, проблемът е в поведението на шофьора, което е негов личен избор. Това каза за Радио „Фокус“ – Варна Венцеслава Генова, началник на Регионалното управление на образованието (РУО) във Варна, във връзка с 41-годишния водач на автобус, превозващ ученици, който бе задържан в неделя с алкохол и наркотици в кръвта. „Това, което ние изискваме като документи е по наредбата за организиране на пътуванията на учениците и там нещата са наред. Той е правоспособен шофьор, автобусът е изправен. Това са най-общите изисквания, другото е личен избор на човека“, коментира Венцеслава Генова.  Тя отбеляза, че директорите не могат да упражняват контрол по отношение на фирмите, които предоставят подобен тип услуги. „Директорите сключват договор с фирма, която е регистрирана по търговския закон. Документите, които директорите събират и изпращат в Регионалното управление на образованието са инструктаж на родители и ученици, застрахователната полица на учениците, информация за последния технически преглед на автобуса, правоспособността на шофьора, офертата, която предлага хотелът, където децата ще бъдат настанени, както и маршрутът. В наредбата има ред и условия, по които се организира пътуването на учениците. Този ред и условия, заедно с критериите, са в удовлетворяване на изискванията, които са разписани в Закона за туризма към онези институции, които са оторизирани по Закона за туризма да предоставят туристически услуги на деца и ученици“, каза още Венцеслава Генова.\r\nТя посочи също, че във Варна работи механизъм за взаимодействие между управлението на образованието и полицията за закрила на децата на обществени места и отбеляза, че с оглед опазване живота и здравето на децата от няколко години Регионалното управление на образованието във Варна работи съвместно с Областната дирекция на МВР. „Този механизъм на взаимодействие между институциите е в изпълнение на наредбата за специализирана закрила на деца на обществени места. По силата на този механизъм Регионалното управление на образованието на своя сайт има рубрика „Охрана и сигурност“, където има формуляр за попълване на информация при организирано пътуване на ученици извън училище“, добави Венцеслава Генова. Тя посочи, че във формуляра има задължителни полета, които се попълват, като част от изисканата информация е свързана с дата и час на отпътуване, дата и час на пристигане, брой на пътуващите ученици, както и брой на длъжностните лица, които пътуват с тях. „Тази информация се получава в Областна дирекция на МВР във Варна преди отпътуване на групата. Тази изпреварваща информация дава възможност на полицията да упражни своя контрол върху шофьора, оторизиран по силата на своите служебни задължения да изпълнява както Закона за автомобилните превози, така Закона за движение по пътищата“, заяви Венцеслава Генова.„Фокус“ припомня: Около 8.30 часа в неделя при извършване на задължителна полицейска проверка на автобус, собственост на частна фирма, потеглящ за ученическа екскурзия, е установено, че водачът му е употребил алкохол с концентрация 1,27 промила в издишания въздух.  При направените допълнителни тестове е констатирано, че освен алкохол мъжът е употребил и наркотични вещества. 41-годишният водач на автобуса бе задържан, а по случая е образувано досъдебно производство.\r\nМарияна ВАЛЕНТИНОВА", "date": "2018.06.11", "title": "Венцеслава Генова, РУО – Варна: Проблемът не е в документите, а в поведението на шофьора, което е негов личен избор"}
{"url": "http://www.focus-news.net/news/2018/06/11/2532518/obshtina-burgas-pri-prekrasni-meteorologichni-usloviya-v-burgaskiya-zaliv-se-provede-sastezanie-po-uindsarf.html", "text": "В събота и неделя В събота и неделя при прекрасни метеорологични условия в Бургаския залив се проведе състезание по уиндсърф. Това съобщиха от Община Бургас. Участваха общо 25 ветроходци от цялата страна. Получи се интересна и оспорвана надпревара. Първи при младежите стана Николай Тодоров от Уиндсърф клуб – Бургас, на второ и трето място са поморийците Богомил Вечев и Теодор Косталов. При мъжете първи е Кристиян Ивковски от Варна, втори е Димитър Рандев от Уиндсърф клуб – Бургас, трети – Димо Тодоров, отново от Уиндсърф клуб – Бургас.", "date": "2018.06.11", "title": "Община Бургас: При прекрасни метеорологични условия в Бургаския залив се проведе състезание по уиндсърф"}
{"url": "http://www.focus-news.net/news/2018/06/11/2532522/kyustendil-vav-vsichki-uchilishta-v-dupnitsa-ima-svobodni-mesta-za-parvoklasnitsi.html", "text": "Във всички училища в Дупница има свободни места за първокласници. Това каза пред Радио „Фокус“ – Кюстендил Тодор Петков, началник на отдел „Образование“ в Община Дупница. По думите му вече са обявени свободните места за прием в първи клас, след първото класиране. Нито едно училище в Община Дупница не е приключило приема на ученици в първи клас, във всички училища има свободни места, а учителите имат списъците с незаписани ученици. На 11 и 12 юни, включително се попълват свободните места, на 13 юни ще се обявяват останалите незаети места. Приемът ше продължи до 15 септември. Девет училища в Дупница осъществяват прием в първи клас.\r\nВенцеслав ИЛЧЕВ", "date": "2018.06.11", "title": "Кюстендил: Във всички училища в Дупница има свободни места за първокласници"}
{"url": "http://www.focus-news.net/news/2018/06/11/2532520/gabrovo-87-godishna-zhena-ot-grada-e-stanala-zhertva-na-telefonna-izmama-s-nad-2-550-lv.html", "text": "Над 2 550 лв. и златни накити даде възрастна жена от областния център на телефонни измамници. Сигнал е подаден в Районното управление в града в петък от 87-годишна жителка на Габрово, съобщиха от пресцентъра на Областна дирекция на МВР-Габрово.  По сценария „съдействие на полицията за залавянето на телефонни измамници“ жената е ощетена с 1950 лв., 300 евро и златни накити. По случая е образувано досъдебно производство.", "date": "2018.06.11", "title": "Габрово: 87-годишна жена от града е станала жертва на телефонна измама с над 2 550 лв."}
{"url": "http://www.focus-news.net/news/2018/06/11/2532514/kyustendil-ekip-na-protivopozharnata-sluzhba-v-rila-e-okazal-pomosht-na-slovenski-grazhdanin-sas-schupen-krak-v-rayona-nad-rilski-manastir.html", "text": "Екип на противопожарната служба в Рила е оказал помощ на словенски гражданин със счупен крак в района над Рилски манастир, съобщиха от пресцентъра на Областна дирекция на МВР – Кюстендил. Сигналът е подаден към екипа на Районна служба „Пожарна безопасност и защита на населението” – Рила. Екипът е оказал помощ при пренасянето на 52-годишния турист, който е бил със счупен крак. Словенският гражданин е пренесен от район над Рилски манастир до линейка на Центъра за спешна медицинска помощ.", "date": "2018.06.11", "title": "Кюстендил: Екип на противопожарната служба в Рила е оказал помощ на словенски гражданин със счупен крак в района над Рилски манастир"}
{"url": "http://www.focus-news.net/news/2018/06/11/2532506/kathimerini-gratskiyat-vanshen-ministar-e-v-kabineta-na-aleksis-tsipras-ochakva-se-telefonniyat-razgovor-s-makedonskiya-premier.html", "text": "Министърът на външните работи на Гърция Никос Коциас е пристигнал в кабинета на премиера Алексис Ципрас, докато същевременно всички са в очакване на телефонния разговор с македонския му колега Алексис Ципрас, съобщава електронното издание на вестник Kathimerini.\r\nРазговорът за „финализиране споразумението\", което се очакваше преди десетина дни, ще се състои в рамките на понеделник, разкриха пред медии дипломатически източници. Според средствата за масова информация официални представители от двете страни са обсъдили през уикенда отворените въпроси и са „постигнали напредък\", като Македония е предложила „творчески решения\" по въпроса за идентичността и езика.\r\nСпоред непотвърдени доклади Заев трябва да се срещне в сряда с германския канцлер Ангела Меркел и да й представи с предложението за разрешаване на десетилетния спор за името.Тереза Герова", "date": "2018.06.11", "title": "Kathimerini: Гръцкият външен министър е в кабинета на Алексис Ципрас, очаква се телефонният разговор с македонския премиер"}
{"url": "http://www.focus-news.net/news/2018/06/11/2532513/afp-broyat-na-zhertvite-na-samoubiystveniya-atentat-v-kabul-dostigna-do-12-dushi-postradali-sa-nad-30-drugi.html", "text": "Министерството на здравеопазването на Афганистан потвърди, че броят на жертвите на самоубийствения атентат в Кабул е достигнал до 12 души. Пострадали са 31 други, предава AFP. \r\nСъгласно разпространената информация, бомбата е била задействана пред входа на Министерството на възстановяването и развитието на селските райони, при това в момент, в който служителите са напускали сградата. Тереза Герова", "date": "2018.06.11", "title": "AFP: Броят на жертвите на самоубийствения атентат в Кабул достигна до 12 души, пострадали са над 30 други"}
{"url": "http://www.focus-news.net/news/2018/06/11/2532523/sta-parviyat-slovenski-poslanik-v-balgariya-ofitsialno-vstapi-v-dlazhnost.html", "text": "Първият посланик на Словения в България Аджей Франгеш официално встъпи в длъжност в понеделник, предава държавната информационна агенция STA, като се позовава на съобщение от Министерството на външните работи в Любляна. \r\nФрангеш е бивш съветник на министър-председателя Миро Церар. Той бе назначен за извънреден и пълномощен посланик на Словения в България от президента Борут Пахор на 24 май тази година. Тереза Герова", "date": "2018.06.11", "title": "STA: Първият словенски посланик в България официално встъпи в длъжност"}
{"url": "http://www.focus-news.net/news/2018/06/11/2532525/stara-zagora-55-godishen-mazh-e-pochinal-sled-nanesen-poboy.html", "text": "На 9 юни, в 16.21 часа, в РУ - Казанлък бил получен сигнал за нанесен побой в с. Долно Сахране, общ. Павел баня. На място било установено, че е възникнал скандал между трима мъже – на 55, 25 и 24-години, всички от с. Долно Сахране, при който двамата по-млади мъже са нанесли поал бой на 55-годишния, който от побоя е изпаднв безпомощно състояние.Това съобщиха от пресцентъра на МВР. 55-годишният мъж е транспортиран към УМБАЛ - Стара Загора, но на път за болницата е починал. Извършителите са задържани. По случая е образувано досъдебно производство за престъпление по чл.115 от НК. Работата продължава.", "date": "2018.06.11", "title": "Стара Загора: 55-годишен мъж е починал след нанесен побой"}
{"url": "http://www.focus-news.net/news/2018/06/11/2532524/varna-roditeli-na-detsa-s-uvrezhdaniya-zapochvat-bezsrochen-protest-v-grada-kato-shte-dezhuryat-v-palatkov-lager.html", "text": "Безсрочни протестни действия започват родители на деца и възрастни с увреждания във Варна, предаде репортер на Радио “Фокус” – Варна. Те ще дежурят между 10 и 17 часа ежедневно в палатков лагер до автобусната спирка до сградата на Общината и на Регионалния исторически музей. Около 30 възрастни и деца в инвалидни колички протестираха с траурни тениски с надпис “Системата ни убива”. Те пуснаха в небето черни балони с искане за по-добър живот за хората с увреждания в страната. Протестиращите се събраха пред палатковия лагер със скандирания “Много сме, живи сме”. “Днес сме гневни, траурно облечени, защото положението е непоносимо, всеки от нас е наврян в миша дупка, на ръба на силите си сме”, коментира една от организаторките на протеста Диана Маркова. Част от исканията на протестиращите са спешно да се изготви подробен регистър на лицата с увреждания, личните помощи да бъдат в размер на поне две минимални заплати и да се преразгледа Наредбата за  медицинска експертиза на работоспособността като се даде пожизнен срок за заболяванията, при които не се очаква подобрение на състоянието.\r\nСпоред Маркова социалните услуги в България трябва да се прилагат по-гъвкаво, а мениджмънтът им да бъде по-модерен. Като един от организаторите, тя беше дошла на протеста с възрастните си родители и с 22-годишната си дъщеря, която страда от церебрална парализа. Диана Маркова е категорична, че не иска като други майки да ходи в чужбина в търсене на по-добри социални услуги. „Синът ми е студент в Холандия, бях там и имам поглед. Там е нормално да видиш по велоалеите човек с увреждания с инвалидна количка. Там никой не знае какво е да си купуваш памперси и няма ТЕЛК. Социалните услуги са професионализирани“, коментира тя. Според Диана Маркова у нас социалната система фаворизира успешните случаи, а по-тежко болните нямат шанс за развитие и нормален живот. Младежите с леки увреждания също нямат никаква възможност за развитие след навършване на пълнолетие, посочи на днешния протест Красимира Димова, която е майка на момче с интелектуални затруднения. Според нея социалните служби трябва да правят индивидуална оценка на всеки младеж. „Всеки трябва да бъде полезен, а аз съм убедена, че те могат да бъдат много полезни“, каза още тя.\r\n„Програмите за лични асистенти в България подкрепят безработицата“, заяви по време на протеста Галя Койчева, която е майка на 24-годишен младеж с детска церебрална парализа. „След шест протеста преминаваме към безсрочен палатков лагер“, посочи тя и добави, че заедно с други майки настояват за Закон за лична помощ, който да кореспондира с Конвенцията на ООН за правата на хората с увреждания. По думите на Галя Койчева протестни действия се провеждат днес в няколко града в страната, паралелно с палатковия лагер, намиращ се зад Народното събрание в София. „Искаме такава социална оценка на различните видове затруднения според възраст, степен и диагноза, че те да бъдат диференцирани, подкрепата да бъде индивидуална. Говорим за повишаване на доходите на лицата с увреждания, защото 147 лева пенсия са крайно недостатъчни“, коментира Койчева. Според нея масово хората с увреждания са лишени от лични асистенти, а програмите за тях са написани неграмотно и не подкрепят нуждата на човека с физически и интелектуални затруднения. Галя Койчева добави, че палатковият лагер във Варна е крайна мярка и начин родителите да привлекат вниманието с код „Черно“ за промяна. „Правителството неглижира нашите усилия. Въпреки уверенията на министъра на труда и социалната политика, че работят по Закон за лична помощ, нещата стават бавно. Нашият живот изтича, семействата в никакъв случай не са подкрепени в тази грижа. Изключително тежко е да облечеш детето си в черна фланелка и да говориш за смърт когато всички ние искаме да живеем, когато е лято и всички мислят за море“, каза още Галя Койчева. Тя добави, че семействата във Варна, в които има деца с тежки увреждания са над 200.\r\nДиана СТОЕВА", "date": "2018.06.11", "title": "Варна: Родители на деца с увреждания започват безсрочен протест в града, като ще дежурят в палатков лагер"}
{"url": "http://www.focus-news.net/news/2018/06/11/2532521/unian-balgariya-startira-dvugodishna-programa-za-rehabilitatsiya-na-raneni-v-donbas-ukrainski-voynitsi.html", "text": "България стартира двугодишна програма за рехабилитация на ранени в Донбас, предава информационната агенция УНИАН, като уточнява, че в рамките на проекта страната ни ще посрещне около 300 войници, ранени на фронтовата линия в Източна Украйна.\r\nПървата група украински войници вече отпътуваха за България, съобщи правителството в Киев. „Група от 10 ветерани от войната, ранени в източната част на Украйна, напусна страната на 9 юни за двуседмична програма за рехабилитация в България“, се казва в разпространеното съобщение. Уточнява се, че програмата се реализира  въз основа на споразумение между Министерството на отбраната на Република България и Министерството на социалната политика на Украйна в рамките на Доверителния фонд на НАТО за медицинска рехабилитация за Украйна. \r\nГрупата се състои от участници в антитерористичната операция в Донбас, които са ранени, осакатени или са били засегнати по друг начин от военни операции в Източна Украйна. Те ще бъдат приети във военна болница в Хисаря..Тереза Герова", "date": "2018.06.11", "title": "УНИАН: България стартира двугодишна програма за рехабилитация на ранени в Донбас украински войници"}
{"url": "http://www.focus-news.net/news/2018/06/11/2532527/bodo-hombah-bivsh-spetsialen-koordinator-na-pakta-za-stabilnost-evropa-mozhe-da-se-prepane-i-da-padne-na-balkanite.html", "text": "Бившият специален координатор на Пакта за стабилност за Югоизточна Европа Бодо Хомбах предупреди, че Европа може да се препъне и да падне на Балканите, отбелязва македонското електронно издание „Вечер“.\r\nЗаради разочарованието си, Европейският съюз вдигна критериите си за приемане на нови членове,обяснява Хомбах. Но ако Общността се разпадне, това ще се случи тъкмо на Балканите, уверен е германският политик. \r\n„Ако европейският свят се срине, това ще се случи там, където срещу него действат мощни сили. Такъв е случаят на Балканите“, заяви Хомбах пред студенти от Бонската академия за изследване и проучване на практическата политика.\r\nХомбах в Бон, в текста за студенти Фридрих Вилхелм поръча на страните от Западните Балкани, която е партньор по пътя на цялостния напредък.\r\n„Нито Америка, нито Русия, нито Турция - ЕС е партньорът за икономически успех, социален прогрес и демократичен ред на Балканите“, категоричен бе германецът, като същевременно допълни, че Брюксел е задължен да изпълни поетите ангажименти, в противен случай рискува никой в региона вече да не го взима насериозно.\r\nХомбах предупреди, че не бива да се забрави, че на хоризонта - на изток, на запад и на юг - има политически фигури, които си играят с огъня, и които с удоволствие биха „разпарчетосали“ Европа. Без ясна перспектива за присъединяване на страните от Югоизточна Европа, примамливостта на тези сили ще стане неустоима за страните от Западните Балкани. \r\nГерманският политик припомни, че препятствията пред разширяването на ЕС произтичат не само от страните-кандидатки, но и от самите членки. Тереза Герова", "date": "2018.06.11", "title": "Бодо Хомбах, бивш специален координатор на Пакта за стабилност: Европа може да се препъне и да падне на Балканите"}
{"url": "http://www.focus-news.net/news/2018/06/11/2532526/stoyan-lazarov-bchk-smolyan-vav-vatreshnite-vodoemi-v-stranata-stavat-poveche-udavyaniya-otkolkoto-v-morskite-rayoni.html", "text": "Във вътрешните водоеми на страната стават повече удавяния, отколкото в морските райони. Това каза за Радио „Фокус“ – Смолян Стоян Лазаров – специалист „Водноспасителна служба“ към Българския Червен кръст (БЧК) в Смолян. По думите му, морските райони са обхванати от охраняеми плажове и там има спасители, а във вътрешността на страната водните обекти не са охраняеми и са язовири, микроязовири, реки, строителни водоеми, в които обикновено стават удавянията. Лазаров отбеляза, че в област Смолян е изградена система по Наредбата от 1996 г и всички кметове в региона навреме реагират в това отношение и пускат заповедите за къпане и плуване във водоемите, но не може да се спрат хората да влизат в тях. „Въпреки всичко от доста години в област Смолян има ефект от превенцията, която правим сред децата за къпането във водоеми и удавянията в региона клонят почти до нула“, категоричен е Лазаров.\r\nТой посочи, че в област Смолян хората въпреки забраната се къпят във всички водоеми, а те са много. Това са язовир „Цанков камък“, язовир „Въча“, язовир „Доспат“, по-малките „Златоград“ и „Хайдушки поляни“, Смолянските езера, реките Въча и Арда, които са големи. Той уточни, че обикновено се давят не местните хора, които са израснали там и знаят какво става във водоемите, а туристите. „Водата в планинските водоеми е студена с пластов строеж. В горния пласт е топло, защото слънцето през деня нагрява, но само на няколко десетки сантиметра надолу има вода която достига 10 градуса и е много студена. Имаме водна растителност в езерата, която също води до неприятни инциденти за деца и туристи, които не са запознати с тези водоеми“, поясни Лазаров.\r\nТой допълни, че във водоемите в областта има поставени табели, на които пише къде е забранено къпането и по какви причини. На язовир „Доспат“, където лятото има много туристи, информацията за туристите е на два езика. „Въпреки това не е възможно да се отдели ресурс за опазване на вътрешните водоеми. Можем само да ги предупреждаваме да не предприемат къпане и плуване в тях“, каза още Стоян Лазаров.\r\nНели ГЕРГЬОВСКА", "date": "2018.06.11", "title": "Стоян Лазаров, БЧК – Смолян: Във вътрешните водоеми в страната стават повече удавяния, отколкото в морските райони"}
{"url": "http://www.focus-news.net/news/2018/06/11/2532529/stara-zagora-ot-16-yuni-2018-g-se-promenya-obsluzhvaneto-na-avtobusna-liniya-51.html", "text": "Считано от 16 юни 2018 г. /събота/ се променя обслужването на автобусна линия №51 в Стара Загора. Това съобщиха от пресцентъра на Община Стара Загора. По разписанието за събота курсовете от 7.45, 8.15 и 12.45 ч. от „Три чучура – север“ ще се движат до „Топливо“. Курсовете от „Топливо“ ще са съответно в 8.15, 8.45 и 13.15 ч.\r\nДвижението ще се извършва по стария маршрут до ул. „Генерал Гурко“, след което надясно по бул. „Патриарх Евтимий“, надясно по ул. „Христо Ботев“, наляво по бул. „Руски“, по бул. „Славянски“, ул. „Анастасия Тошева“, по ул. „Войвода Стойчо Черногорски“, наляво по бул. „Патриарх Евтимий“, обръща и влиза в локалното платно – изчаква на сп. „Топливо“ и обратно.", "date": "2018.06.11", "title": "Стара Загора: От 16 юни 2018 г. се променя обслужването на автобусна линия №51"}
{"url": "http://www.focus-news.net/news/2018/06/11/2532528/plovdiv-srutishte-na-razkopkite-na-odeona-zastrashava-preminavashtite-prez-ploshtad-tsentralen.html", "text": "Срутище на разкопките на Одеона застрашава преминаващите през площад „Централен” в Пловдив, предаде репортер на Радио „Фокус” – Пловдив. Срутището се намира  откъм южната фасада на разкопките. „То е поддало и е започнало да накланя мощно дърво, чиято проекция стига чак горе до площада и при падане би застрашило живота на преминаващите оттам”, каза Мая Мартинова, ръководител на разкопките. В момента дървото е наклонено и вече е сринало каменния зид, като има откъртени огромни отломки върху разкопките. „Отдолу е невъзможно да се работи”, посочи още Мая Мартинова. Тя е алармирала Общината и днес техни представители бяха там, за да огледат мястото. Сградата отгоре е обитаема и в нея се помещават офиси. Нейната лицева част гледа към главната улица в Пловдив.\r\nЦветана ТОНЧЕВА", "date": "2018.06.11", "title": "Пловдив: Срутище на разкопките на Одеона застрашава преминаващите през площад „Централен”"}
{"url": "http://www.focus-news.net/news/2018/06/11/2532509/mayk-pompeo-severna-koreya-shte-poluchi-unikalni-garantsii-za-sigurnostta-si-ako-se-saglasi-za-yadreno-razorazhavane.html", "text": "САЩ имат готовност да предложат на Северна Корея „уникални\" гаранции за сигурността й, ако Пхенян се заеме с „цялостно, проверимо и необратимо ядрено разоръжаване\". Това увери американският държавен секретар Майк Помпео в навечерието на историческата среща на върха в Сингапур между лидерите на двете страни – Доналд Тръмп и Ким Чен-ун, предава AFP.\r\nПомпео допълни, че подготвителните разговори напредват по-бързо от очакваното. „Ще предприемем действия, за да им осигурим достатъчно увереност, че те могат да се чувстват комфортно, че денуклеарицацията не е нещо, което ще свърши зле за тях. Точно обратното, тя ще доведе до по-светло и по-добро бъдеще на севернокорейския народ\", категоричен бе първият дипломат на Вашингтон.Тереза Герова", "date": "2018.06.11", "title": "Майк Помпео: Северна Корея ще получи уникални гаранции за сигурността си, ако се съгласи за ядрено разоръжаване"}
{"url": "http://www.focus-news.net/news/2018/06/11/2532530/haskovo-trima-mladi-mazhe-sa-se-sbili-zaradi-momiche-v-grada-ediniyat-e-nastanen-v-bolnitsa.html", "text": "Бой за момиче е изпратил 22-годишно момче в болницата. Това съобщиха от пресцентъра на МВР. На 9 юни сутринта в РУ-Хасково бил получен сигнал от потърпевшия, че на площад „Атлантически“ е станало сбиване между него и още две момчета на възраст 26 и 27 години от града. Пострадалият заявил, че сбиването е заради 21-годишна девойка. Настанен е в хасковска болница с травма на първи шиен прешлен, без опасност за живота.", "date": "2018.06.11", "title": "Хасково: Трима млади мъже са се сбили заради момиче в града, единият е настанен в болница"}
{"url": "http://www.focus-news.net/news/2018/06/11/2532535/api-startira-targove-za-ukrepvane-na-svlachishteto-na-pat-iii-1306-v-rayona-na-s-gorno-peshtene.html", "text": "Агенция „Пътна инфраструктура“ (АПИ) стартира търговете за укрепване на свлачището при 62-ри км на път III-1306 на територията на област Враца. То е между село Горно Пещене и кръстовището с второкласния път II-15 Враца - Борован. Това съобщиха от пресцентъра на АПИ. Възстановителните дейности ще се финансират от Оперативна програма „Околна среда“ 2014-2020 г.\r\nСвлачището е с дължина 32 м и засяга 120 м от пътя. Индикативната стойност на поръчката за строителство е 375 хил. лв. без ДДС, а за строителен надзор е 12 хил. лв. без ДДС. Офертите на кандидатите за изпълнител на строителните дейности се подават до 17,30 ч. на 16 юли, а за строителния надзор - до 17,30 ч. на 23 юли т. г. \r\nПредвижда се изграждането на силова укрепителна конструкция, включваща пилотна система и опорна стена. Ще бъдат изпълнени 120 бр. пилоти, които ще бъдат обединени с ростверк и опорна стена с височина 2 м. За осигуряване на ниски нива на подземните води и отвеждането им извън зоната на свлачището ще се направят повърхностни и подземни съоръжения. Ще бъдат рехабилитирани 63 м от пътното платно от км 61+895 до км 61+935 и от км 62+095 до км 62+115. В участъците с рехабилитация ще се положат два пласта асфалтобетон. Поради недоброто състояние на настилката от свлачищните процеси в участъка от км 61+935 до км 62+095, с дължина 160 м, се предвижда реконструкция на цялото пътно платно. Ремонтът на участъка включва и почистване и профилиране на съществуващите земни окопи, поставяне на нови ограничителни системи и хоризонтална маркировка.", "date": "2018.06.11", "title": "АПИ стартира търгове за укрепване на свлачището на път III-1306 в района на с. Горно Пещене"}
{"url": "http://www.focus-news.net/news/2018/06/11/2532532/stara-zagora-50-godishen-mazh-e-s-opasnost-za-zhivota-sled-nanesen-poboy-v-s-tarnicheni.html", "text": "Вечерта на 9 юни в РУ - Казанлък е получено съобщение за нанесен побой на мъж в с. Търничени, общ. Павел баня. На място е установен 50-годишен мъж от същото село в безпомощно състояние. Това съобщиха от пресцентъра на МВР. Транспортиран е в болнично заведение в Стара Загора с кръвонасядания в областта на гръдния кош, фрактури на две ребра и разкъсване на бял дроб. Приет е за лечение с опасност за живота. В резултат на проведените оперативно-издирвателни действия криминалистите установили и задържали извършителя - 31-годишен мъж от Гурково. Образувано е досъдебно производство  за  престъпление  по  чл.128, ал.2., вр. ал.1 от НК.", "date": "2018.06.11", "title": "Стара Загора: 50-годишен мъж е с опасност за живота след нанесен побой в с. Търничени"}
{"url": "http://www.focus-news.net/news/2018/06/11/2532531/savetat-na-es-odobri-pozitsiya-za-aktualizirane-na-rolyata-na-agentsiyata-za-satrudnichestvo-mezhdu-energiynite-regulatori.html", "text": "По време на днешното заседание на Съвета на ЕС, председателствано от министър Теменужка Петкова, енергийните министри одобриха позиция (постигнаха общ подход) за регламента за Агенцията за сътрудничество между енергийните регулатори. Споразумението предоставя мандат за започване на преговори с Европейския парламент. Това съобщиха от пресцентъра на Министерството на енергетиката.\r\nЦелта на регламента е да се подобри сътрудничеството между националните електроенергийни и газови регулатори чрез актуализиране задачите на агенцията. ACER вече работи активно в областта на надзора на енергийния пазар и спомага при разрешаването на трансгранични казуси. \r\n„Съветът на ЕС, част „Енергетика“ постигна общ подход по предложението за актуализиране на регламента на Европейския парламент и на Съвета относно Агенцията за сътрудничество между енергийните регулатори. Предложението за ревизия на регламента за ACER е последният останал правен акт от пакета „Чиста енергия за всички европейци“, по който Съветът не бе постигнал общ подход до момента. ACER е от стратегическо значение за гарантиране сътрудничеството между националните регулатори на страните-членки. След интензивни преговори, постигнатото днес споразумение е балансирано и предлага отлична основа за започване на преговори с Европейския парламент“, каза министър Теменужка Петкова. \r\nВсички държави-членки приеха необходимостта от актуализиране на съществуващата законодателна рамка, за да се определи начинът, по който ACER функционира, нейната роля и компетентност. Промените са свързани с дейностите на нейния директор и съвета на регулаторите, който се състои от висши представители на националните регулаторни органи на държавите-членки. Разпределят се задачите между съвета на регулаторите и директора на ACER. Нови регулаторни задачи и компетенции се предоставят на агенцията, само ако има адекватно участие на държавите-членки. Това ще се гарантира от законодателство, прието съгласно законодателни процедури или актове за изпълнение. \r\nACER вече подобри координацията между регулаторните органи по трансгранични въпроси. Агенцията официално започна да работи през март 2011 г., седалището й е в Любляна, Словения. От създаването й, в дейността на агенцията са включени нови задачи, свързани с наблюдението на пазарите на едро и трансграничната енергийна инфраструктура. \r\nЗасилената интеграция на пазара и промяната към диверсифицирано производство на електроенергия означава, че са необходими допълнителни усилия за координиране на националните енергийни политики между съседните държави, както и разширено използване на трансграничната търговия с електроенергия. Това ще позволи на държавите-членки на ЕС да са подготвени при евентуално възникване на кризи в енергийните доставки и да гарантират доставките на електроенергия. Свързаността на електроенергийната мрежа на ЕС означава, че е необходимо сътрудничество с цел осигуряване на стабилност на мрежата и увеличаване на обемите възобновяема енергия. \r\nЕК представи първоначалното предложение за преработения регламент за ACER на 30.11.2016 г. като част от пакета „Чиста енергия за всички европейци“. Настоящето законодателство се основава на регламент от 2009-та година, с който е учреден ACER. \r\nПриетият общ подход позволява на Съвета да започне преговори с Европейския парламент, който прие позицията си по регламента на 1 март 2018 г. очаква се преговорите да започнат по време на австрийското председателство на Съвета на ЕС.", "date": "2018.06.11", "title": "Съветът на ЕС одобри позиция за актуализиране на ролята на Агенцията за сътрудничество между енергийните регулатори"}
{"url": "http://www.focus-news.net/news/2018/06/11/2532533/v-sofiya-se-provezhda-neformalna-sreshta-na-byurata-na-tvorcheska-evropa-i-evropa-za-grazhdanite.html", "text": "В Националната галерия „Квадрат 500” днес започна неформалната среща на Бюрата на програмите „Творческа Европа” и „Европа за гражданите”. Това съобщиха от пресцентъра на Министерството на културата. В рамките на два дни ще бъдат обсъдени всички актуализации и развития, свързани с програмата за финансиране „Творческа Европа”, схемите за финансиране, както и съответните инициативи. \r\nУчастниците бяха приветствани от министъра на културата Боил Банов, а презентации, свързани с бъдещето на  програмите, представиха Барбара Геслер, Генерална дирекция „Образование, младеж, спорт и култура” на ЕК и Юта Кьонинг – Георгиадес (ЕК). \r\n„Освен че тази среща се провежда в стратегически момент, в който се водят разговори за бъдещето на новата многогодишна финансова рамка, тя подчертава още веднъж важността на Европейската година на културното наследство 2018, подкрепена и от двете програми – „Творческа Европа” и „Европа за гражданите”, за повишаване на информираността за социалната и икономическа роля на културата и културното наследство. В противовес на някои отрицателни тенденции културата е доказала, че е сплотяваща сила, която може да обединява хората, а богатството, което носи културното многообразие в Европа, е и стимул за художествено творчество, както и основа за новаторство, иновации, творческо мислене, които могат да се прилагат в множество сектори”, подчерта в изказването си министър Банов. Той посочи, че съвременните социално-икономически предизвикателства изискват действия за заздравяване на връзките между и в рамките на нашите общности. \r\n„Културата и културното наследство са източник на познание и взаимното разбирателство и притежават потенциала да бъдат една от движещите сили на този процес чрез насърчаване на чувството за принадлежност към общото европейско пространство и споделяне на общи европейски ценности. В това отношение Българското председателство смята, че сега е благоприятният момент за това на културата да се погледне като на дългосрочна перспектива и в контекста за дебата за бъдещето на ЕС, включително като движеща сила за интегрирането на Западните Балкани в европейското семейство. Позитивен сигнал по този въпрос беше  представеното от Европейската комисия предложение за новата многогодишна финансова рамка за периода 2021 – 2027 г. Смятам, че всички приветстваме предложението за запазване на „Творческа Европа” като самостоятелна програма с увеличен бюджет – ясен сигнал, че културата е ключов градивен елемент за бъдещето на Европейския съюз”, посочи още министърът на културата. Банов поясни, че програмата е важен инструмент за развитието на културния сектор и в България, защото позволява реализирането на качествени, иновативни културни продукти. Той акцентира и върху необходимостта от засилване на диалога с организациите, представляващи гражданското общество, а също и с младите хора на ЕС, с цел да се засили разбирането за приноса на европейската култура. \r\nПрограмата на срещата продължава с презентации на различни проекти с културно измерение, обсъждания на програмите за мобилност, на новата програма „Права и ценности” 2021-2027, на транснационални проекти. Във втория ден участниците ще се срещнат и с представители на фондация „Пловдив ЕСК 2019”.", "date": "2018.06.11", "title": "В София се провежда неформална среща на бюрата на „Творческа европа” и „Европа за гражданите”"}
{"url": "http://www.focus-news.net/news/2018/06/11/2532534/dots-bistra-dimitrova-nsa-balgariya-shte-validira-nauchno-tova-koeto-shte-se-sluchva-v-turizma-na-balkanite-v-sledvashtite-15-20-godini.html", "text": "България ще бъде този хъб на идеи, който ще валидира научно това, което ще се случва в следващите 15-20 години в туризма на Балканите. Това каза на Международна конференция за представяне на новата европейска професия „Wellness instructor” доц. Бистра Димитрова, преподавател във Факултет кинезитерапия, туризъм и спортна анимация в Националната спортна академия „Васил Левски“, предаде репортер на Агенция „Фокус“. „Създаването на Център за върхови и научни постижения ще произведе стандарти и научно аргументирани програми. Ще се опитаме да променим насоката на целите Балкани“, заяви тя. „Балканите са болни от една и съща „болест“. Те говорят само за медицински туризъм. За щастие, болните хора на Земята са между 8 и 12% от човечеството. Ние възпитаваме младите хора да се опитат да работят за останалите 90%“, коментира доц. Димитрова. „Ще дадем всичко от себе си, за да създадем иновативни продукти, които да бъдат патентовани и защитени интелектуално“, посочи Бистра Димитрова. „По този начин всички заедно да тръгнем към едно бъдеще. Историята ни е обща, бъдещето също“, каза още тя.\r\nБиляна ИВАНОВА", "date": "2018.06.11", "title": "Доц. Бистра Димитрова, НСА: България ще валидира научно това, което ще се случва в туризма на Балканите в следващите 15-20 години"}
{"url": "http://www.focus-news.net/news/2018/06/11/2532536/plovdiv-apelativniyat-sad-potvardi-prisadata-ot-2-godini-i-4-mesetsa-zatvor-spryamo-zhena-predizvikala-katastrofa-sas-zaginal-politseyski-sluzhitel.html", "text": "Пловдивският апелативен съд потвърди присъдата, с която Окръжен съд-Пловдив осъди Катя Л. на 2 години и 4 месеца затвор за предизвикано пътно-транспортно произшествие на бул. „Санкт Петербург“ в Пловдив, при което на 13 май миналата година беше причинена смъртта на полицейски служител. Наказанието следва да се изтърпи реално при първоначален общ режим. Подсъдимата е лишена и от право да управлява моторно превозно средство за срок от 4 години. Това съобщиха от Съдебна палата-Пловдив.\r\nВ решението си магистратите са посочили, че категорично е опровергана тезата на защитата за съпричиняване на катастрофата от страна на полицая. Той е предприел действия за спиране и извършване на проверка на друг автомобил, движещ се пред този на подсъдимата, в крайна лява лента. Според Апелативния съд служителят на реда от достатъчно голямо разстояние е подал знак със стоп-палка и реално е бил видим за Катя Л. Освен това в този момент в средната лента, при три налични, е нямало приближаващи автомобили. \r\nАпелативният съд отхвърли искането за условно наказание, приемайки че за поправянето на подсъдимата е наложително то да бъде изтърпяно реално в затвора.  \r\nПред първоинстанционния съд подсъдимата е признала фактите, изложени в обвинителния акт и делото е протекло по реда на съкратеното съдебно следствие. За това и първоначално определеното наказание е намалено с една трета. \r\nВ решението е посочено, че подсъдимата е управлявала автомобила си със скорост двойно по-висока от разрешената. Освен това по целия булевард „Санкт Петербург“ в момента на произшествието е имало концентрация на много хора, поради провеждане на масово мероприятие. \r\nКато отегчаващо отговорността обстоятелство е отчетено, че след извършване на деянието свидетелството за правоуправление на подсъдимата е отнето. Скоро след произшествието контролните органи са установили, че тя въпреки това управлява автомобил без книжка, за което й е съставен акт за нарушение. \r\nВръчването на постановлението за отнемане на свидетелството за правоуправление и възможността за обжалването му пред съда, нямат пряко отношение към оценка поведението на подсъдимата. По делото са събрани и доказателства, от които е видно, че подсъдимата многократно е нарушавала и преди това правилата за движение по пътищата.\t\r\nРешението на Пловдивския апелативен съд не е влязло в сила и подлежи на обжалване пред Върховния касационен съд.", "date": "2018.06.11", "title": "Пловдив: Апелативният съд потвърди присъдата от  2 години и 4 месеца затвор спрямо жена, предизвикала катастрофа със загинал полицейски служител"}
{"url": "http://www.focus-news.net/news/2018/06/11/2532539/sport-rodzhar-federer-se-zavrashta-na-korta-za-turnira-v-shtutgart.html", "text": "Роджър Федерер се завръща на корта за началото на сезона на трева. Швейцарецът ще участва в започващия днес турнир в Щутгарт, където е поставен под номер едно в основната схема. Ако достигне до финала на състезанието, Федерер отново ще се изкачи на върха на световната ранглиста.\r\nПървият съперник на Федерер в турнира ще бъде определен в двубоя между Миша Зверев и Михаил Южни, който ще започне не преди 16:00 часа българско време.", "date": "2018.06.11", "title": "Спорт: Роджър Федерер се завръща на корта за турнира в Щутгарт"}
{"url": "http://www.focus-news.net/news/2018/06/11/2532541/veliko-tarnovo-porednoto-izdanie-na-sofiya-film-fest-shte-se-provede-v-park-marno-pole.html", "text": "Поредното издание на София Филм Фест ще се проведе в парк \"Марно поле\" във Велико Търново. Специалната селекция филми ще бъде представена от днес до 15 юни 2018 г. Това съобщиха от пресцентъра на Община Велико Търново. За първи път екипът на София Филм Фест и Общината предлагат на киноманите във Велико Търново лятно кино на открито. „София Филм Фест във Велико Търново“ се реализира и с подкрепата на Националния Филмов Център и веригата киносалони Europa Cinemas.\r\n\"Стартираме на 11 юни и в рамките на пет дни ще представим в старопрестолния град - парк \"Марно поле\" едни от най-важните, силни и трогателни филми на 2017 година – сред тях са носители на Златна Палма и Златна Мечка, както и на множество престижни международни награди! Цената на билета за кино е 4 лева, а ако си вземете билети за повече от 2 филма – цената става 3 лева!\", посочват организаторите.\r\nВсичкиса с начален час 21,00 – след залез слънце.\r\nДнес ще бъде представена най-новата творба с подписа на Шон Бейкър, режисьор-емблема на независимото кино в Америка! „Проектът „Флорида” („The Florida Project“, САЩ, 2017) е истинско кинобижу и беше представен лично от автора си пред публиката в София през март. Филмът разказва за живота на шестгодишната Мууни и младата й майка Хейли – татуирана бунтарка, която отглежда дъщеря си ден за ден в евтиния хотел „The Magic Castle“, менажиран от Боби (великолепна роля на Уилям Дефо, за която актьорът беше номиниран за наградите Оскар, Златен Глобус и БАФТА!) в покрайнините на Орландо, недалеч от Дисниленд. Бедността и липсата на сигурност не пречупват Мууни и Хейли, които умеят да се забавляват там, където са и с това, което имат. Жизнерадостната Мууни и нейните приятели с лекота превръщат всеки свой ден в празник…  \r\nВъв втората фестивална вечер – 12 юни – ще бъде представен „За тялото и душата“ („On Body And Soul“, Унгария, 2017) на унгарската режисьорка Илдико Енеди. Особената, красива любовна история получи престижната „Златна мечка“ на фестивала в Берлин през 2017 година, а нейната авторка представи лично филма си пред фестивалната публика в София през март, когато беше и председател на Международното жури на СФФ. \r\nНепосредствено след като Мария постъпва на работа в една кланица в Будапеща като контрольор по качеството, шушуканията започват. Тя приема сериозно работата си и се придържа стриктно към правилата. Шефът ѝ Ендре, който е малко по-възрастен от нея, също е тих човек. Откривайки духовните съвпадения помежду си, двамата разбират, че сънуват едни и същи неща и се опитват да ги превърнат в реалност. Това е филм за страховете и несигурността да се откриеш към хората и облекчението, когато най-после го направиш… \r\n„Без милост” („In the Fade“, Германия-Франция, 2017) на световноизвестния режисьор Фатих Акин е следващото предложение за вечер, посветена на киното в сряда, 13 юни. Премиерата на филма беше в официалния конкурс на Кан миналата година. Никак не е случайно, че Даян Крюгер, с роля в първия немскоезичен филм в кариерата си, беше удостоена с наградата за най-добра актриса – Фатих Акин е способен на чудеса с актьори от всякакъв калибър. В „Без милост” героинята на Крюгер е отчаяна и решена на всичко жена, която държи на възмездие за избитото си семейство и жестоко наказание за нео-нацистката групировка „National Socialist Underground”. Творбата бе удостоена и с престижната награда на Холивудската международна преса „Златен Глобус“ за чуждоезичен филм. Режисьорът споделя пред Variety, че за него „Без милост” е изключително личен филм. „По някакъв начин аз се оказвам в групата на „другите” в Германия, заради произхода си. Имам черна коса, родителите ми са от Турция – аз съм сред перфектните мишени за подобни ксенофобски атаки. Преди няколко години се появи списък в един уебсайт на име Nuremburg 2.0, там бяха изброили политици, артисти, хора на изкуството, и моето име фигурираше като мишена за нео-нацистите. Именно това ме провокира да напиша сценария и да снимам този филм – това е моят своеобразен ответен удар на безумието, на което сме свидетели…”\r\n„Нелюбов“ („Loveless“, Русия-Франция-Белгия-Германия, 2017) на майстора-режисьор Андрей Звягинцев е един от най-важните филми за 2017 година! „Нелюбов” беше представен в конкурсната програма на Кан 2017 и в едно от хвалебствените ревюта по адрес на филма се открива следната характеристика: „тежък филм с гаргантюанско влияние и ефект, смел и ужасяващ коментар върху същността на цяла една нация”.\r\n„Нелюбов” разказва за жестокия развод на Женя и Борис, белязан с коравосърдечни обиди, усещане за безизходица и взаимни обвинения. Всеки от тях има свой нов живот и са нетърпеливи да започнат на чисто, дори това да означава да изоставят своя 12-годишен син Альоша. След като става свидетел на един от скандалите на родителите си, Альоша изчезва… Главните роли във филма са поверени на Мариана Спивак и Алексей Розин – героите им са семейство, което преминава през сериозна криза. Раздялата им е ужасяваща най-малкото поради факта, че никой от двамата няма желание да вземе 12-годишния им син Альоша. След изчезването на момчето, филмът се трансформира от житейска, човешка драма в тотална критика на цялостната атмосфера и реалност в съвременна Русия. Отчайващата липса на любов е един от вечните проблеми на човешкото съществуване, ала руските творци съумяват особено умело да уловят важните елементи – и да ги пресъздадат в образи… Прожекцията на филма във Велико Търново е на 14 юни (четвъртък). \r\nЩе бъде представен и носителят на „Златна палма“ за 2017 година - „Квадратът“ („The Square“, Швеция-Германия, 2017) на режисьора Рубен Йостлунд. „Квадратът“ е убежище на доверие и грижа. В него всички ние споделяме равни права и задължения”, казва режисьорът за арт инсталацията, която прави в шведски музей, вдъхновила и създаването на филма. Имитацията на ценности, естетика и висок социален статус рухват под напора на бъркотия от неочаквани и странни събития. Всичко тръгва с главата надолу за куратора Кристиан (Клаес Банг), когато му открадват смартфона, той завързва връзка с журналистката Ан (Елизабет Мос), в чийто апартамент живее шимпанзе, а рекламната агенция, наета да промотира актуалната изложба в музея създава скандал с промо видео в YouTube… Филмът може да бъде видян във Велико Търново на 15 юни (петък).\r\n„София Филм Фест във Велико Търново” е част от мащабния кинопроект, който екипът на Арт Фест разработва и реализира от 2009 година. Той включва международния кинофестивал „София Филм Фест” с издания в София, Бургас,  Пловдив и Варна, регионалните издания на СФФ – в над 20 града, както и младежкото издание на фестивала – „СФФ за учащи”.", "date": "2018.06.11", "title": "Велико Търново: Поредното издание на София Филм Фест ще се проведе в парк \"Марно поле\""}
{"url": "http://www.focus-news.net/news/2018/06/11/2532537/bloomberg-angela-merkel-podkrepi-ideyata-za-provezhdane-na-rusko-amerikanska-sreshta-na-visoko-ravnishte-no-ne-i-vrashtaneto-na-moskva-v-g-8.html", "text": "Канцлерът на ФРГ Ангела Меркел подкрепи идеята за провеждане на руско-американска среща на високо равнище, предава Bloomberg.\r\n„Разбира се, подкрепям. Бих искала това да се случи, двамата президенти да проведат продължителна среща“, подчерта Меркел. Същевременно обаче германският канцлер бе категорична, че аргументите на държавния глава на САЩ Доналд Тръмп за връщане на Русия в Г-8 са неубедителни.\r\nРуският президент не бе сред поканените на срещата на върха в Канада, макар Тръмп да предложи връщането на Москва във формата.Тереза Герова", "date": "2018.06.11", "title": "Bloomberg: Ангела Меркел подкрепи идеята за провеждане на руско-американска среща на високо равнище, но не и връщането на Москва в Г-8"}
{"url": "http://www.focus-news.net/news/2018/06/11/2532543/api-ot-13-yuni-se-ogranichava-dvizhenieto-po-pat-ii-44-draganovtsi-gabrovo-za-remont-na-mostovo-saorazhenie.html", "text": "От 13 юни - сряда, до 12 септември ще бъде спряно движението на моторните превозни средства по път II-44 Драгановци – Габрово, от км 18+000 до км 18+965. Ограничението е поради ремонт на моста близо до село Новаковци. Това съобщиха от пресцентъра на Агенция \"Пътна инфраструктура\"(АПИ).\r\nДвижението по направлението Габрово – Севлиево ще бъде пренасочено по обходни маршрути.\r\nТоварните автомобили над 5 т ще се отклоняват на пътен възел „Поповци“ по път III-5004 към село Рязковци, оттам по път III-4403 към село Козирог и по път III-4041 към град Севлиево. \r\nВсички останали видове моторни превозни средства ще бъдат насочвани по път III-4402 през селата Враниловци, Райновци, Гъбене, Горна Росица и град Севлиево. \r\nПреминаването по направление Севлиево – Габрово ще бъде по път III-4402 през селата Горна Росица, Гъбене, Райновци, Враниловци и гр.Габрово. Жителите на селата Драгановци и Новаковци, както и автобусите, обслужващи населените места, ще преминават по общинския път GAB 3008 през село Новаковци.\r\nНеобходимо е шофьорите да карат внимателно, със съобразена скорост и да спазват стриктно пътната сигнализация.\r\nРемонтът на мостовото съоръжение при км 18+693 е част от извършващата се в момента рехабилитация на над 27 км от път II-44 Севлиево – Драгановци – Габрово. Отсечката е включена в лот 11 и лот 12 на Оперативна програма „Региони в растеж“ 2014-2020 г., съфинасирана от Европейския фонд за регионално развитие. Второкласният път II-44 осигурява най-кратката връзка между столицата и Габрово, между Севлиево и Габрово, и свързва населените места от Севера България с прохода Шипка и Южна България.", "date": "2018.06.11", "title": "АПИ: От 13 юни се ограничава движението по път II-44 Драгановци – Габрово за ремонт на мостово съоръжение"}
{"url": "http://www.focus-news.net/news/2018/06/11/2532546/dobrich-ot-tazi-godina-i-semeystva-mogat-da-se-vklyuchat-za-uchastie-vav-festivala-pyasachni-tvoreniya-v-primorska-dobrudzha.html", "text": "От тази година и семейства могат да се включат за участие във фестивала „Пясъчни творения“ в Приморска Добруджа. Досега от началото на този празник край морето участие можеха да вземат само деца, предаде кореспондентът на Радио „Фокус”. Инициатор на фестивала е един млад човек от Балчик – Мартин Кръстев, който намира подкрепа от морската община и Държавен културен институт – Културен център „Двореца“ в Балчик, организатор на фестивала. Предстои неговото трето издание. Мартин Кръстев е само на 14 години, но участва много активно в културния живот на Белия град. Първото издание на „Пясъчни творения“ събра над 40 деца от цялата страна, които обичат морския бряг и моделирането с природни материали. Миналото лято фестивалът беше и с международно участие – на пясъка на плажа пред „Двореца“ твориха деца от Швеция, Дания, Литва, Русия и Украйна. Мястото на фестивала остава непроменено, датата е 14 юли. \r\nВ моделирането на фигури от пясък могат да се включат деца от три до 18-годишна възраст. Идеята на това събитие е децата да работят сред природата, с естествени материали и да разкрият своя талант. Всички участници ще получат от Културния център “Двореца” и общината дипломи, медали и награди. Фестивалът си има свой сайт, където всеки, който желае, може да намери информация как да подаде заявка за участие, да прочете отзиви за миналогодишните издания или да разгледа галерията със снимки и видео. В състава на журито през първата година се включиха Мариян Цветков, главен озеленител на Община Балчик, скулптор и дърворезбар, Цветелина Ангелова, учител по рисуване, Александър Желев, представящ  детското мнение, и Ивелина Романов, експерт „Връзки с обществеността“ в Регионален исторически музей -Добрич.  Миналата година пясъчните творения бяха оценявани от Венцислав Марков, скулптор, Цветелина Ангелова, учител по рисуване и отново от Ивелина Романова. Съставът на журито тази година все още е пазен в тайна. \r\nЖулиета НИКОЛОВА", "date": "2018.06.11", "title": "Добрич: От тази година и семейства могат да се включат за участие във фестивала „Пясъчни творения“ в Приморска Добруджа"}
{"url": "http://www.focus-news.net/news/2018/06/11/2532538/tsvetan-simeonov-btpp-vsichki-47-darzhavi-ot-evropalati-vnesoha-deklaratsiya-v-evroparlamenta-zashtitavashta-ezhednevnite-prava-na-predpriemachite-kaseshti-i-balgariya.html", "text": "Всички 47 държави от Европалати (Асоциация на европейските търговско-промишлени палати) внесоха декларация в европарламента, защитаваща ежедневните права на предприемачите, те касаят и България. Това каза пред журналисти Цветан Симеонов, председател на Управителния съвет на Българската търговско-промишлена палата във връзка с декларация, която ще изпратят в европарламента, предаде репортер на Агенция „Фокус“. Той заяви, че става въпрос за правата, нужни на предприемачите. „Много от нещата са валидни и за България, ще маркирам само най-важните, които засягат и нас. Това е намаляването на административната тежест, правото на предприемача да разполага с добре квалифицирана и подготвена работна сила. Това е лесното преминаване на границите и много други неща, които са ежедневието на предприемача“, допълни Симеонов. „Това е в основните права на предприемача, защото вече десетки години се говори за социални права, за права на гражданите. Всеки счита за подразбиращо се, че предприемачите имат права, но никъде го няма написано. Затова Европалати реши да изготви такъв документ, той има 12 стълба. Няма как да ги изброяваме. Всичките очертават най-важните права на предприемача. Това ще бъде за в бъдеще основополагащ документ, за да може да имаме разписано това, което се дължи на предприемачите, хората, благодарение на които се движи светът и икономиката“, каза той. По думите му това е съвместен документ на всички 47 палати, в рамките на Асоциацията на европейските търговско-промишлени палати. \r\nДеница КИТАНОВА", "date": "2018.06.11", "title": "Цветан Симеонов, БТПП: Всички 47 държави от Европалати внесоха декларация в европарламента, защитаваща ежедневните права на предприемачите, касещи и България"}
{"url": "http://www.focus-news.net/news/2018/06/11/2532548/smolyan-zadarzhaha-31-godishen-anglichanin-darzhal-amfetamin-v-tsarkva.html", "text": "На 08.06.2018 г. в РУ-Смолян е образувано бързо производство срещу 31-годишен мъж, роден в Обединено кралство Великобритания и Северна Ирландия, за това, че на същия ден в 05.00 часа в с.Полковник Серафимово, общ.Смолян, в стая в сградата на църква \"Въведение Богородично\", ет.2, без надлежно разрешително е държал високорискови наркотични вещества- бяло прахообразно вещество с бруто тегло 0,35 грама, реагиращо на амфетамин при извършен полеви наркотест. Това съобщиха от ОДМВР-Смолян. 31-годишният мъж е задържан за срок от 24 часа. Работата по случая продължава.", "date": "2018.06.11", "title": "Смолян: Задържаха 31-годишен англичанин, държал амфетамин в църква"}
{"url": "http://www.focus-news.net/news/2018/06/11/2532540/ian-talbot-evropalati-balgarskoto-pravitelstvo-svarshi-mnogo-dobra-rabota-posochvayki-svoite-prioriteti-kato-zapadnite-balkani-mladezhta-i-drugi-vazhni-temi.html", "text": "Българското правителство свърши много добра работа, посочвайки своите приоритети като Западните Балкани, младежта и други важни теми за българския народ и в същото време справяйки се с възникващите въпроси. Това каза пред журналисти Иан Талбот, заместник-председател на Европалати, предаде репортер на Агенция „Фокус“.  Той изброи като възникващи въпроси - Брекзит и срещата на Г – 7, която се е състояла. По думите му  европейския парламент на предприятията 2018 дава възможност на българските фирми да покажат проблемите, пред които се сблъскват. \r\n\"Коментарите на българския бизнес ще бъдат чути и полезни не само за местните депутати, но и за нас на европейско равнище\", заяви Талбот. Той поясни, че събития като Европейски парламент на предприятията 2018 г. се провеждат в повечето европейски държави. „Ще се опитаме да направим всичко, за да използваме максимално добре времето“, заяви Талбот.\r\nДеница КИТАНОВА", "date": "2018.06.11", "title": "Иан Талбот, Европалати: Българското правителство свърши много добра работа, посочвайки своите приоритети като Западните Балкани, младежта и други важни теми"}
{"url": "http://www.focus-news.net/news/2018/06/11/2532544/petar-kanev-bsp-administrativnite-tezhesti-varhu-malkite-i-sredni-predpriyatiya-tryabva-da-badat-seriozno-regulirani.html", "text": "Административните тежести върху малките и средни предприятия трябва да бъдат сериозно регулирани. Това каза председателят на Комисията по икономическа политика и туризъм и депутат от ПГ на \"БСП за България\" Петър Кънев по време на Европейския парламент на предприятията, предаде репортер на Агенция „Фокус“. “В България има около 480 хил. фирми, 440 хил. от тях са малки и средни предприятия, две трети от тях са живи фирми\", уточни той. Кънев заяви, че Комисията по туризъм подкрепя всички инициативи на ЕС и Европалатите. Той поясни, че именно Комисията по туризъм освен, че се занимава със законодателство, разглежда и темите като административната тежест за българския бизнес. \"Бих желал от името на председателя на българския парламент г-жа Цвета Караянчева и от името на Комисията по икономическа политика и туризъм да предам на всички вас добре дошли\", каза Кънев. Според него темите на Европейския парламент за предприятията са много важни.  \r\nДеница КИТАНОВА", "date": "2018.06.11", "title": "Петър Кънев, БСП: Административните тежести върху малките и средни предприятия трябва да бъдат сериозно регулирани"}
{"url": "http://www.focus-news.net/news/2018/06/11/2532542/tsvetan-simeonov-btpp-ne-sa-mnogo-balgarskite-firmi-koito-se-pritesnyavat-ot-brekzit.html", "text": "Не са много българските фирми, които се притесняват от Брекзит. Това каза пред журналисти Цветан Симеонов, председател на Управителния съвет на Българската търговско-промишлена палата във връзка с декларация, която ще изпратят в европарламента, предаде репортер на Агенция „Фокус“. Той поясни, че отдавна е имало сигнали за такива намерения за Великобритания и затова са проучили въпроса. „Без съмнение ще бъде двустранно неизгодна тази стъпка“, коментира Симеонов. Във връзка с последната среща на Г – 7 за Иран, Симеонов поясни, че всички преговори са по-добри отколкото едностранните мерки. „В този смисъл, колкото и да не е с крайно детайлно разписани документ, и срещата на Г – 7 има своето значение. Голямата част от участниците показаха, че на тях не им е безразлична свободата на търговията в световен мащаб“, каза той и прогнозира, че нещата постепенно ще се успокоят. „Докато големите страни се противопоставят в известна степен, останалите като Китай, Индия, работят доста по-конструктивно и гъвкаво. Ако не си даваме сметка за това, един ден може да се окажем след тях“, каза той. \r\nДеница КИТАНОВА", "date": "2018.06.11", "title": "Цветан Симеонов, БТПП: Не са много българските фирми, които се притесняват от Брекзит"}
{"url": "http://www.focus-news.net/news/2018/06/11/2532551/zhivko-dishkov-bchk-zapochvat-proverkite-po-ohranyaemite-i-neohranyaemite-vodoemi-na-teritoriyata-na-oblast-pazardzhik.html", "text": "В началото на лятото започват проверките по охраняемите и неохраняемите водоеми на територията на област Пазарджик, съобщи за Радио „Фокус“ – Пазарджик Живко Дишков, председател на Областния съвет на БЧК-Пазарджик. По думите му, сформирана е комисия на областно ниво, която обикаля и проверява всички неохраняеми водоеми в региона дали са обезопасени и дали има поставени необходимите указателни табели.  „Всяка община има своя местна комисия, която прави обходи и при необходимост обезопасява водните площи. Имаме наблюдения ,че всички служби по места работят много добре. Днес е първото посещение на комисиите по места в общините, като основната ни цел е намаляване на водния травматизъм в региона“, уточни Дишков. Той допълни, че Червенокръстката организация има като дейност и обучението и подготовката на водните спасители.\r\nАлбена ЖИЛЕКОВА", "date": "2018.06.11", "title": "Живко Дишков, БЧК: Започват проверките по охраняемите и неохраняемите водоеми на територията на област Пазарджик"}
{"url": "http://www.focus-news.net/news/2018/06/11/2532550/ministerstvoto-na-otbranata-na-rusiya-preduprezhdava-podgotvya-se-provokatsiya-s-himichesko-orazhie-v-siriyskata-provintsiya-deyr-ez-zor.html", "text": "Руските военни предупредиха, че членове на „Сирийската свобода армия“ (ССА), със съдействието на американски спецчасти, подготвят провокация с използването на химически оръжия в провинция Дейр ез-Зор, предава Инртерфакс.\r\nЗа да симулират още една „химическа атака на режима срещу цивилното население\", бойците от ССА донесоха  цилиндри с хлор в селището Хакл ал-Джафра в провинция Дейр ез-Зор\", заяви генерал-майор Игор Конашенков, говорител на Министерството на отбраната на Руската федерация.\r\n„Видеоклипът с постановката, след разпространението му в западните медии, трябва да послужи като нова причина авиацията на международната коалиция, водена от САЩ, да нанесе нов ракетен удар срещу държавните обекти в Сирия, и да оправдае офанзивна операция срещу сирийските правителствени войски на източния бряг на река Ефрат. Министерството на отбраната на Русия предупреждава за недопустимостта да се използват подобни провокации, за да се дестабилизира ситуацията в Сирия\", категоричен бе Конашенков.Тереза Герова", "date": "2018.06.11", "title": "Министерството на отбраната на Русия предупреждава: Подготвя се провокация с химическо оръжие в сирийската провинция Дейр ез-Зор"}
{"url": "http://www.focus-news.net/news/2018/06/11/2532555/ostava-edin-den-do-7-to-izdanie-na-godishnite-nagradi-na-spisanie-i-klub-business-lady.html", "text": "Остава един ден до 7-то издание на Годишните награди на списание и клуб Business Lady, „Ключовете за успех на жените в бизнеса” – дневно Business Lady Live събитие със споделяне на практически опит. Това съобщиха от Business Lady.\r\nНа 12 юни 2018 г. ще се проведе седмото издание на Годишните награди „Business Lady 2017”, инициирани от сп. Business Lady и Business Lady Club в София хотел Балкан (бившия хотел Шератон). Наградите се връчват за най-голям принос на българската делова жена в различни категории. Целят да се даде гласност на успешните управленски модели, ефективните бизнес практики и адекватно развитие на човешкия капитал, като по този начин се поощри женското предприемачеството сред българската общественост. \r\nСъбитието е организирано в две части: \r\n- Business Lady Live (work shop) – „Ключовете за успех на жените в бизнеса”;\r\n- Вечерна официална церемония и гала вечеря, по време на която ще бъдат връчени наградите на отличените дами.\r\nИнициативата се провежда с подкрепата на комисар Мария Габриел, която записа специално обръщение към организаторите, участниците, жените и възможности им за развитие и предприемачество в 21 век. Обръщението на комисар Габриел можете да видите тук: www.businesslady.club.\r\nBusiness Lady Live (work shop) – „Ключовете за успех на жените в бизнеса” ще се проведе в рамките на един ден (от 10:00 до 14:00 часа) и ще се излъчва безплатно в реално време он-лайн тук, без регистрация: www.businesslady.club. Темите, по които известни имена от бизнеса и държавната администрация ще събеседват, са:\r\nI.\tКлючове в мениджмънта – тук са заложени темите: Time management, Project management и Как да надъхаме екипа си и самите нас – техники за ентусиазиране. \r\nСред участниците в този панел са: \r\n-\tЛидия Шулева - Собственик Бизнес Интелект;\r\n-\tЛили Караманчева - Генерален мениджър на Queisser pharma България;\r\n-\tДетелина Смилкова - Вицепрезидент на ВУЗФ, председател на БАУХ;\r\n-\tДимана Василева - Основател и мениджър на Quintessentially в България;\r\n-\tГергана Маркова - Главен водещ на обучението в Марков колеж и собственик, управител на \"Ликора\" ООД;\r\n-\tМилен Великов - HR специалист.\r\nII.\tЛичен живот и бизнес: Мисия възможна – сред темите в този панел са: Старт на собствен бизнес – плюсове и минуси, Професионалното прегаряне – как да го избегнем?, Иновативни методи за релакс в бизнеса. \r\nДобри практики от житейския си професионален опит ще споделят: \r\n-\tАни Хира - Бизнес консултант Човешко развитие, основател на Hugah;\r\n-\tарх. Богдана Панайотова - Управител на „ЕН АР Консулт” ЕООД ;\r\n-\tДесислава Петева - Управител на „Пимел Трейдинг” ЕООД;\r\n-\tЮра Драганова - Директор „Човешки ресурси” в „Солвей Соди” АД;\r\n-\tВиктория Стоянова – Президент на Зонта клуб „Света София”;\r\n-\tДимитър Караманчев - Основател на Start IT Smart и MetaReading;\r\n-\tАлександър Николов - Бизнес консултант и коуч, автор на книгата „Бизнес растеж”\r\n-\tМарина Цекова - журналист, Нова ТВ;\r\nIII.\tКак го правят успешните бизнес дами – в този панел ще чуем интересни гледни точки за: Социалните роли на жените в 21 век и техники за приоритизиране, Женската енергия и предприемачеството – как да се настроим ментално за успешен бизнес? и ще направим няколко Ролеви игри. Сред събеседниците тук са: \r\n-\tИлона Станева - Директор „Маркетинг и реклама”, Първа инвестиционна банка; \r\n-\tИлияна Захариева - Директор „Корпоративни комуникации”, А1 (Мтел); \r\n-\tСтойне Василев - Предприемач и основател на SmartMoney.bg;\r\n-\tЖана Иванова - Собственик на Издателска къща „Жануа`98\"; \r\n-\tЯна Данаилова - Нутриционист и специалист по хранене, сертифициран преподавател по йога;\r\n-\tд-р Наталия Футекова - Предприемач, основател ERP Academy;\r\n-\tМила Захариева - Основател на Корект Консулт Партнерс;\r\n-\tИлияна Захариева – директор Корпоративни комуникации, А1 (Mtel).\r\nНа официална церемония сп. Business Lady ще връчи своите годишни награди за 7-ма поредна година. По този повод организаторите са подготвили прекрасна шоу програма. Водещи на събитието ще бъдат актьорите Явор Ралинов и Илия Георгиев. Участие ще вземат още квартет Белканто (финалисти в Х-Фактор), младите цигуларки от Нов симфоничен оркестър, талантливите деца – музиканти и лауреати от фондация „Консонас” и шампионите на България за професионалисти в спортните танци от клуб по спортни танци „Проданс”. Тази година организаторите ще отличат дами в категории като: Икономика и мениджмънт, Здравеопазване, Строителство, Финансов сектор, Фармация, ИТ сектор, Човешки ресурси, Земеделие, Бързо развиваща се компания, Личност - вдъхновител и други. \r\nПодробна информация за всички участници и събеседници в работните блокове ще намерите тук: www.businesslady.club. Регистрацията за събитието на място ще бъде в 9:30 ч., а стартът на работните блокове ще бъде точно в 10:00 ч. Желаещите да присъстват в залата и да обменят опит, практика и контакти с участниците в панелите, могат да го направят срещу вход от 50 лева, който могат да заплатят на място, при регистрация. \r\nПартньори на 7-мите годишни награди на сп. Business Lady са Радио \"Фокус\", Радио \"Витоша\", Информационна агенция \"Фокус\", информационна агенция \"Кросс\", интернет порталите Mail.BG, Radar.BG, b2bmedia, Manifesto.BG, Flashnews.bg, винарска изба „Бонония естейт”.", "date": "2018.06.11", "title": "Остава един ден до 7-то издание на Годишните награди на списание и клуб Business Lady"}
{"url": "http://www.focus-news.net/news/2018/06/11/2532547/ministar-lilyana-pavlova-v-ramkite-na-izminalite-mesetsi-balgariya-dokaza-che-mozhe-da-bade-dvizheshta-sila-moderator-i-most-kogato-se-nalaga.html", "text": "Вярвам, че в рамките на изминалите месеци България доказа, че може да бъде и движеща сила, че може да бъде модератор и мост, когато се налага. Това каза министърът на Българското председателство на Съвета на ЕС 2018 г. Лиляна Павлова по време на Европейския парламент на предприятията, предаде репортер на Агенция „Фокус“. „Много се радвам, че имам възможността да ви поздравя в дома на българското председателство, буквално броени дни преди края на председателството. Въпреки че остават по-малко от три седмици, искам да ви уверя, че интензивната работа, усилията, които Българското председателство положи през изминалите повече от пет месеца, ще продължат до последния ден и последния час. Темите от дневния ред, които заложихме като приоритетни и усилията и приноса на председателството ни за едно по-добро законодателство, за решаване на проблемите, които стоят пред нас, в търсенето на повече сигурност, стабилност и солидарност за всички граждани и бизнеса, са много динамични\", каза Павлова.  Според нея две са били основните думи, които в последните месеци много често са се чували във всеки дебат и дискусия. \"Едната от тези думи беше бъдеще - бъдещето на Европа, на младите хора, за нашите граждани през приоритета \"бъдещето на бизнеса\". Другата дума, която чуваме всеки ден, когато включително имаме и нелеки срещи, каквато беше срещата на Г-7, беше думата \"единство\", обясни Павлова. По думите ѝ това е и посланието, което е сложено в слогана на българското председателство - \"Съединението прави силата\". \r\nДеница КИТАНОВА", "date": "2018.06.11", "title": "Министър Лиляна Павлова: В рамките на изминалите месеци България доказа, че може да бъде движеща сила, модератор и мост, когато се налага"}
{"url": "http://www.focus-news.net/news/2018/06/11/2532553/ministar-lilyana-pavlova-mnogo-e-vazhno-evropa-da-ne-bade-dogonvashta-a-v-krak-s-tehnologiite.html", "text": "Много е важно Европа да не бъде догонваща, а да бъде в крак с технологиите. Това каза министърът на Българското председателство на Съвета на ЕС 2018 г. Лиляна Павлова по време на Европейския парламент на предприятията, предаде репортер на Агенция „Фокус“.  „Затова като част от усилията за единния пазар, единният цифров пазар е много важна част от приоритетите на нашето председателство. От общо 29 досиета, в резултат на които ще имаме функциониращ единен цифров пазар, по време на председателството успяхме да работим по половината от тях и да имаме успех“, каза Павлова. Тя обърна внимание, че председателството ни е работило по нелеките от тях. Министърът изброи пакета за киберсигурност, за защита на лични данни и електронна неприкосновеност. „Това са все законодателства, по които имаше сериозна фрагментация в Съвета и в парламента. Вярвам, че усилията дават резултат. Повече от всякога сега, за да защитим и потребителите, но и доставчиците на услуги, трябва да защитим и личните данни, но и свободният поток и обмен на данни в рамките на единния ни пазар“, заяви министърът. По думите ѝ това е била важна тема на срещите на лидерите в София. Тя отчете напредък с младите хора, една от които е ефективното чиракуване. „Съветът прие препоръка за определяне на европейска рамка за това ефективно и качествено чиракуване. Безспорна е подкрепата за програма Ераъм +“, заяви Павлова. \r\nПо отношение на Европалатите, Павлова отбеляза, че в областта на търговията на най-високо ниво лидерите защитават усилията да има единна европейска политика спрямо трети страни. \"Когато спрямо Европа има наложено възраждане на протекционистичните политики от страна на големите партньори, Европа трябва да отговори адекватно\", заяви Павлова. \r\nДеница КИТАНОВА", "date": "2018.06.11", "title": "Министър Лиляна Павлова: Много е важно Европа да не бъде догонваща, а в крак с технологиите"}
{"url": "http://www.focus-news.net/news/2018/06/11/2532558/sport-balgariya-e-na-12-to-myasto-v-klasiraneto-v-ligata-na-natsiite-po-voleybol.html", "text": "След изиграването на мачовете от третия уикенд волейболистите от националния отбор на България паднаха с едно място във временното общо класиране на Лигата на нациите и вече са на 12-то място. Българите постигнаха една победа и две загуби на турнира в Група 10 в японския град Осака. Така националите ни имат общо три победи, шест загуби и общо девет точки. \r\nНачело продължават да са световният шампион Полша и Бразилия с по осем победи, една загуба и по 23 точки. Следват ги Франция и САЩ, които са с по седем победи и две загуби.\r\nТози уикенд България е домакин на турнира от Лигата на нациите в Група 16 във Варна, където ще играят срещу Франция, Канада и Бразилия.", "date": "2018.06.11", "title": "Спорт: България е на 12-то място в класирането в Лигата на нациите по волейбол"}
{"url": "http://www.focus-news.net/news/2018/06/11/2532556/tsvetan-simeonov-btpp-za-razlika-ot-drugi-strani-balgarskite-predpriemachi-v-preobladavashtoto-si-mnozinstvo-sa-za-evropeyskata-integratsiya-na-balgariya.html", "text": "За разлика от други страни, българските предприемачи в преобладаващото си мнозинство са за европейската интеграция на България. Това каза Цветан Симеонов, председателна Управителния съвет на Българската търговско-промишлена палата по време на Европейския парламент на предприятията, предаде репортер на Агенция „Фокус“. Симеонов поясни, че това не означава, че разглеждат ЕС като нещо, което трябва да остане консервативно и да не се развива. „Напротив, ние твърдо вярваме, че с по-бързи реакции ЕС би имал по-големи успехи и би се разположил по-добре в рамките на световната икономика. Това означава по-малко административни тежести, повече публично-частни партньорства, преоценка на състоянието сега, защото се забелязва завземане на позиции от страна на държавните структури“, каза Симеонов.  Според него се прекалява и с детайлната уредба на неща, които биха могли да минат и без уредба, без формалности и тежести. По думите му това ще освободи креативния капацитет на предприемачите в Европа. \"Той трябва да бъде още насърчен, за да може Европа да остане водеща икономика в света. Българският бизнес подкрепя една по-динамична Европа, по-динамичен ЕС. Затова днес отговорите на въпросите, които ще поставим, ще бъдат доведени до вниманието на всички европейски институции, които имат компетенциите да ги решат\", каза още председателят на БТПП. \r\n„Събитието е много важно по няколко причини. Първата е за това, че България председателства ЕС, което за нас е огромна чест и привилегия, второ защото това се случва в годината на юбилея на Асоциацията на европейските търговско-промишлени палати. Ние отбелязваме нейната 60-годишнина. Важно е, защото това е годината, през която беше предложена, изработена и приета, рамката, документът и декларацията за правата на предприемача. Знаем и досега сме отминавали фактът, че има много документи за социалните права, за правата на гражданите, но приемахме като даденост, че правата на предприемача са известни. Дойде време, в което ние следва да изработим този документ и да го предоставим на съответните институции“, заяви Симеонов. \r\nДеница КИТАНОВА", "date": "2018.06.11", "title": "Цветан Симеонов, БТПП: За разлика от други страни, българските предприемачи в преобладаващото си мнозинство са за европейската интеграция на България"}
{"url": "http://www.focus-news.net/news/2018/06/11/2532549/ministar-lilyana-pavlova-planirame-do-kraya-na-mesetsa-da-napravim-sektoren-analiz-na-ekspertno-i-politichesko-nivo-na-predlozheniya-evropeyski-byudzhet.html", "text": "Планираме до края на месеца да направим секторен анализ на експертно и политическо ниво на предложения европейски бюджет. Това каза министърът на Българското председателство на Съвета на ЕС 2018 г. Лиляна Павлова по време на Европейския парламент на предприятията, предаде репортер на Агенция „Фокус“. За нас бъдещето на Европа, пречупено през бъдещата бюджетна рамка означава именно това – да сме сигурни, че адресираме чрез традиционните политики, каквато е кохезионната, визията си за стабилна Европа. В същия момент да не забравяме предизвикателствата, които стоят пред нас“, каза Павлова. Тя изброи предизвикателствата като миграция, тероризъм, климатични промени и дигиталната трансформация. „Всичко това са предизвикателства, които ние виждаме също представени в бюджетната рамка. Вярваме, че балансът между тях в максимална степен е постигнат и имаме един бюджет, който дава добра основа за преговори“, заяви Павлова. Тя поясни, че усилията на председателството ни са за стабилност във финансовия сектор. \r\nДеница КИТАНОВА", "date": "2018.06.11", "title": "Министър Лиляна Павлова: Планираме до края на месеца да направим секторен анализ на експертно и политическо ниво на предложения европейски бюджет"}
{"url": "http://www.focus-news.net/news/2018/06/11/2532552/burgas-vremenno-e-ogranicheno-dvizhenieto-prez-rishki-prohod-v-uchastaka-ot-razklona-za-s-rish-do-razklona-za-s-kamchiya-poradi-ptp.html", "text": "Временно е ограничено движението през Ришки проход в участъка от разклона за с. Риш до разклона за с. Камчия поради ПТП. Това съобщиха от пресцентъра на Агенция \"Пътна инфраструктура\" (АПИ). Шофьорите могат да ползват като обходен маршрут Айтоски проход.", "date": "2018.06.11", "title": "Бургас: Временно е ограничено движението през Ришки проход в участъка от разклона за с. Риш до разклона за с. Камчия поради ПТП"}
{"url": "http://www.focus-news.net/news/2018/06/11/2532560/ot-utre-zapochva-kandidatstvaneto-za-discovereu-bileti-za-bezplatno-patuvane-s-vlak-v-es.html", "text": "Считано от вторник, 12 юни (13:00 българско време) до 26 юни (13:00 ч. българско време) български младежи могат да кандидатстват за специален билет за обиколка в Европа. Това съобщиха от Представителството на ЕК в България.\r\nКандидатите по новата инициатива на Европейския съюз DiscoverEU трябва да бъдат на възраст 18 години към 1 юли 2018 г., да са граждани на ЕС и да са готови да пътуват през това лято - в периода от юли 2018 г. до края на октомври 2018 г. Младите хора ще могат да пътуват поотделно или в група от максимум пет души. Като общо правило те ще пътуват с влак. \r\nС бюджет от 12 милиона евро през 2018 г., се очаква чрез DiscoverEU поне 20 000 пълнолетни европейци да могат да опознаят неоткривани досега кътчета от Стария континент. На всяка държава — членка на ЕС, бяха разпределени определен брой билети за пътуване, въз основа на дела от населението на страната в сравнение с общото население на Европейския съюз. Първият кръг от процеса на кандидатстване, който започва утре, ще даде възможност на поне 15 000 получатели да открият красотите на Европа. Втори кръг на кандидатстване с поне 5 000 билета ще се проведе през есента на 2018 г.", "date": "2018.06.11", "title": "От утре започва кандидатстването за DiscoverEU  -  билети за безплатно пътуване с влак в ЕС"}
{"url": "http://www.focus-news.net/news/2018/06/11/2532561/burgas-tir-e-zatisnal-mikrobus-s-turska-registratsiya-prevozvasht-8-dushi-v-rayona-na-rishki-prohod.html", "text": "ТИР е затиснал микробус с турска регистрация, превозващ 8 души в района на Ришки проход. Това съобщиха за Агенция „Фокус“ от ОДМВР-Бургас.\r\nВ 14.08 часа е получено съобщение за тежка катастрофа, възникнала на 2-3 км след с. Камчия в посока Шумен в района на Ришкия проход. Проходът е затворен за движение на всякакъв тип средства освен на аварийно-спасителните екипи. Коли от три районни управления, намиращи се в близост, са тръгнали към мястото на инцидента, към тях са се включили и коли от ОДМВР-Шумен. На място е констатирано, че микробус (Мерцедес Вито) с турска регистрация, в който са се превозвали общо 8 души е затиснат под ТИР. Към момента спасителните екипи са успели да извадят 6 от хората, пътуващи в купето на микробуса. Те са откарани в шуменската болница за установяване на нараняванията им. Седмият човек е без наранявания, той е на мястото на инцидента. Водачът на микробуса все още се намира в купето на превозното средство. Не е ясно какво е състоянието му. В момента към мястото на инцидента пътува тежка техника, която да превози тежкотоварния автомобил. По-този начин, след като се повдигне кабината на ТИР-а ще бъде освободен микробуса", "date": "2018.06.11", "title": "Бургас: ТИР е затиснал микробус с турска регистрация, превозващ 8 души в района на Ришки проход"}
{"url": "http://www.focus-news.net/news/2018/06/11/2532563/aktsenti-v-predavaneto-sadovo-v-sartseto-na-trakiya-po-radio-fokus-plovdiv.html", "text": "В предаването „Садово в сърцето на Тракия“ по Радио „Фокус“-Пловдив днес ще разберем има ли проблем с училищните автобуси, които обслужват общината. Те са общо 5  и возят децата до 7 училища на територията на общината, както и до детските градини. По темата ще разговаряме със зам.-кмета на общината Петър Георгиев.\r\nЩе ви разкажем още и за лятната работа с деца, която предстои в общината. Ще говорим с секретарите на читалищата в село Поповица Маринела Ставрева и в село Селци Петрана Илиева. Те ще ни кажат посещават ли децата библиотеките към читалищата и с какво ги привличат там.\r\nПредаването „Садово в сърцето на Тракия“ се излъчва всеки понеделник от 16.00 до 17.00 часа. Телефонът за връзка с нас е 032/65 25 65. Водещ на предаването е Цветана Тончева.", "date": "2018.06.11", "title": "Акценти в предаването „Садово в сърцето на Тракия“ по Радио „Фокус“ – Пловдив"}
{"url": "http://www.focus-news.net/news/2018/06/11/2532545/nezavisen-makedoniya-nikos-kotsiyas-potvardi-telefonniyat-razgovor-mezhdu-premierite-na-gartsiya-i-makedoniya-shte-se-sastoi-dnes.html", "text": "Министърът на външните работи на Гърция Никос Коцияс потвърди, че телефонният разговор между лидерите на кабинетите в Атина и Скопие ще се състои в понеделник, 11 юни, пише македонското електронно издание „Независен“.\r\nСъответната информация Коцияс потврърди след посещението си в кабинета на гръцкия министър-председател Алексис Ципрас.\r\nРазговорът между двамата премиери трябваше да се проведе още преди десетина дни. Той се смята за ключов за договора за разрешаване на спора за името на Македония. Ако споразумението бъде постигнато преди срещата на върха на ЕС, Скопие има реален шанс да получи покана за започване на преговори за членство в Общността, а също и в НАТО. Тереза Герова", "date": "2018.06.11", "title": "„Независен“ (Македония): Никос Коцияс потвърди: Телефонният разговор между премиерите на Гърция и Македония ще се състои днес"}
{"url": "http://www.focus-news.net/news/2018/06/11/2532559/vitsepremierat-ekaterina-zaharieva-evropeyskiyat-parlament-na-predpriyatiyata-2018-g-napipva-pulsa-na-debatite-i-neobhodimostta-ot-tova-kakvo-tryabva-da-rabotim-vsichki-zaedno.html", "text": "Европейският парламент на предприятията 2018 г. напипва пулса на дебатите и необходимостта от това какво трябва да работим всички заедно. Това каза вицепремиерът и министър на външните работи Екатерина Захариева по време на Европейския парламент на предприятията, предаде репортер на Агенция „Фокус“. . „Наистина искам да започна с благодарности първо на нашия председател Цветан Симеонов за поканата, с благодарност и на организаторите, че организираха този наистина важен форум в България“, коментира Захариева. Тя поясни, че едва сега осъзнаваме колко много дава единният пазар и колко трудности и предизвикателства би имал всеки един гражданин, както и бизнесът. „Колко много административни пречки, трудности, фитосанитарни и от всякакъв характер бихме имали, при липсата на този пазар“, поясни вицепремиерът. Според нея политиците без помощта на бизнеса, няма как да се справят с глобалните предизвикателства. Тя поздрави организаторите за темите и дневния ред на форума.\r\nДеница КИТАНОВА", "date": "2018.06.11", "title": "Вицепремиерът Екатерина Захариева: Европейският парламент на предприятията 2018 г. напипва пулса на дебатите и необходимостта от това какво трябва да работим всички заедно"}
{"url": "http://www.focus-news.net/news/2018/06/11/2532557/aktsenti-v-predavaneto-petrich-dreven-i-vekovechen-po-radio-fokus-pirin.html", "text": "В днешното издание на предаването „Петрич – древен и вековечен“ по Радио „Фокус“ – Пирин отново ще се спрем на всичко актуално и интересно, което се случва в Община Петрич. В първите минути от изданието предстои да Ви разкажем за поредния проект, по който общината започна работа. Става дума за проект „Нова възможност за младежка заетост“ в Община Петрич към, който в момента работят 30 младежи на възраст до 29 години. Веднага след това ще говорим за история и туризъм, тъй като благодарение на 100 000 лева, които Министерски съвет отпусна през месец май, от днес започва втори археологически сезон на античен град Хераклея Синтика. Наш гост по темата ще бъде директорът на Исторически музей – Петрич Сотир Иванов. Във втората част от изданието продължаваме разговора си с Йордан Николов, председател на Фондация „Гайтан“ за Южния национален форум за народно творчество, която се проведе в Петрич и Първомай в началото на този месец.", "date": "2018.06.11", "title": "Акценти в предаването „Петрич – древен и вековечен“ по Радио „Фокус“ – Пирин"}
{"url": "http://www.focus-news.net/news/2018/06/11/2532554/sitel-makedoniya-gratskata-opozitsiya-obvini-pravitelstvoto-vav-vodene-na-tayna-diplomatsiya-poiska-aleksis-tsipras-da-razkrie-kakvo-se-sluchva-s-pregovorite-za-imeto.html", "text": "Гръцката опозиция обвини правителството във водене на тайна дипломация и поиска от премиера Алексис Ципрас да разкрие веднъж завинаги пред парламента какво се случва с преговорите за името, предава скопският телевизионен канал „Сител“.\r\n„Правителството продължава тайната дипломация по въпроса за Скопие в ущърб на националните интереси. Гражданите биват държани в затъмнение. „Нова демокрация“ повтаря, че Ципрас няма политическата легитимност да обвързва страната. Премиерът трябва спешно да уведоми парламента, тъй като той е изцяло отговорен за избирането му“, заяви говорителят на „Нова демокрация“ Мария Спираки.Тереза Герова", "date": "2018.06.11", "title": "„Сител“ (Македония): Гръцката опозиция обвини правителството във водене на тайна дипломация, поиска Алексис Ципрас да разкрие какво се случва с преговорите за името"}
{"url": "http://www.focus-news.net/news/2018/06/11/2532565/dobrich-leten-detski-klub-igray-i-uchi-shte-zaraboti-v-regionalna-biblioteka-dora-gabe-ot-19-yuni.html", "text": "Летен детски клуб „Играй и учи” ще заработи в Регионална библиотека (РБ) „Дора Габе“ от 19 юни. Това съобщи Галя Маринова, главен библиотекар в отдел „Библиотечно-библиографско и информационно обслужване“ и експерт „Връзки с обществеността“, предаде кореспондентът на Радио „Фокус” – Варна. До 23 август Регионална библиотека „Дора Габе” предлага на децата от Добрич и гости на града, на възраст от 6 до 14 години, 201 идеи срещу скуката. В Летен детски клуб „Играй и учи” от 10.00 до 12.00 ч. във вторник ще се четат приказки, а след това ще се рисува по прочетеното. Сряда е ден за занимателни игри, пъзели и ребуси, шах, разнообразни забавно-познавателни игри, в Четвъртък предстои пътешествие в света на любими анимационни филми. Освен за малчуганите, заниманията на детския клуб са отворени и за техните родители, баби и дядовци. Единственото условие е всички участници да са регистрирани ползватели на библиотеката. Галя Маринова напомни, че таксата за календарна година е 2,00 лв. Заниманията се провеждат в интерактивната зала на библиотеката, в която вече е обособен новооборудван детски кът за приятно и уютно прекарване на детските занимания.\r\nЖулиета НИКОЛОВА", "date": "2018.06.11", "title": "Добрич: Летен детски клуб „Играй и учи” ще заработи в Регионална библиотека „Дора Габе“ от 19 юни"}
{"url": "http://www.focus-news.net/news/2018/06/11/2532562/predsedatelyat-na-parlamenta-tsveta-karayancheva-na-sreshta-s-prezidenta-na-gruziya-giorgi-margvelashvili-gruziya-e-edin-ot-osnovnite-partnyori-na-republika-balgariya-v-regiona.html", "text": "Грузия е един от основните партньори на Република България в региона, заяви председателят на парламента Цвета Караянчева на среща с президента на Грузия Гиорги Маргвелашвили. Българска парламентарна делегация е на официално посещение в Тбилиси. Това съобщиха от пресцентъра на Народното събрание. В състава на делегация са председателят на Групата за приятелство България – Грузия Кристина Сидорова и народните представители Александър Иванов, Йордан Апостолов, Велислава Кръстева и Симеон Найденов. \r\nЦвета Караянчева отбеляза, че двете страни поддържат отлични двустранни отношения и водят интензивен политически диалог. България подкрепя активно и традиционно външнополитическите приоритети на Грузия за европейска и евроатлантическа перспектива, подчерта тя и припомни, че страната ни бе една от първите държави-членки на ЕС, която ратифицира Споразумението за асоцииране на Грузия с ЕС. През декември 2015 г. България и Грузия подписаха Меморандум за сътрудничество в областта на европейската и евроатлантическа интеграция за срок от три години с автоматично продължаване с последователни периоди от по три години. \r\nПредседателят на парламента поздрави президента на Грузия по повод 100-годишнината от обявяването на Първата демократична грузинска република. Цвета Караянчева заяви, че България подкрепя териториалната цялост и суверенитет на Грузия в международно признатите й граници. \r\nПредседателят на Народното събрание изрази задоволство от ефективното прилагане на безвизовия режим за краткосрочни пътувания между ЕС и Грузия от март 2017 г. Тя припомни, че докладчик в Европейския парламент по въпроса за визовата либерализация беше българският евродепутат Мария Габриел, която днес е еврокомисар по цифровото общество и цифровата икономика. \r\nВъзможностите за задълбочаване на икономическите връзки между двете страни също бяха сред темите на разговора. Отбелязано беше, че  България е сред първите десет търговски партньори на Грузия, но все още реализираната търговия е далеч под потенциала си. Цвета Караянчева и Гиорги Маргвелашвили се обединиха около извода, че тласък на контактите във всички области би дало откриването на директни редовни полети между България и Грузия. \r\nДвамата обсъдиха и ползотворното партньорство в рамките на Организацията за Черноморско икономическо сътрудничество. Те определиха организацията като институция с важно значение за осигуряването на политическа рамка за гарантирането на общите приоритети по отношение на устойчивото развитие на региона, неговата енергийна и транспортна сигурност. \r\nСред темите на разговора беше и сътрудничеството в областта на културата, образованието и науката. Цвета Караянчева припомни, че през април 2012 г. е подписан Договор за сътрудничество между Тбилиския държавен университет и Софийския университет \"Св. Климент Охридски\".  В СУ „Св. Кл. Охридски“ има специалност „Кавказология“, предлагаща изучаването на грузински език.", "date": "2018.06.11", "title": "Председателят на парламента Цвета Караянчева на среща с президента на Грузия Гиорги  Маргвелашвили: Грузия е един от основните партньори на Република България в региона"}
{"url": "http://www.focus-news.net/news/2018/06/11/2532566/stara-zagora-okrazhnata-prokuratura-vodi-razsledvane-za-umishleno-ubiystvo.html", "text": "Окръжна прокуратура - Стара Загора води разследване за умишлено убийство. На 9 юни 2018 г. в Районно управление на МВР – Казанлък е получено съобщение за бой между двама мъже в с. Долно Сахране, общ. Павел баня.  Незабавно са извършени процесуално-следствени действия – оглед на местопроизшествие, разпити на свидетели. Това съобщиха от Апелативна прокуратура - Пловдив.\r\nУстановено е, че на 9 юни 2018 г. с. Долно Сахране, общ. Павел баня, двама мъже, на 24 г. и на 25 год., били седнали на пейка и употребявали алкохол. Към тях се приближил друг мъж, на 54 години, който също бил употребил алкохол. Възникнал скандал, който прераснал в бой. 24-годишният мъж нападнал приближилия се 54-годишен мъж, като го съборил на земята и започнал да му нанася удари в ръце и крака. Вследствие на множеството удари, 54-годишният мъж изпаднал в безпомощно състояние.\r\nНа място е изпратен екип на ЦСМП-гр. Казанлък. Поради влошеното му състояние се е наложило да бъде транспортиран към МБАЛ – Стара Загора, като е бил получен сигнал от медицинския екип, че лицето е починало по пътя в линейката. Лицето, нанесло побой на пострадалия е тестван за алкохол, като пробата е отчела 2,70 промила на хиляда. \r\nОбразувано е досъдебно производство, по което е привлечен обвиняем за извършено престъпление по чл. 115 от НК.\r\nНазначени са и се извършват множество експертизи – съдебно-медицинска на пострадалия, психолого - психиатрична експертиза, разпитани са свидетели.\r\nНаказанието, което се предвижда за престъпление по чл. 115 от НК, е „лишаване от свобода” от 10 до 20 години.\r\nСпрямо обвиняемият е взета мярка за неотклонение  „задържане под стража”  за срок от 72 часа . Предстои Окръжна прокуратура-Стара Загора да внесе искане в съда за вземане на мярка за неотклонение „задържане под стража“.", "date": "2018.06.11", "title": "Стара Загора: Окръжната прокуратура води разследване за умишлено убийство"}
{"url": "http://www.focus-news.net/news/2018/06/11/2532567/bdzh-nyama-zapalvane-na-patnicheski-vlak-ot-plovdiv-za-panagyurishte.html", "text": "Няма запалване на пътнически влак от Пловдив за Панагюрище. Това се посочва в изявление на БДЖ във връзка с публикации в медийното пространство, че мотриса на влак от Пловдив за Панагюрище се е запалила в неделя. От БДЖ категорично заявяват, че поднесената информация не отговаря на истината и посочват, че подобни спекулации създават грешна нагласа в общественото мнение за националния железопътен превозвач и би могло да доведе до допълнителна паника сред клиентите.\r\n\"Около 15:15 ч. на 10.06.2018 г. в участъка между гарите Съединение и Панагюрище, в близост до сп. Смилец, локомотивният машинист на пътническия влак № 81204 от Пловдив за Панагюрище е усетил миризма на изолационен материал и е спрял пътническата композиция. Превозният персонал забелязва дим, който излиза от дизеловия двигател на мотрисата като вероятната причина е прегряване и за охлаждането му са използвани два пожарогасителя. \r\nСлужителите от персонала на влака са съдействали на пътниците да бъдат изведени от мотрисата от съображения за сигурност. Поради отдалечеността на шосейния път пътниците от влака са превозени до спирка Смилец с високопроходима техника на Национална служба „Пожарна безопасност и защита на населението”. Във влака са пътували 25 човека.\r\nЗа пътниците е осигурен автобус от спирка Смилец до Панагюрище, който е пристигнал на място в 17:20 ч. Всички пътници са били предварително информирани, че ще им бъде осигурен превоз до Панагюрище\", посочват в своето изявление от БДЖ.", "date": "2018.06.11", "title": "БДЖ: Няма запалване на пътнически влак от Пловдив за Панагюрище"}
{"url": "http://www.focus-news.net/news/2018/06/11/2532569/dimitris-papayoanu-shte-poluchi-v-plovdiv-zlaten-vek-ot-ministerstvoto-na-kulturata-spektakalat-na-horeografa-velikiyat-ukrotitel-e-chast-ot-11-oto-izdanie-na-one-dance-week.html", "text": "По повод 24 май министърът на културата Боил Банов отличи световноизвестния хореограф Димитрис Папайоану с почетен знак „Златен век” - печат на Цар Симеон Велики - златен и грамота за постиженията му в областта на културата. Това съобщиха от пресцентъра на министерството. Папайоану ще представи за първи път в България своя спектакъл „Великият укротител“ през септември, когато ще получи лично наградата си от Министерството на културата. \r\nДимитрис Папайоану е роден в Атина през 1964 година. Ученик е на легендарния гръцки художник Янис Царухис. Завършва Училището за изящни изкуства в Атина. Първоначално работи като илюстратор и автор на комикси, преди да стигне върховете на изпълнителските изкуства като режисьор, хореограф, танцьор, сценограф, дизайнер на костюми, грим и осветление. \r\nПрез 1986-а Папайоану основава Edafos Dance Theatre, където в продължение на 17 години представя физически театър, експериментален танц и пърформанс. Папайоану става широко известен с грандиозните церемонии по откриване и закриване на Летните олимпийски игри в Атина (2004), в които участват хиляди доброволци. Междувременно създава авангардни творби за големите театри в Атина. През 2015-а се провеждат първите Европейски игри в Баку и талантливият грък отново дирижира откриващата церемония. Носител е на редица отличия, сред които Специалната награда на Европейските театрални награди, раздадени в края на 2017-а, за неговия „тотален театър, с очевидна зрялост на изразните средства“. В средата на май тази година Папайоану стана първият хореограф, създал спектакъл за трупата на легендарната Пина Бауш във Вутерпал. \r\n„Великият укротител“ е част от програмата на 11-ото издание на фестивала за съвременен танц и пърформанс ONE DANCE WEEK и ще бъде показан на 28 и 29 септември в Дома на културата „Борис Христов“ в Пловдив в рамките на официалната програма на „Пловдив - Европейска столица на културата 2019” . \r\nONE DANCE WEEK се организира от Фондация „ЕДНО за Култура и Изкуства“ и е част от програмата на „Пловдив – Европейска столица на културата 2019”.", "date": "2018.06.11", "title": "Димитрис Папайоану ще получи в Пловдив „Златен век” от Министерството на културата, спектакълът на хореографа „Великият укротител” е част от 11-ото издание на ONE DANCE WEEK"}
{"url": "http://www.focus-news.net/news/2018/06/11/2532568/pernik-vazstanoveno-e-dvizhenieto-po-am-struma-pri-km-29-v-posoka-kulata.html", "text": "Възстановено е движението по АМ „Струма“ при км 29 в посока Кулата. Това съобщиха от пресцентъра на Агенция \"Пътна инфраструктура\".", "date": "2018.06.11", "title": "Перник: Възстановено е движението по АМ „Струма“ при км 29 в посока Кулата"}
{"url": "http://www.focus-news.net/news/2018/06/11/2532571/api-vazstanoveno-e-dvizhenieto-po-pat-i-7-shumen-preslav-v-uchastaka-mezhdu-kragovoto-krastovishte-na-industrialna-zona-i-paten-vazel-shumen.html", "text": "Възстановено е движението по път I-7 Шумен - Преслав в участъка между кръговото кръстовище на Индустриална зона и пътен възел \"Шумен\". Това съобщиха от пресцентъра на Агенция \"Пътна инфраструктура\" (АПИ).", "date": "2018.06.11", "title": "АПИ: Възстановено е движението по път I-7 Шумен - Преслав в участъка между кръговото кръстовище на Индустриална зона и пътен възел \"Шумен\""}
{"url": "http://www.focus-news.net/news/2018/06/11/2532564/vitsepremierat-ekaterina-zaharieva-obrazovatelnite-sistemi-v-sveta-sa-izpraveni-pred-predizvikatelstvoto-da-otgovoryat-na-vse-po-barzo-promenyashtite-se-iziskvaniya-na-pazara-na-truda.html", "text": "Образователните системи в света са изправени пред предизвикателството да отговорят на все по-бързо променящите се изисквания на пазара на труда. Това каза вицепремиерът и министър на външните работи Екатерина Захариева по време на Европейския парламент на предприятията, предаде репортер на Агенция „Фокус“. По думите ѝ важно е да се направи така, че нуждите на пазара на труда да съответстват на това какви кадри произвеждат образователни системи. „Трябва да развиваме в образованието предприемаческия дух и общите умения. В същото време да създадем такива системи, които да предопределят и бърза преквалификация и учене през целия живот. Убедена съм, че от вашия дебат днес, ще дойдат много добри идеи в тези сфери“, допълни Захариева.\r\nДеница КИТАНОВА", "date": "2018.06.11", "title": "Вицепремиерът Екатерина Захариева: Образователните системи в света са изправени пред предизвикателството да отговорят на все по-бързо променящите се изисквания на пазара на труда"}
{"url": "http://www.focus-news.net/news/2018/06/11/2532573/protothema-anarhistite-ot-rubikon-nahluha-v-sgradata-na-gratskoto-mvr-v-atina.html", "text": "В демонстрация на невероятна дързост, в понеделник сутринта членове на анархистката групировка „Рубикон“ нахлуха в Министерството на обществения ред и гражданската защита на Гърция, намиращо се на булевард Катечаки в столицата Атина, пише електронното издание на гръцкия вестник Protothema.\r\nСъгласно информацията от властите, повече от 20 члена на групировката са получили достъп до двора на сградата като са влезли през главния вход заедно със служители, идващи на работа малко след 08:00. Щом са влезнали вътре, анархистите са разхвърляли листовки в подкрепа на, както пише вестникът, убиеца от групировката „17 ноември“, който наскоро е започнал гладна стачка. След нахлуването, главната порта е била затворена и полицаите са арестували нарушителите.\r\nСлед задържането всички 16 мъже и 4 жени са прехвърлени в сграда на Държавна сигурност. Сред тях е и един от лидерите на „Рубикон“ Гиоргос Калаицидис.\r\nТова е вторият случай, в който членовете на анархистката групировка нахлуват в министерство. На 17 ноември 2017 година те правят същото и в Министерството на отбраната на страната.Агенция „Фокус“ припомня: \r\nПревод и редакция:", "date": "2018.06.11", "title": "Protothema: Анархистите от „Рубикон“ нахлуха в сградата на гръцкото МВР в Атина"}
{"url": "http://www.focus-news.net/news/2018/06/11/2532576/zapochva-mladezhkata-kampaniya-misiya-smolyan-2108.html", "text": "От 9 юли 2018 година Община Смолян ще проведе Младежката кампания „Мисия Смолян-2018”. Инициативата е свързана със създаване и поддържане на чиста и приветлива околна среда в град Смолян и в населените места в общината. Това съобщиха от пресцентъра на Община Смолян. Документи за участие в кампанията ще се приемат от 18 до 29 юни 2018 година включително от 09.00 ч. до 12.00 ч. и от 13.00 ч. до 16.00 ч. в приемна до централния вход на общинска администрация – Смолян. \r\nКандидатите за участие в Младежка кампания „Мисия Смолян – 2018” е необходимо да са навършили или да навършват 15 години не по-късно от датата на започване на работа в кампанията, да са ученици или завършили средно образование през учебната 2017/2018 г. и да са с постоянен адрес в град Смолян или в селата от Община Смолян. \r\nДокументи, които е необходимо да се представят за включване в кампанията:\r\nРегистрационна карта за участие в кампанията и декларация за съгласие във връзка с обработване на лични данни /бланки на регистрационната карта и декларацията се получават в приемната за подаване на документи/;\r\nКарта за предварителен медицински преглед, попълнена от личния лекар, удостоверяваща здравния статус на ученика;\r\nЛична карта на кандидата за участие в кампанията /само за сверяване на данни/.\r\nГрафик на работните смени в Младежка кампания „Мисия Смолян-2018“:\r\nПърва смяна – от 09 юли до 20 юли 2018 година;\r\nВтора смяна - от 23 юли до 03 август 2018 година;", "date": "2018.06.11", "title": "Започва Младежката кампания „Мисия Смолян -2108”"}
{"url": "http://www.focus-news.net/news/2018/06/11/2532575/veliko-tarnovo-diplomaticheskiyat-korpus-na-rumaniya-pristiga-v-grada-na-15-yuni.html", "text": "Дипломатическият корпус на Румъния пристига във Велико Търново в края на седмицата. Това съобщиха от пресцентъра на Община Велико Търново. Гостите ще посетят Старата столица на 15 и 16 юни по покана на кмета Даниел Панов, а визитата им в България е по повод българското председателство на Съвета на Европейския съюз. \r\nДелегацията включва румънските посланици в Литва, Германия, Хърватия, Португалия, Кипър, Италия, Словения и Швейцария, както и българския посланик в Румъния Тодор Чуров.\r\nДипломатите ще бъдат посрещнати в 17,00 ч. в петъчния следобед в Музей „Възраждане и Учредително събрание“. Във Велико Търново и архитектурния резерват Арбанаси те ще посетят знакови за българската история забележителности – крепостта Царевец, уникалната със стенописите си средновековна църква „Рождество Христово“, ще се запознаят със старинните занаяти в дюкяните и работилниците на Самоводската чаршия. Обиколката включва и новите туристически атракции – Мултимедиен посетителски център „Царевград Търнов“ и Парк с миниатюри „Търновград – духът на хилядолетна България“.\r\nСъщо на 15 юни Велико Търново ще бъде домакин и на двустранен бизнес форум, който ще събере представителите на десетки фирми и компании от България и Румъния. Срещата ще бъде открита в 11,00 ч. в конферентната зала на хотел „Янтра“ от кмета на Старата столица Даниел Панов и заместник-министъра на икономиката Александър Манолев. Инициативата е на Ивайло Маринов – ръководител на Служба по търговско-икономическите въпроси – Букурещ, както и на Община Велико Търново.", "date": "2018.06.11", "title": "Велико Търново: Дипломатическият корпус на Румъния пристига в града на 15 юни"}
{"url": "http://www.focus-news.net/news/2018/06/11/2532574/ministar-temenuzhka-petkova-do-kraya-na-yuni-se-nadyavame-da-finalizirame-uspeshno-dosietata-ot-paketa-chista-energiya-za-vsichki-evropeytsi.html", "text": "По време на днешното заседание на Съвета на ЕС, част „Енергетика“ българското председателство представи пред страните-членки напредъка по преговорите с Европейския парламент по три от законодателните предложения от пакета „Чиста енергия за всички европейци“. Това съобщиха от пресцентъра на Министерството на енергетиката. „Във фокуса на днешните разговори бяха законодателните предложения, свързани с регламента за управление на Енергийния съюз, директивата за енергията от възобновяеми източници и директивата за енергийната ефективност“, каза министър Теменужка Петкова. Заседанието на Съвета в Люксембург се проведе под нейно председателство. \r\nПакетът от документи цели запазване конкурентоспособността на Европейския съюз при прехода към енергийните пазари. „В рамките на първото българско председателство на Съвета на ЕС, проведохме единадесет триалога с Европейския парламент. Намираме се във финалната фаза, до края на месец юни предстоят още три – по един за всяко от досиетата. Уверена съм, че ще ги финализираме успешно“, допълни Петкова. \r\n„Дебатите по едно от ключовите досиета от пакета „Чиста енергия за всички европейци“ - регламента за Агенцията на ЕС за сътрудничество между енергийните регулатори продължиха една година. Днес държавите-членки се обединиха, че ACER трябва да е независима агенция, която да разполага с устойчива законодателна уредба. Постигнатият в рамките на днешния съвет общ подход, гарантира бъдещата дейност на ACER“, допълни Петкова. \r\nПо отношение на така наречената „газова директива“ министър Петкова подчерта, че българското председателство е положило усилия, но между държавите-членки все още има различия и дискусиите продължават. Предстои изясняване на детайлите на техническо равнище. Тя пожела успех на австрийското председателство. \r\nЕвропейският комисар по енергетиката и климатичните промени Мигел Ариас Канете благодари на екипа на Министерството на енергетиката за успешното сътрудничество по време на българското председателство на Съвета на ЕС.", "date": "2018.06.11", "title": "Министър Теменужка Петкова: До края на юни се надяваме да финализираме успешно досиетата от пакета „Чиста енергия за всички европейци“"}
{"url": "http://www.focus-news.net/news/2018/06/11/2532580/yambol-okrazhnata-prokuratura-predade-na-sad-gruzinski-grazhdanin-obvinen-v-davane-na-podkup-na-politseyski-sluzhitel.html", "text": "Окръжна прокуратура – Ямбол предаде на съд грузинския гражданин Гурам Г. Той е обвинен за това, че на 27 февруари 2018 г. на път, е дал подкуп в размер на 50 лв. на полицейски служител, за да не извърши той действие по служба – да не реализира административна процедура  за установяване и налагане на административно наказание на нарушител, който няма постоянен адрес в Република България  - престъпление по чл.304а от НК. Това съобщиха от Апелативна прокуратура-Бургас.\r\nНа 27.02.2018г., полицейският служител се намирал в гр.Елхово, където заедно със свой колега изпълнявали служебните си задължения. Около 22.45ч. покрай тях преминал товарен автомобил, който бил с неработещи задни светлини на полуремаркето. Полицейските служители последвали камиона и подали звуков сигнал. Товарният автомобил спрял на край пътя.  По време на проверката полицейският служител забелязал, че грузинският гражданин управлява превозното средство без стикер за платена винетна такса за 2018г. По време на беседата грузинския гражданин не дал обяснение защо кара с неработещи светлини и защо няма винетка, а вместо това извадил банкнота от 50 лв. и я сложил в предния джоб на жилетката на полицая.\r\nОкръжен съд – Ямбол е насрочил заседанието си за 12 юни 2018 г.", "date": "2018.06.11", "title": "Ямбол: Окръжната прокуратура предаде на съд грузински гражданин, обвинен в даване на подкуп на полицейски служител"}
{"url": "http://www.focus-news.net/news/2018/06/11/2532577/pernik-ragbi-klub-valyatsite-vrachi-ofitsialno-32-ta-si-republikanska-kupa-na-kmeta-vyara-tserovska.html", "text": "Ръгби клуб „Валяците“ връчи официално 32-та си републиканска купа на кмета на Община Перник Вяра Церовска. Това съобщиха от Общината. Призът беше даден в знак на благодарност от играещия треньор Антонио Любенов.\r\n„Отдавна съм приятел на този спорт, това е школа  с традиции.  Винаги държи първите позиции, в нея тренират  големи и силни мъже , с изключително силен заряд и любов към спорта. Надявам се да бъдат привлечени и  малки деца в ръгбито, а Община Перник да може да съдейства за по-добри условия и по-добро развитие“, посочи кметът Вяра Церовска и с удоволствие прие жеста. \r\n„Благодарни сме на ръководство на Община Перник за оказаната ни подкрепа и съдействие. Искрено се надявам, че тази година Общината ще може да ни предостави терен. Най-голямата ни мечта е да развиваме детско -юношеска школа, но трябва да имаме база“, заяви Антонио Любенов.", "date": "2018.06.11", "title": "Перник: Ръгби клуб „Валяците“ връчи официално 32-та си републиканска купа на кмета Вяра Церовска"}
{"url": "http://www.focus-news.net/news/2018/06/11/2532582/burgas-okrazhnata-prokuratura-predade-na-sad-obvinyaem-za-prichinyavane-na-smart-po-nepredpazlivost-na-dete-i-byagstvo-sled-katastrofata.html", "text": "Окръжна прокуратура – Бургас предаде на съд Даниел К. Той е подсъдим за това, че на 2 май 2015 г. в гр. Бургас, при управление на моторно превозно средство – лек автомобил „БМВ“, нарушил правилата за движение по пътищата и по непредпазливост  причинил смъртта на малолетно момче, като деецът е избягал от местопроизшествието – престъпление по чл.343, ал.3, предл. 6, б. „б“, предл.1, вр. ал.1, в. „в“, вр. чл.342, ал.1 от НК. Това съобщиха от Апелативна прокуратура-Бургас.\r\nОкръжен съд Бургас е насрочил съдебното заседание по делото за 12.06.2018г.", "date": "2018.06.11", "title": "Бургас: Окръжната прокуратура предаде на съд обвиняем за причиняване на смърт по непредпазливост на дете и бягство след катастрофата"}
{"url": "http://www.focus-news.net/news/2018/06/11/2532578/nezavisen-makedoniya-teatarat-na-balgarskata-armiya-shte-predstavi-zhelezniyat-svetilnik-v-ponedelnik-vecherta-v-skopie.html", "text": "Театърът на българската армия в понеделник вечерта ще гостува в Македонския народен театър в Скопие с представлението „Железният светилник“ на автора Димитър Талев, с режисьор Асен Шопов, пише скопското електронно издание „Независен“.\r\nГостуването на Театърът на българската армия е в рамките на турнето в Македония, което ще обхване редица градове в страната и е организирано от Фондация „Илия Камчев“, под покровителството на Министерството на културата на Македония и Министерството на отбраната на България.\r\nОчаква се на представлението да присъстват премиерите на двете страни Зоран Заев и Бойко Борисов, но засега това не е потвърдено официално.\r\n„Независен“ припомня своя предишна публикация по темата за „Железния светилник“ на Димитър Талев, в която се описва как през годините този роман е свързвал двете страни.\r\nПревод и редакция:", "date": "2018.06.11", "title": "„Независен“ (Македония): Театърът на българската армия ще представи „Железният светилник“ в понеделник вечерта в Скопие"}
{"url": "http://www.focus-news.net/news/2018/06/11/2532581/redzhep-taiyp-erdogan-turtsiya-veche-zapochna-antiteroristichni-operatsii-v-kandil-i-sindzhar-irak.html", "text": "Турция вече е започнала антитерористични операции в иракските провинции Кандил и Синджар в северната част на страната, заяви турският президент Реджеп Таийп Ердоган в понеделник, цитиран от електронното издание на консервативния ежедневник Yeni Safak.\r\nВ обръщение пред местните жители в централната турска провинция Нигде, държавният глава заяви: „Започнахме антитерористични операции в Кандил и Синджар. Унищожихме 14 важни цели с нашите 20 самолета“.\r\n„Те (бойните самолети) стреляха и се върнаха, но нищо не е приключило. Продължаваме“, добави той.\r\nВизирайки провинция Кандил, Ердоган подчерта: „Нашата цел е да пресушим най-голямото блато“.\r\n„Йени Шафак“ уточнява, че турски официални лица наскоро са предположили, че района около планина Кандил в Северен Ирак, край границата с Иран - мястото, където терористичната групировка е разположила своя главен щаб – може да стане цел на бъдеща военна операция.\r\nВъздушните удари по цели на „Работническата партия на Кюрдистан“ (ПКК) в Северен Ирак се провеждат редовно от юли 2015 година насам, когато групировката е възобновила въоръжената си съпротива срещу Анкара.\r\nИзданието припомня, че ПКК е в списъка на терористичните организации на Турция, както на САЩ и ЕС. В своята кампания срещу Турция, която продължава от повече от три десетилетия, са загинали повече от 40 хиляди души, включително жени и деца.\r\nПревод и редакция:", "date": "2018.06.11", "title": "Реджеп Таийп Ердоган: Турция вече започна антитерористични операции в Кандил и Синджар (Ирак)"}
{"url": "http://www.focus-news.net/news/2018/06/11/2532583/yambol-okrazhnata-prokuratura-zadarzha-za-72-chasa-rumanski-grazhdanin-obvinen-v-kontrabandno-prenasyane-na-blizo-2-kg-kanabis.html", "text": "Окръжна прокуратура – Ямбол задържа за 72 часа румънския гражданин Мариан М. Това съобщиха от Апелативна прокуратура-Бургас. Той е обвинен за това, че на 9 юни 2018 г. през ГКПП „Лесово“, обл. Ямбол, без надлежно разрешително, с  автомобил марка „Фолксваген Таурег“, пренесъл през границата на страната от Република Турция в Република България високорисково наркотично вещество – 20 пакета канабис с общо тегло 1948 гр – престъпление по чл.242, ал.2, предл. 1 от НК. \r\nНаркотичното вещество е открито благодарение на отличната работа на служители от „Митница“ Бургас, извършили проверката на мпс.\r\nПредстои (в следващите дни) Окръжна прокуратура – Ямбол да внесе в съда искане за определяне на постоянна мярка за неотклонение „задържане под стража“ спрямо румънския гражданин.", "date": "2018.06.11", "title": "Ямбол: Окръжната прокуратура задържа за 72 часа румънски гражданин, обвинен в контрабандно пренасяне на близо 2 кг канабис"}
{"url": "http://www.focus-news.net/news/2018/06/11/2532586/vitseprezidentat-iliyana-yotova-shte-otkrie-mezhdunarodna-konferentsiya-balgarskite-obshtnosti-v-zapadnite-balkani-klyuchov-faktor-v-protsesa-na-prisaedinyavane-na-stranite-kam-es-na-12-yuni.html", "text": "Във вторник, 12 юни, от 10.00 часа, в зала „Роял 1“ на „София Хотел Балкан“ вицепрезидентът Илияна Йотова ще открие Международна конференция „Българските общности в Западните Балкани – ключов фактор в процеса на присъединяване на страните към Европейския съюз“. Това съобщиха от прессекретариата на държавния глава.\r\nВ събитието ще участват представители на българските общности в Република Македония, Албания, Сърбия и Косово.", "date": "2018.06.11", "title": "Вицепрезидентът Илияна Йотова ще открие Международна конференция „Българските общности в Западните Балкани – ключов фактор в процеса на присъединяване на страните към ЕС“ на 12 юни"}
{"url": "http://www.focus-news.net/news/2018/06/11/2532585/pazardzhik-golyamo-zadrastvane-se-e-obrazuvalo-na-kragovoto-krastovishte-pri-mosta-na-reka-maritsa-v-grada-zaradi-avarirali-trolei.html", "text": "Голямо задръстване се е образувало на кръговото кръстовище при моста на река Марица в Пазарджик заради два аварирали тролея, предаде репортер на Радио „Фокус“ – Пазарджик. Причината е проблем в контактната мрежа. Почти невъзможно е автомобили да напуснат кръговото и да се насочат към обходен маршрут. Движението се регулира от четири патрула на „Пътна полиция“.\r\nАлбена ЖИЛЕКОВА", "date": "2018.06.11", "title": "Пазарджик: Голямо задръстване се е образувало на кръговото кръстовище при моста на река Марица в града заради аварирали тролеи"}
{"url": "http://www.focus-news.net/news/2018/06/11/2532587/plyus-info-makedoniya-spored-ekaterina-zaharieva-shte-bade-ot-polza-za-balgariya-ako-ortse-kamchev-bade-pocheten-konsul-na-stranata-v-makedoniya.html", "text": "Министърът на външните работи на България Екатерина Захариева поиска Орце Камчев да бъде почетен консул на страната в Македния, предава македонската електронна медия „Плюс инфо“.\r\nСпоред думите на Захариева пред българската агенция „Фокус“, Камчев заслужава това, тъй като е разпознаваема фигура.\r\nПревод и редакция:", "date": "2018.06.11", "title": "„Плюс инфо“ (Македония): Според Екатерина Захариева, ще бъде от полза за България ако Орце Камчев бъде почетен консул на страната в Македония"}
{"url": "http://www.focus-news.net/news/2018/06/11/2532572/vitsepremierat-ekaterina-zaharieva-tryabva-da-sazdadem-edinniya-tsifrov-pazar-ako-iskame-evropa-da-navaksa-s-izostavaneto-si-i-da-nahvarli-15-rastezh-na-bvp.html", "text": "Трябва да създадем единния цифров пазар, ако искаме Европа да навакса с изоставането си и да нахвърли 1,5% растеж на БВП. Това каза вицепремиерът и министър на външните работи Екатерина Захариева по време на Европейския парламент на предприятията, предаде репортер на Агенция „Фокус“. . Захариева определи общият дигитален пазар като пета свобода. „2015 г. Европейската комисия представи инициатива за създаване на единния цифров пазар в три направления: по-добър достъп за потребителите и предприятията до цифрови стоки и услуги в цяла Европа, създаване на подходящи условия и равнопоставеност за развитието на цифровите мрежи и новаторските услуги е второто и максимизиране на потенциала за растеж на цифровата икономика. Всички вие знаете за причините, които доведоха до тази инициатива за създаване на петата свобода или единния цифров пазар“, каза Захариева. Тя поясни, че общият дигитален пазар е нещо, за което всички те подкрепят, но когато се тръгне да се правят компромиси по съответните досиета, става трудно. „Призовахме за повече фокус, компромиси от страна на всички членове на ЕС, така че да успеем до края на мандата на тази комисия да приключим тази важна инициатива“, каза Захариева. Тя приветства всички за напредъка по тази тема по време на Българското председателство. По думите ѝ това е хоризонтален приоритет, който засяга всяка една от сферите в Агенцията за потребителите, в министерствата. „Истината е, че дори да премахнем бариерите, граничните пречки пред дигиталния бизнес, няма как да се случи истински цифров пазар без уеднаквяване и защита на клиентските данни, авторските права и потребителските права“, допълни министър Захариева. По отношение на многогодишната финансова рамка, Захариева допълни, че всички 28 държави са искали пари за еднинния дигитален пазар. \"Наистина се гордея и с българския бизнес, защото българският сектор постигна всичко сам. Българските комуникационни и информационни технологии е най-бързо развиващият се. Само от 2010 до 2017 г. за 7 години ръстът е над 300%. Заетите в сектора са около 52 хил. души и истината е, че ако успеем да осигурим достатъчно квалифицирани инженери ръстът може да бъде много по-голям\", допълни Захариева. Тя подчерта, че България е на първо място в света по жени - информационни инженери - 31%. Тя обърна внимание, че на второ място на бизнеса му пречи липсата на хора с умения. Захариева призова да се работи за създаването на единния цифров пазар и да се създават хора, които имат предприемачески дух. \r\nДеница КИТАНОВА", "date": "2018.06.11", "title": "Вицепремиерът Екатерина Захариева: Трябва да създадем единния цифров пазар, ако искаме Европа да навакса с изоставането си и да нахвърли 1,5% растеж на БВП"}
{"url": "http://www.focus-news.net/news/2018/06/11/2532584/shumen-dvizhenieto-ot-oblastniya-tsentar-v-posoka-burgas-se-osashtestvyava-prez-selata-ivanski-yankovo-i-zhalad.html", "text": "Във връзка с възникнал тежък пътен инцидент в Ришкия проход на територията на ОДМВР-Бургас се въвежда временна организация на движението. Това съобщиха от ОДМВР-Шумен. Ришкият проход е затворен. Алтернативен маршрут от Шумен в посока Бургас  е определен през селата Ивански, Янково и Жълъд. Призовават се водачите да запазят спокойствие при образуване на колони и да не предприемат рискови маневри.", "date": "2018.06.11", "title": "Шумен: Движението от областния център в посока Бургас се осъществява през селата Ивански, Янково и Жълъд"}
{"url": "http://www.focus-news.net/news/2018/06/11/2532590/predsedatelyat-na-ns-tsveta-karayancheva-balgariya-shte-prodalzhi-da-okazva-posledovatelna-podkrepa-na-gruziya-za-politicheskoto-y-asotsiirane-i-ikonomicheska-integratsiya-s-es.html", "text": "България ще продължи да оказва последователна подкрепа на Грузия в процеса на политическото й асоцииране и икономическа интеграция с ЕС. Това заяви председателят на Народното събрание (НС) Цвета Караянчева на срещата си с първия вицепремиер и министър на външните работи Михеил Джанелидзе. Българска парламентарна делегация, водена от председателя на парламента, е на официално посещение в Грузия. Това съобщиха от пресцентъра на НС.\r\nЦвета Караянчева подчерта, че нашата страна подкрепя европейския избор на грузинския народ и хода на реформите и е готова да предоставя своята експертиза в областта на европейската и евроатлантическата интеграция. \r\nПредседателят на Народното събрание изрази и пълната подкрепа за суверенитета и териториалната цялост на Грузия в рамките на нейните международно признати граници и на стратегическия избор на грузинския народ. Тя увери, че България е един от най-активните поддръжници на европейската и евроатлантическата перспектива на Грузия и страната може да разчита на подкрепата ни и в бъдеще. Ще работим за по-добро разбиране сред европейските лидери за предизвикателствата пред Грузия и за стратегическия избор, който страната е направила, добави тя. \r\nПредседателят на парламента посочи, че от началото на 2017 г. българското посолство изпълнява функциите на посолство за контакт на НАТО. Това е доброволен жест от страна на България, който ни дава възможност да допринесем за реализиране на евроатлантическите стремежи на Грузия, както и за задълбочаване на двустранните отношения, допълни още Цвета Караянчева. \r\nПредседателят на Народното събрание изрази задоволство от ефективното прилагане на безвизовия режим за краткосрочни пътувания между ЕС и Грузия от март 2017 г. Тя припомни, че докладчик в Европейския парламент по въпроса за визовата либерализация беше българският евродепутат Мария Габриел, която днес е еврокомисар по цифровото общество и цифровата икономика. Председателят на парламента посочи, че за да не бъде застрашена визовата либерализация, страната ни иска да насърчи грузинското правителство в гарантирането на спазването на условията по режима за безвизово пътуване и засилването на полицейското сътрудничество с ЕС. \r\nВ същия контекст Цвета Караянчева даде висока оценка на двустранното сътрудничество между България и Грузия в сферата на сигурността, което се осъществява в областта на нелегалната миграция, противодействието на тероризма и борбата с наркотрафика и организираната престъпност. \r\nБългария смята Грузия за свой важен стратегически икономически партньор, отбеляза Цвета Караянчева. Тя подчерта, че търговско-икономическото сътрудничество през последните години се развива успешно. Беше подчертано, че икономическите връзки между България и Грузия се характеризират с високи нива на стокообмен, но също така съществува и нереализиран икономически потенциал. Разглеждаме изпълнението на Споразумението на Грузия с ЕС за създаване на дълбока и всеобхватна зона за свободна търговия като допълнителна възможност за развитие на експортния потенциал на двете страни, посочи председателят на парламента. \r\nНа разговора беше споделено, че трябва да се използват пълноценно геостратегическите предимства на двете страни за реализирането на съвместни  енергийни и транспортни проекти, които ще допринесат за икономическото развитие на Грузия и България и на региона като цяло. \r\nВ състава на парламентарната делегация са председателят на Групата за приятелство България – Грузия Кристина Сидорова и народните представители Александър Иванов,  Йордан Апостолов, Велислава Кръстева и Симеон Найденов.", "date": "2018.06.11", "title": "Председателят на НС Цвета Караянчева: България ще продължи да оказва последователна подкрепа на Грузия за политическото й асоцииране и икономическа интеграция с ЕС"}
{"url": "http://www.focus-news.net/news/2018/06/11/2532592/faktor-makedoniya-makedontsi-rabotyat-na-balgarski-plantatsii-za-kanabis-v-san-frantsisko-za-shest-hilyadi-dolara-mesechno.html", "text": "На слънчевите ридове в близост до Сан Франциско в САЩ се появяват все повече легални плантации за отглеждане на канабис, собственост на българи, които обединени чрез роднински връзки контролират бизнеса, а като работници се ангажират хора от Балканите, а специално за работа на терен, изключително от Сърбия, Македония и Черна Гора, съобщи BG Voice, предава скопското електронно издание „Фактор“.\r\nСобствениците на плантациите в района, известен на Балканите като „рая на канабиса“, рядко наемат българи, тъй като не ги смятат за достатъчно надеждни. Сърбите, черногорците и македонците са най-търсени и често получават по 5000-6000 долара месечно, пише BG Voice, като се позовава на източник, който работил на плантациите и живее в САЩ от 15 години.\r\nСъбеседникът споделя, че работата е добре платена, но условията са трудни, защото на плантациите трябва да се живее като в затворена общност, от която няма излизане, докато трае трудовото правоотношение, т.е. на всички им е забранено да излизат, с изключение на един най-доверен човек, който ходи в Сан Франциско, за да доставя храна. Източникът казва, че младите хора често, въпреки че прекарват месеци на полетата с канабис, не знаят, че работата е опасна за здравето, тъй като растенията се пръскат с пестициди и хербициди.\r\nВ Калифорния, за разлика от повечето американски щати, се допуска отглеждането на канабис. Те го смятат за \"ново злато\" в хранителната, козметичната и фармацевтичната промишленост. Медицината проучва дали може да помогне на терапиите за лечение на рак, епилепсия, диабет, множествена склероза, проблеми с кожата и така нататък.\r\nПревод и редакция:", "date": "2018.06.11", "title": "„Фактор“ (Македония): Македонци работят на български плантации за канабис в Сан Франциско за шест хиляди долара месечно"}
{"url": "http://www.focus-news.net/news/2018/06/11/2532593/d-r-angel-kunchev-roditelite-v-golemite-gradove-nay-chesto-se-vliyayat-ot-netochna-informatsiya-za-vaksinite.html", "text": "В България няма устойчива тенденция на масови откази от страна на родители за поставяне на задължителните ваксини от имунизационния календар. Но мнозина, особено в големите градове, са повлияни от неверни, неточни и лъжливи информации в социалните мрежи. Това коментира преди дискусия за проблемите на имунопрофилактиката в Регионалната здравна инспекция, главният държавен здравен инспектор д-р Ангел Кунчев, предаде репортер на Радио „Фокус“ – Варна. По думите му в момента усилията на Министерството на здравеопазването са съсредоточени върху това да се осигури фактическа, научно обоснована и проверена информация на тези родители, които са против ваксините. По данни на д-р Кунчев годишно в България се правят около 2,2 милиона имунизации. Същевременно, през миналата година са били подадени само 61 информации за нежелни реакции след ваксинация на деца. От тях само при 11 е установено, че може да се търси връзка между ваксината и проявените странични ефекти. „От тези 11 състояния, 10 са преминали“, уточни д-р Кунчев. Той обясни, че в повечето случаи дори трудно може да се говори за странични реакции, защото на мястото на убождането се е появило леко зачервяване, подуване или болезненост. Главният национален здравен инспектор добави, че за година, само при едно дете у нас от 2,2 милиона извършени имунизации е имало съмнение за реална връзка между ваксината и развитите усложнения. „Няма друго лекарство в света, което да бъде така проверявано като ваксините, мерките са драконтовски. Производителите на ваксини в света са 3-4 основни компании. Ние на практика ползваме тези ваксини, които се поставят и в Европа“, обясни още д-р Кунчев.\r\nДиана СТОЕВА", "date": "2018.06.11", "title": "Д-р Ангел Кунчев: Родителите в големите градове най-често се влияят от неточна информация за ваксините"}
{"url": "http://www.focus-news.net/news/2018/06/11/2532570/afp-donald-tramp-shte-napusne-singapur-den-po-rano-ot-planiranoto.html", "text": "Държавният глава на САЩ Доналд Тръмп ще напусне Сингапур ден по-рано от планираното, предава AFP, като се позовава на информация от Белия дом.\r\nПодчертавайки, че подготовката за историческата среща на върха между лидерите на Вашингтон и Пхенян върви добре, от Белия дом поясниха, че Тръмп ще се качи на полет за САЩ в 20:00 часа местно време. Това означава, че за разговорите тет-а-тет с Ким Чен-ун американският президент ще има на разположение около 11 часа.Тереза Герова", "date": "2018.06.11", "title": "AFP: Доналд Тръмп ще напусне Сингапур ден по-рано от планираното"}
{"url": "http://www.focus-news.net/news/2018/06/11/2532591/petima-postradali-ot-katastrofata-v-rishki-prohod-sa-v-shumenskata-bolnitsa.html", "text": "Петима пострадали от катастрофата в Ришки проход са в шуменската болница. Това съобщи за Радио „Фокус“- Шумен д-р Атанас Атанасов, изп. директор на МБАЛ- Шумен. Докарани са две жени, две момчета на видима възраст около 10-12 години и бебе. Д-р Атанасов посочи, че по първоначална оценка на екипите най-тежко е състоянието на една от жените и бебето, които са с по-тежки черепно-мозъчни травми. Всички пострадали са с множествени наранявания, продължава доуточняването на тежестта на травмите и съответното лечение. \r\nВ болницата очакват да бъде докаран и делтапланерист, пострадал в района на Тервел. Правят се графии и на моторист, пострадал в друго пътнотранспортно произшествие. „Натоварено е,  най-вероятно  ще се наложи да подсилим хирургическите екипи“, заяви д-р Атанасов.\r\nИвелина ИВАНОВА", "date": "2018.06.11", "title": "Петима пострадали от катастрофата в Ришки проход са в шуменската болница"}
{"url": "http://www.focus-news.net/news/2018/06/11/2532588/ivan-portnih-kmet-na-varna-okolo-100-mln-leva-sa-neobhodimi-za-reshavane-na-problema-s-dazhdovnite-vodi-v-grada.html", "text": "Около 100 млн. лева са необходими за решаване на проблема с дъждовните води в града. Това заяви кметът на Варна Иван Портних по време на заседание на ПК „Благоустройство и комунални дейности“, предаде репортер на Радио „Фокус“ – Варна. Той бе изслушан за състоянието на инженерната инфраструктура след проливните валежи на 4 юни. Кметът Иван Портних отбеляза, че темата с дъждовните води във Варна е свързана с два основни проблема, които трябва да бъдат решени – разделяне на дъждовната от битовата канализация в централната градска част, както и доизграждане на колектора Битоля – Пирин, който всъщност да пресече водите, идващи от високата част на града. Кметът Иван Портних припомни, че по данни на Националния институт по метеорология и хидрология на 4 юни е отчетен сериозен валеж с интензитет, съпоставим с валежа при бедствието в „Аспарухово“ през 2014 година. „Водните количества, които се изсипаха над Варна за толкова кратко време бяха огромни“, каза Портних. По думите му двата проблема, свързани с дъждовните води, са идентифицирани отдавна. „Проекти също имаме изготвени отдавна, като стойността на двата проекта – за разделянето на канализацията и изграждането на колектора, е около 100 млн. лева. „Факт е, че през последните години успяхме да мобилизираме и общинския бюджет, за да работим активно по линия на европейските проекти и програми. Спасихме проекти, които бяха на практика изгубени за града, успяхме да наложим едно ударно темпо на обновяване на инфраструктурата на Варна. Радвам се, че не само запазихме това темпо, но и в момента го ускоряваме със сериозна подкрепа от правителството. С тези средства обновявахме пътища, решихме въпроса с детските градини, работихме по спортни площадки, училища, културна инфраструктура“, каза още Иван Портних.\r\nПо негови думи новият бул. „Левски“, който се изгражда във Варна, ще допринесе за намаляване на дъждовните води  в централната градска част по време на интензивни валежи. Кметът отбеляза, че новоизграждащият се булевард ще реши проблеми по отношение на трафика, трупани с десетилетия, и то с перспектива за десетилетия. „Изграждането на новия булевард в някаква степен ще допринесе за намаляването на дъждовните води по време на интензивни валежи в централната градска част с пресичането на водите, които идват по улиците „Подвис“ и „Прилеп“, както и по бул. „Цар Освободител“, които вече ще се отлагат по охранителния канал, който е в процес на корекция и изграждане“, заяви Иван Портних. Кметът посочи, че охранителният канал е оразмерен, за да няма съмнения по отношение на дъждовните води.\r\nТой съобщи още, че започва пълна рехабилитация на съществуващото трасе на бул. „Левски“. Кметът посочи, че вече има избрани изпълнители и издадени разрешителни за строеж по отношение на три важни за града проекти – пълна рехабилитация на съществуващото трасе на бул. „Левски“,  бул. „Народни будители“ в кв. „Аспарухово“ и бул. „Осми Приморски полк“ в посока кв. „Виница“. „С  проекта за бул. „Народни будители“ всъщност всички основни пътни артерии в „Аспарухово“ ще бъдат изцяло обновени. Ще бъдат изградени и два пешеходни подлеза на ключови места, където има риск за преминаващите. Грижим се и за безопасността на пешеходците, не само за обезпечаване на автомобилния трафик“, обясни кметът Иван Портних.\r\nМарияна ВАЛЕНТИНОВА", "date": "2018.06.11", "title": "Иван Портних, кмет на Варна: Около 100 млн. лева са необходими за решаване на проблема с дъждовните води в града"}
{"url": "http://www.focus-news.net/news/2018/06/11/2532595/sofiya-obshtinskiyat-savetnik-ot-bsp-alyosha-dakov-pita-fandakova-za-kanalizatsiyata-na-pancharevo-i-kokalyane.html", "text": "Общинският съветник от БСП Альоша Даков е отправил питане към столичния кмет Йорданка Фандъкова за спешната нужда от ремонт на ул. \"Самоковско шосе\" и изграждане на канализация в селата Панчарево и Кокаляне. Той припомня за протестите през последните месеци на жителите на двете села заради тези проблеми. Това съобщиха от пресцентъра на ГС на БСП София. Даков настоява да получи информация какви дейности и на каква стойност са предвидени през 2018 г. за поддръжка и ремонт на ул. \"Самоковско шосе\", както и за изграждане на канализацията.\r\nВторото питане на общинския съветник от БСП е свързано с оплаквания на жители на кв. \"Дианабад\" от работата на обект \"Камера за боядисване на автомобили\". Хората се оплакват от силна задушлива миризма на ацетон и бои и много пъти са подавали сигнали. Альоша Даков настоява Столична община да влезе във функциите си, като предприеме мерки и установи дали са спазени законовите изисквания за изграждане и функциониране на този обект.", "date": "2018.06.11", "title": "София: Общинският съветник от БСП Альоша Даков пита Фандъкова за канализацията на Панчарево и Кокаляне"}
{"url": "http://www.focus-news.net/news/2018/06/11/2532596/api-vremenno-dvizhenieto-po-pat-i-5-stara-zagora-kazanlak-na-vhoda-na-grad-kazanlak-se-osashtestvyava-v-edna-lenta-poradi-katastrofa.html", "text": "Временно движението по път I-5 Стара Загора - Казанлък на входа на град Казанлък се осъществява в една лента, поради катастрофа. Това съобщиха от пресцентъра на Агенция \"Пътна инфраструктура\" (АПИ). \"Пътна полиция\" регулира движението.", "date": "2018.06.11", "title": "АПИ: Временно движението по път I-5 Стара Загора - Казанлък на входа на град Казанлък се осъществява в една лента, поради катастрофа"}
{"url": "http://www.focus-news.net/news/2018/06/11/2532597/kmetat-na-varna-ivan-portnih-golyama-chast-ot-porazheniyata-sled-buryata-v-grada-sa-otstraneni-do-nyakolko-dni-tozi-protses-shte-priklyuchi-iztsyalo.html", "text": "Голяма част от пораженията след бурята във Варна са отстранени, до няколко дни този процес ще приключи изцяло. Това заяви кметът на Варна Иван Портних по време на заседание на ПК „Благоустройство и комунални дейности“, на която бе изслушан относно състоянието на инженерната инфраструктура след проливните валежи на 4 юни, предаде репортер на Радио „Фокус“ – Варна. Кметът припомни, че по отношение на новоизграждащата се отсечка на бул. „Цар Освободител“ между Икономическия университет и Летния театър щетите по тротоарните настилки ще бъдат изцяло за сметка на изпълнителите. „Тези участъци нито са приети, нито са актувани.  Още при огледите имаше забележки от страна на Дирекция „Инженерна инфраструктура“ във връзка с изпълнението. Трябваше да се предприемат действия по отстраняване на забележките, за да се стигне до актуване и съответно плащане“, посочи Иван Портних. Кметът заяви, че администрацията търси варианти за финансиране на проектите, чрез които ще се решат проблемите с дъждовните води в града – за разделянето на канализацията и изграждането на колектора, припомняйки, че сумата е около 100 млн. лева и е непосилна за общинския бюджет. „Търсим възможности за участие в програми, които да ни дадат финансиране директно от Брюксел“, каза кметът и добави, че Варна е първият пример за усвояване на средства по Фонд „Солидарност“ директно от Брюксел.\r\nПо негови думи чрез проекта за рехабилитация на съществуващото трасе на бул. „Левски“ ще се реши проблемът с наводняването на подлеза на базар „Левски“. Иван Портних подчерта, че в проекта е заложена промяна на трасето на канализацията, което ще реши трайно ситуацията с наводняването на подлеза при базара. Кметът припомни, че за пълната рехабилитация на съществуващото трасе на бул. „Левски“ във Варна вече има избрани изпълнители, а с изграждането на моста на ул. „Прилеп“ и мостовото съоръжение на бул. „Цар Освободител“ по новостроящия се булевард общата пропускателна способност ще бъде ограничена в известна степен и започването на ремонта на стария участък на булеварда няма допълнително да затрудни движението.\r\nПо отношение на подлеза „Шипка“, който също се наводни по време на интензивните валежи миналия понеделник, Иван Портних заяви, че информациите за запушване на дъждовната канализация са спекулации и не съответстват на истината. „След прекратяване на интензивния валеж подлезът се оттече именно през дъждовната канализация и то доста бързо предвид струпалото се водно количество. През подлеза минава битов колектор със сериозен диаметър, който при подобни интензивни валежи създава предпоставки за наводняване на подлеза, но алтернативно трасе няма. С колектора Битоля – Пирин напрежението ще се намали осезателно и този проблем няма да съществува“, отбеляза Иван Портних.\r\nМарияна ВАЛЕНТИНОВА", "date": "2018.06.11", "title": "Кметът на Варна Иван Портних: Голяма част от пораженията след бурята в града са отстранени, до няколко дни този процес ще приключи изцяло"}
{"url": "http://www.focus-news.net/news/2018/06/11/2532601/dobrich-v-detska-gradina-zvezditsa-zapochnaha-deynostite-po-proekt-igraem-trudim-se-i-uchim-prirodata-da-sahranim.html", "text": "На 7 юни 2018 г. в ДГ № 23 “Звездица“ в Добрич, в сградата на ул. “Богдан“ № 2, стартираха дейностите по проект на ПУДООС – „Играем, трудим се и учим – природата да съхраним“. Това съобшиха от пресцентъра на Община град-Добрич. С помощта на родителите и персонала на детската градина беше почистен двора и подготвен терена за засаждане на плодни дървета и храсти и монтиране на пързалки и сенници на пясъчниците за игра на децата. Общата стойност на проекта е 5 хиляди лева. Закупуването и монтирането на уредите е в периода юни – септември, а окончателното оформяне – почистване и засаждане на плодни дървета и храсти е предвидено за септември – октомври 2018 г\r\nОт Общината благодарят на родителите за тяхната отзивчивост и съпричастност за създаването на една привлекателна среда за възпитание, обучение и забавление за децата.", "date": "2018.06.11", "title": "Добрич: В Детска градина „Звездица“ започнаха дейностите по проект „Играем, трудим се и учим – природата да съхраним“"}
{"url": "http://www.focus-news.net/news/2018/06/11/2532594/mvr-po-parvonachalna-informatsiya-e-zaginal-shofyorat-na-mikrobusa-ot-katastrofata-v-rishkiya-prohod-vodachat-na-tir-a-e-upotrebil-alkohol.html", "text": "По първоначална информация е загинал шофьорът на микробуса от катастрофата в Ришкия проход, а водачът на ТИР-а е употребил алкохол. Това съобщиха от пресцентъра на МВР. \r\nТежък пътен инцидент е станал към 14.10 часа на 2-3 км след с. Камчия посока Шумен, на Ришкия проход, където са се ударили и тир /украинска регистрация/ е затиснал микробус /турска регистрация/, превозвал общо 8 пътниици. Движението през прохода е спряно незабавно, организиран е обход през Провадия /Айтоски проход/. 6 души от буса са извадени, седмият е без наранявания. По първоначални данни, загинал е шофьорът на буса.\r\nПредприети са действия за оказване на помощ на пострадалите и за освобождаване на пътното платно. Движението през прохода временно е прекратено, като патрули на Пътна полиция спират трафика от двете посоки – откъм Бургаска и Шуменска област и насочват през алтернативния маршрут. Според първоначалната информация, данните от алкохолния тест на водача на тира сочат употреба на алкохол.", "date": "2018.06.11", "title": "МВР: По първоначална информация е загинал шофьорът на микробуса от катастрофата в Ришкия проход, водачът на ТИР-а е употребил алкохол"}
{"url": "http://www.focus-news.net/news/2018/06/11/2532599/plyus-info-makedoniya-prezhdevremenno-rodenite-bebeta-v-makedoniya-shte-badat-spasyavani-ot-balgarski-eksperti-i-novi-metodi.html", "text": "Министърът на здравеопазването на Македония Венко Филипче се обяви в подкрепа на работата на всички отделения за интензивни грижи в Македония, а през следващата седмица, както каза той, ще се сключи договор с Университетската болница в България, чиито експерти ще помогнат в повишаване на експертния опит на нашите лекари, служители на интензивното отделение на клиниката за гинекология, пише македонската електронна медия „Плюс инфо“.\r\nИзползването на нови неинвазивен методи и лекарства увеличава вероятността за оцеляване на преждевременно родените бебета с ниско тегло при раждане, съкращава времето, прекарано в реанимация, позволява по-бързо събиране с майката, а се намалява и възможността за увреждане на техния слух и зрение, уточнява медията.\r\nЗа това свидетелства и преждевременно роденото бебе в 27-ата седмица с тегло при раждане под 500 грама, което е първо оцеляло в Македония, а днес на посещение в  отдела за интензивни грижи при клиниката за детски болести беше министъра на здравеопазването Венко Филипче.\r\n„Днес посетихме единственото бебе в Македония, което бе родено преди четири месеца с тегло при раждане под 500 грама в 27-ата седмица. Всички най-нови методи и оборудване се поддържат с подкрепата на Министерството на здравеопазването и нашите партньори“, обясни Филипче след посещението.\r\nТой добави, че за поддържането на белите дробове е използвана специална форма на вентилация и инжектиране.\r\nСпоред него тази година само едно новородено с тежки малформации е починало от преждевременно родените и лекувани бебета.\r\nМинистърът се обяви в подкрепа на работата на всички отделения за интензивни грижи в Македония, а през следващата седмица, както каза той, ще се сключи договор с Университетската болница в България, чиито експерти ще помогнат в повишаване на експертния опит на нашите лекари, служители на интензивното отделение на клиника за гинекология. Той също така заяви, че през следващите две седмици ще бъде осигурено допълнително оборудване за катедрата, за да се подобрят резултатите от преживяването на недоносени бебета.\r\nДокторката Аспасия Софияновапоясни, че са въведени нови по-малко инвазивни методи с по-малко агресия върху детето, които позволяват да се съкрати престоя в интензивното отделение, а при това да се предотвратят последици, като проблеми с очите и слуха.\r\nСпоред нея, преди методите са били по-инвазивни, бебетата дълго време са били на машината за изкуствено поддържане на живота и че новите методи позволяват бързо и безболезнено връщане към природния ход на развитие, който е необходим и бързо събиране с майката.\r\n„Тези деца са голямо предизвикателство. Да видим дали ще издържи цялата процедура, без да има последствия, на всеки три дни през първата седмица. Когато в първия месец приеме по-малко агресивните методи, ние се радваме бързо да се слеем с майката“, уточнява Софиянова.\r\nПревод и редакция:", "date": "2018.06.11", "title": "„Плюс инфо“ (Македония): Преждевременно родените бебета в Македония ще бъдат спасявани от български експерти и нови методи"}
{"url": "http://www.focus-news.net/news/2018/06/11/2532598/tass-ministrite-na-vanshnite-raboti-ot-normandskata-chetvorka-shte-obsadyat-v-berlin-ukrainskata-kriza.html", "text": "В Берлин ще се състои среща на министрите на външните работи на страните от „нормандския формат“ - Германия, Русия, Украйна и Франция. Хайко Маас, Сергей Лавров, Павел Климкин и Жан-Ив Ле Дриан ще обсъдят проблемите пред мира в Източн а Украйна, предава TACC. \r\nПреговори на „нормандската четворка“, която преди четири години постави началото на опитите за мирно разрешаване на въоръжения конфликт в Донбас, не са организирани от много време, което даде основания на експерти да заговорят за „криза на формата“. Последната подобна среща с участието на лидерите на четворката Владимир Путин, Ангела Меркел, Франсоа Оланд и Петро Порошенко се състоя на 19 октомври 2016 г. във федералната германска столица. При това ключовото решение на берлинската среща на върха бе съгласуването на единна „пътна карта“ за спазване на Минските споразумения. Тя така и не бе изпълнена. Повече от година след форума в Берлин нямаше контакти на ниво външни министри. Последната тяхна среща се състоя през февруари 2017 г., но участниците в нея констатираха отсъствието на договореност по ключовите въпроси в обсъжданията. \r\nНалице бе прогрес в изпълнението на основните положения в документа за мирния процес – Комплекса от мерки за изпълнение на Минските споразумения. На преден план излязоха преговорите в руско-американски формат, а в центъра на дискусиите за украинската криза бе поставена нова идея – предложението на президента на Руската федерация за изпращане на мисия на ООН в Донбас. \r\nМеждувременно ситуацията там се изостри. От края на април Въоръжените сили на Украйна започнаха операция в района на Горловка и съобщиха за установяване на контрол върху нови населени места в т.нар. сива зона. За последната седмица на май ОССЕ регистрира 7,7 хил. случаи на нарушение на примирието в Донбас, а ръководителят на специалната мониторингова мисия Александър Хуг определи периода като най-лошия от началото на годината. \r\nВ тези услоеия политиците се върнаха към „нормандския формат“. Още при сондажите за провеждането на срещата Москва подчерта, че ще участва в подобна само при условия, че бъдат достигнати конкретни резултати на нея. Основни теми на преговорите в Берлин\r\nВ навечерието на срещата отделните страни демонстрираха различни очаквания и подходи към дневния ред на преговорите. Киев разчита преди всичко обсъждане на възможността за изпращане на миротворци на ООН в Донбас. От украинското външнополитическо ведомство вече увериха, че именно това ще бъде основна тема на разговорите в Берлин. \r\nНа свой ред в Москва дадоха да се разбере, че не са се отказали от обсъждането на идеята, н о планират да поставят основния акцент на дискусията на други въпроси. „Всички теми, които са в дневния ред за разрешаването на украинската криза, ще бъдат обсъдени“, поясни заместник-министърът на външните работи на Русия Григорий Карасин, отговаряйки на въпроса за възможна мисия на ООН. „Закрити теми няма, затова е създаден „нормандският формат“, категоричен бе Карасин. За Москва основното обаче остава искането за изпълнението на онези положения от „пътната карта“, за които четворката се договори на предходните срещи. \r\nВ руското външно министерство планират да повдигнат въпроса за възстановяване на статуквото в населените места Золотое и Петровское, които през есента на 2016 г. бяха обявени за сигурни зони, но през последните седмици върху тях отново установиха контрол военните на Украйна. \r\nСвои инициативи имат също Берлин и Париж. Жан-Ив Ле Дриан съобщи по-рано, че Франция и Германия ще настояват за предприемането на конкретни действия в области като сигурността, политиката, хуманитарната помощ и икономиката, за да „бъде постигната положителна динамика, която ще позволи пълното изпълнение на Минските споразумения“. Както стана ясно от изявлението на първия дипломат на Париж, тези предложения може да допринесат за „възстановяване на основата за съществуване на местна автономия под суверенитета на Украйна над териториите, които сега са контролирани от сепаратистите. \r\nПавел Климкин също пристига в Берлин със свои идеи. Той ще настоява за обсъджане на възможностите за обмен на руски и украински граждани. Според украинския президент Петро Порошенко Киев вече е „съгласувал и координирал своята позиция“, и Германия и Франция я подкрепят.Тереза Герова", "date": "2018.06.11", "title": "ТАСС: Министрите на външните работи от „нормандската четворка“ ще обсъдят в Берлин украинската криза"}
{"url": "http://www.focus-news.net/news/2018/06/11/2532602/veliko-tarnovo-v-stopanska-akademiya-svishtov-se-diplomira-tretiyat-vipusk-na-bulstrad-akademiya.html", "text": "Дългосрочният съвместен проект на Стопанска академия „Димитър А. Ценов” - Свищов и ЗАД Булстрад Виена Иншурънс Груп, озаглавен „Булстрад Академия”, който стартира преди една година, отново осигури възможност на служители от застрахователния бранш да повишат квалификацията си. Това съобщиха от Стопанска академия - Свищов. Обучение по Застрахователен мениджмънт (Организация и управление на застраховането) премина третият випуск на Булстрад Академия, в който бяха обучени 20 служители от структурите на Булстрад и Булстрад Живот от градовете  Бургас, Варна, Велико Търново, Казанлък, Нови пазар, Пазарджик,  Пловдив, Петрич, Русе, Севлиево, София, Хасково и Ямбол.\r\nКвалификационното обучение бе организирано от Центъра за професионално обучение към Стопанска академия, лицензиран от Националната агенция за професионално образование и обучение (НАПОО). Лектори от ЦПО бяха ръководителят на първата българска застрахователна катедра „Застраховане и социално дело” при Стопанска академия, доц. д-р Румен Ерусалимов и преподаватели от същата катедра, а гост-лектори от ЗАД Булстрад Виена Иншурънс Груп бяха Иво Груев – изп. директор и член на УС на Булстрад, Пламен Шинов – изп. директор и член на УС на Булстрад и Благой Анков – зам.-директор на дирекция „Правна” на Булстрад.\r\nСертификатите на курсистите бяха връчени на тържествена церемония в зала Булстрад в Стопанска академия. Официални гости бяха доц. д-р Иван Марчевски – Ректор на СА, доц. д-р Тодор Кръстевич – Зам.-ректор по научноизследователска и проектна дейност, Иван Иванов – член на УС на Булстрад и Благой Анков – зам.-директор на дирекция „Правна” на Булстрад. В приветствията си към обучаемите те подчертаха значението на съвместния проект, който реално представя връзката между висшето образование и бизнеса. По думите им, дипломирането на третия випуск на Булстрад Академия е още едно доказателство за необходимостта от съвместната инициатива и нейната устойчивост. \r\nЗавършващите получиха своите квалификационни документи на сцената на зала Булстрад, облечени с академични тоги и под звуците на фанфари. Ректорът, доц. Марчевски връчи удостоверения и сертификати на отличниците на випуска – Силвана Цонева Стоева – мениджър екип от Севлиево и Димо Радков Чаков – експерт „Общо застраховане” от Пазарджик. Квалификационни документи на курсистите връчиха и официалните гости на церемонията. Тържественият момент бе запечатан с множество снимки с гостите на церемонията, преподавателите и модераторите на обучението.", "date": "2018.06.11", "title": "Велико Търново: В Стопанска академия - Свищов се дипломира третият випуск на Булстрад Академия"}
{"url": "http://www.focus-news.net/news/2018/06/11/2532589/evrodeputatat-georgi-pirinski-pes-institutsii-kato-evrokamarite-imat-nova-rolya-v-namiraneto-na-balans-mezhdu-svobodata-na-predpriemachestvoto-i-konkurentsiyata.html", "text": "Институции като еврокамарите имат нова и ключова роля при това да намерят точния баланс между свободата на предприемачеството, конкуренцията и да гарантират необходимата рамка, да не се допусне единици да се възползват от свободния пазар, нарушавайки неговите правила. Това каза eвродепутатът от Групата на прогресивния алианс на социалистите и демократите в Европейския парламент Георги Пирински по време на Европейския парламент на предприятията, предаде репортер на Агенция „Фокус“. „Много важно е, че еврокамарите подчертават, че Европейският парламент на предприятията се провежда в една държава от ЕС. Съюзът договаря търговски споразумения, но по отношение на инвестициите той трябва да се допитва до държавите–членки и сложните предложения трябва да минат през националните парламенти“, каза Пирински. Той обърна внимание, че Г-7 признават, че свободната търговия и инвестиции създават реципрочни ползи за партньорите, но ключовият елемент за създаване на работни места е от съществено значение. „Съгласен съм с думите на Маргарет Тачър, че не е достатъчно да стимулираме предприемачеството. Днес единният пазар е изправен пред предизвикателството да запази лоялната конкуренция, което изключва социалния дъмпинг и експлоатацията, които всъщност са реалната заплаха за малките и средни предприятия, които страдат от нелоялна конкуренция и от формите на неофициална заетост“, каза евродепутатът. \r\nДеница КИТАНОВА", "date": "2018.06.11", "title": "Евродепутатът Георги Пирински, ПЕС: Институции като еврокамарите имат нова роля в намирането на баланс между свободата на предприемачеството и конкуренцията"}
{"url": "http://www.focus-news.net/news/2018/06/11/2532606/api-nad-20-mln-lv-shte-se-investirat-v-remonta-na-32-km-ot-pat-ii-59-momchilgrad-ivaylovgrad.html", "text": "Подписан е договорът за строителен надзор при ремонта на участък от път II-59 Момчилград - Крумовград - Ивайловград в област Кърджали и област Хасково. Програмата на Агенция „Пътна инфраструктура“ (АПИ) предвижда да бъдат рехабилитирани общо 32 км от второкласния път. Инвестицията е за над 20 млн. лв. с ДДС. Това съобщиха от пресцентъра на АПИ.\r\nРемонтът на второкласния път е разделен на два участъка. Първият е с дължина близо 6 км (от км 24+548 до км 30+439), а вторият е 26 км (от км 30+439 до км 56+861.68). Първата отсечка е в близост до село Карамфил. Предвидена е рехабилиция на асфалтовата настилка и изграждане на две бетонови подпорни стени с обща дължина 25 метра. На втория участък - от с. Карамфил до разклона за с. Белополци на път II-59 Момчилград - Ивайловград, ще бъде извършена реконструкция на пътя в чертите на Крумовград и с. Полковник Желязово и обновяване на настилката.\r\nРемонтът на първата отсечка ще се финансира от бюджета на АПИ, а за втората средствата са от Програмата за трансгранично сътрудничество ИНТЕРРЕГ V-A Гърция – България 2014-2020 г., чрез Европейския фонд за регионално развитие. \r\nПодписаният договор за строителен надзор при ремонта на втората отсечка е с „ПЛАН ИНВЕСТ ПЛОВДИВ“ ЕООД. Стойността на договора е 220 056 лв. с ДДС. Предстои до края на юни т. г. със „Строл 1000“ АД да бъде подписан и договорът за надзор за първия участък, както и договорите за изпълнение на строително-монтажните работи. След това ще започнат и строителните работи на обекта. Ремонтът на отсечката от км 24+548 до км 30+439 ще бъде изпълнен от ДЗЗД „ИЗТОЧНИ РОДОПИ-3“, в което участват: „Пътстройинженеринг“ АД, „ПСК Виастрой“ ЕООД, „Пътища“ АД, БКС „Горна Оряховица“ АД и „Атлас-Балкан“ ООД, а на участъка от км 30+439 до км 56+861.68 от ОБЕДИНЕНИЕ „ПЪТ II-59“, в което са: „Джи Пи Груп“ АД и „Контратас Инглесиас“ АД. Срокът за извършване на ремонта на първия участък е 8 месеца, а на втория - 14 месеца.", "date": "2018.06.11", "title": "АПИ: Над 20 млн. лв. ще се инвестират в ремонта на 32 км от път II-59 Момчилград - Ивайловград"}
{"url": "http://www.focus-news.net/news/2018/06/11/2532600/kyustendil-ombudsmanat-maya-manolova-provede-sreshta-s-minyorite-ot-posledniya-podzemen-rudnik-za-dobiv-na-vaglishta-v-bobov-dol.html", "text": "Омбудсманът Мая Манолова проведе среща с миньорите от последния подземен рудник за добив на въглища в Бобов дол. Пред Радио „Фокус” – Кюстендил Мая Манолова каза, че срещата е преминала добре. Присъствали са експерти от Министерството на труда и социалната политика, Националния осигурителен институт и Агенцията по заетостта,  както и представители на Община Бобов дол. „Във връзка с предстоящото съкращение миньорите имат три кръга проблеми. Първият проблем е свързан с намирането на нова работа. Вторият проблем е с работниците, имащи подземен стаж от 10-15 години. Третият въпрос е дължимите обезщетения при прекратяване на дейността на рудника. \r\n„Благодарение на институциите, включили се в тази среща, бяха изнасяни трите кръга проблеми. Работодателят пое своите задължения при сроковете за съкращаване. Агенцията по заетостта пое ангажиментите към почти всички съкратени миньори, има нови фирми, предлагащи добро заплащане и транспорт”, каза Мая Манолов\r\nВенцеслав ИЛЧЕВ", "date": "2018.06.11", "title": "Кюстендил: Омбудсманът Мая Манолова проведе среща с миньорите от последния подземен рудник за добив на въглища в Бобов дол"}
{"url": "http://www.focus-news.net/news/2018/06/11/2532604/ostavat-4-dni-za-glasuvane-v-parvi-etap-na-10-to-yubileynoto-izdanie-na-klasatsiyata-lyubimite-marki.html", "text": "Остават само 4 дни, в които можете да подкрепите своите фаворити в първия етап на 10-то юбилейно издание на единствената потребителска класация „Любимите марки”. Това съобщиха организаторите на инициативата. До 14 юни (включително) всеки потребител може да гласува за предпочитаната от него марка в общо 35 категории на он-лайн адрес www.mylovemarks.eu. По време на този първи кръг потребителите избират своите любими марки в падащо меню за всяка от подбраните категории. Този етап цели да отсее Топ 6 на най-предпочитаните брандове в различните отрасли. В следващия кръг продължават онези 6 марки в категория, събрали най-много потребителски гласове.\r\nПодбрани са 35 категории: \r\n1.\tВисокоалкохолни напитки.\r\n2.\tБутилирани води.\r\n3.\tКафе и топли напитки.\r\n4.\tЯдки, чипс, солети.\r\n5.\tЗахарни изделия.\r\n6.\tМесни продукти.\r\n7.\tМлечни продукти.\r\n8.\tМайонези, лютеници и сосове.\r\n9.\tБио продукти и супер храни.\r\n10.\tКозметика.\r\n11.\tБио и натурална козметика.\r\n12.\tДермо и медицинска козметика.\r\n13.\tБебешка козметика.\r\n14.\tБебешки и детски продукти.\r\n15.\tАвтомобили.\r\n16.\tБяла и черна техника.\r\n17.\tЗаведения.\r\n18.\tУеб медии и сайтове.\r\n19.\tРадио.\r\n20.\tТелевизия.\r\n21.\tЗастрахователни компании и брокери.\r\n22.\tБългарска марка.\r\n23.\tБългарска марка – храни и напитки.\r\n24.\tФармацевтични продукти.\r\n25.\tВитамини и хранителни и добавки.\r\n26.\tБанки.\r\n27.\tФинтех компании.\r\n28.\tТуристически хотели и комплекси.\r\n29.\tТърговски центрове – мол.\r\n30.\tТърговски вериги.\r\n31.\tЕлектронна търговия.\r\n32.\tИТ и софтуерни продукти.\r\n33.\tЛюбим работодател.\r\n34.\tИновативни марки.\r\n35.\tПочистващи препарати. \r\nКласацията се провежда в три етапа. Втори етап ще се стартира на 18 юни и ще продържи до 24 юни (включително), като в този период потребителите могат да гласуват за до 3 от 6-те продължили марки в различните категории. Целта на този етап е да покаже кои 3 марки в отрасъл ще продължат в трети последен кръг на класацията. Третият етап стартира на 27 юни и ще продължи до 5 юли (включително). На този етап потребителите ще определят марка №1 във всяка категория. Във втори и трети етап, потребителите номинират или гласуват, като потвърждават избора си през линк, изпратен автоматично на електронната им поща, посочена за контакт. Непотвърдените гласове няма да се отчитат! \r\nПо повод 10 години класация “Любимите марки” организаторите подготвят книга „Мисия: Любима Марка”. В нея ще бъдат събрани историите на успеха на онези марки, които печелят любовта и сърцата на потребителите, историите на успешните брандове.\r\nИнициативата се реализира за десета поредна година и е единствената класация, основана само върху мнението и нагласите на потребителите. „Любимите марки” дава възможност на потребителите да определят марките, които обичат и които сред голяма конкуренция са спечелили тяхното доверие. За разлика от други класации, „Любимите марки\" не разчита на жури при номинациите – те са свободни, основани единствено на потребителските предпочитания и не включват специални пазарни критерии. По този начин „Любимите марки\" представя не експертното, а потребителското мнение за брандинга. \r\nМедийни партньори на инициативата са: Радио \"Фокус\", Радио \"Витоша\", Информационна агенция \"Фокус\", Информационна агенция \"Кросс\", сп. \"Business Lady\", интернет порталите Mail.BG, Radar.BG, b2bmedia, Manifesto.BG, Flashnews.bg.\r\nВсяка година в класацията „Любимите марки” взимат участие над 20 000 потребители. Инициативата е израз на потребителските предпочитания към дадени брандове в различни отрасли. И не просто на предпочитанията, а на една истинска емоционална привързаност към конкретни марки, които ако изчезнат биха ни липсвали. Любимите ни марки се избират единствено чрез гласуване от страна на крайните потребители.", "date": "2018.06.11", "title": "Остават 4 дни за гласуване в първи етап на 10-то юбилейното издание на класацията „Любимите марки”"}
{"url": "http://www.focus-news.net/news/2018/06/11/2532609/analiz-na-rezultatite-ot-mayskata-sesiya-na-darzhavnite-zrelostni-izpiti-shte-bade-predstaven-v-ministerstvoto-na-obrazovanieto-i-naukata-na-12-yuni.html", "text": "Утре, 12 юни 2018 г., в 09.00 часа. в залата на IV етаж в Министерството на образованието и науката (МОН) ще бъде представен анализ на резултатите от майската изпитна сесия на държавните зрелостни изпити. Това съобщиха от пресцентъра на МОН.", "date": "2018.06.11", "title": "Анализ на резултатите от майската сесия на държавните зрелостни изпити ще бъде представен в Министерството на образованието и науката на 12 юни"}
{"url": "http://www.focus-news.net/news/2018/06/11/2532608/vecher-makedoniya-albaniya-oproverga-informatsiyata-che-v-stranata-se-stroi-lager-za-zavarnalite-se-ot-islyamska-darzhava.html", "text": "Тирана опроверга изявлението на българския премиер Бойко Борисов, че правителството на Албания има проект за изграждане на лагер и приемане на завърнали се бойци от „Ислямска държава“ от балканските страни, които се връщат от Ирак и Сирия, предава скопското електронно издание „Вечер“.\r\nСъветникът по сигурността при правителството на Албания Сандер Леши съобщи, че става дума за фалшиви новини, които имат за цел да провокират, тъй като изобщо няма такъв проект, нито дори идея за изграждане на такъв лагер.\r\nПравителството в Тирана обяснява, че фразата, изречена от българския премиер Борисов в Тирана, няма връзка с контекстът, тъй като, както заявяват от албанското правителство, се мисли за изграждането на Център за координация против насилствения екстремизъм.\r\n„На Албания е предложено този център да има регионален характер и в него да се подготвят анализи, оценки, студии, размяна на информация и съвместни програми против насилствения екстремизъм. Но на никой не му минава през главата този център да се използва за приемане на бивши бойци от „Ислямска държава““, гласи реакцията на албанското правителство.\r\nПревод и редакция:", "date": "2018.06.11", "title": "„Вечер“ (Македония): Албания опроверга информацията, че в страната се строи лагер за завърналите се от „Ислямска държава“"}
{"url": "http://www.focus-news.net/news/2018/06/11/2532612/pernik-okrazhnata-prokuratura-izpravya-na-podsadimata-skameyka-shofyor-dopusnal-pod-vazdeystvie-na-narkotichni-veshtestva-katastrofa-dovela-zaguba-na-choveshki-zhivot.html", "text": "Окръжна прокуратура – Перник е внесла обвинителен акт срещу Н.Т. за извършено от него престъпление по транспорта – по чл. 343, ал. 3, пр. 1, б. „б.“, вр. ал. 1, б. „в“, вр. чл. 342, ал. 1 от НК. Това съобщиха от пресцентъра на Апелативна прокуратура-София.\r\nНа 27.11.2017 г. обвиняемият Т. управлявал МПС в гр. Перник в тъмната част на денонощието. При избиране на скоростта на движение той не се съобразил с конкретните пътни условия – намалена видимост, обилен снеговалеж, непочистено от снега пътно платно. Водачът не спрял автомобила при възникнала опасност за движението и по непредпазливост причинил смъртта на Г.М. Деянието е било извършено след употреба на наркотични вещества. \r\nPредстои делото да продължи в съда.", "date": "2018.06.11", "title": "Перник: Окръжната прокуратура изправя на подсъдимата скамейка шофьор, допуснал под въздействие на наркотични вещества катастрофа, довела загуба на човешки живот"}
{"url": "http://www.focus-news.net/news/2018/06/11/2532611/svoge-vodi-se-razsledvane-na-paten-intsident-pri-koyto-dvama-mazhe-sa-postradali-vsledstvie-na-izpadnali-ot-tovaren-kamion-darveni-trupi.html", "text": "В Районна прокуратура - Своге се води досъдебно производство за извършено престъпление по чл. 343, ал. 1, б. „б“, вр. чл. 342, ал. 1, пр. 3 от Наказателния кодекс, в резултат на което била причинена средна телесна повреда на две лица. Това съобщиха от пресцентъра на Апелативна прокуратура-София.\r\nНа 04.06.2018г., около 14:35 ч., в землището на с. Реброво, от движещ се в посока Мездра - София товарен камион, с влекач марка „Скания“ и прикачено полуремарке, изпаднали дървени трупи. Те се стоварили върху движещият се в обратна посока лек автомобил „Хюндай“. Вследствие на инцидента водачът му (на 32 години) и неговия спътник (на 52 години), двамата от гр. Своге, получили тежки телесни увреждания. Пострадалите били незабавно транспортирани в лечебни заведения в гр. София. \r\nПрез падналите трупи преминал, при невъзможност да спре своевременно, и лек автомобил „Шкода“ с водач М. Н. (на 45 години), руски гражданин. Били причинени имуществени вреди по автомобила. \r\nВодачът на товарния камион – четиридесет и тригодишния С.К., както и този на лекия автомобил, били изпробвани за употреба на алкохол или наркотични вещества, като резултатите са отрицателни. \r\nИзвършени са първоначалните действия по разследването - оглед на местопроизшествието, разпитани са свидетели, приложени са множество документи. \r\nПо делото предстои да бъдат разпитани други свидетели и да се назначат експертизи. Една от тях е съдебно-медицинска експертиза – за определяне вида и характера на нанесената телесна повреда на пострадалите. Автотехническа експертиза следва да установи изправността на МПС, превозвало товара, както и да се направи преценка за необходимостта от назначаване на експертиза за установяване на професионалните изисквания за безрисково осъществяване на конкретната транспортна дейност. \r\nРазследването по делото продължава.", "date": "2018.06.11", "title": "Своге: Води се разследване на пътен инцидент, при който двама мъже са пострадали вследствие на изпаднали от товарен камион дървени трупи"}
{"url": "http://www.focus-news.net/news/2018/06/11/2532613/blagoevgrad-obvinyaema-za-razprostranenie-na-narkotitsi-v-gimnaziya-v-grad-sandanski-e-predadena-na-sad.html", "text": "Окръжна прокуратура – Благоевград е внесла обвинителен акт срещу С.П. за извършено от нея престъпление по чл. 354а, ал. 1, изр. 1, пр. 5 и по чл. 354а, ал. 3, пр. 2, т. 1, пр. 1 от НК. Това съобщиха от пресцентъра на Апелативна прокуратура-София. Около 10:50 ч. на 14.11.2017 г., в Политехническа гимназия „Яне Сандански“ в гр. Сандански, С.П. разпространила високорисково наркотично вещество. Тя предала на непълнолетно момиче марихуана с тегло от 0,71 грама. Освен това по същото време обвиняемата държала в себе си още 1,21 грама от наркотика. \r\nПредстои насрочване на разпоредително заседание по делото.", "date": "2018.06.11", "title": "Благоевград: Обвиняема за разпространение на наркотици в гимназия в град Сандански е предадена на съд"}
{"url": "http://www.focus-news.net/news/2018/06/11/2532610/stara-zagora-lek-avtomobil-s-mazh-zhena-i-dve-detsa-se-e-obarnal-po-tavan-na-vhoda-na-kazanlak-nyama-seriozno-postradali.html", "text": "Лек автомобил с мъж, жена и две деца се е обърнал по таван пътя Стара Загора-Казанлък, на входа на Казанлък, няма сериозно пострадали. Това съобщиха за Агенция „Фокус“ от пресцентъра на ОДМВР-Стара Загора. Сигналът за инцидента е подаден в 15.50 часа. Вътре са били мъж, жена и две деца. Те са с леки наранявания. Няма затруднения в движението.", "date": "2018.06.11", "title": "Стара Загора: Лек автомобил с мъж, жена и две деца се е обърнал по таван на входа на Казанлък, няма сериозно пострадали"}
{"url": "http://www.focus-news.net/news/2018/06/11/2532616/rumen-petkov-abv-promenite-v-naredbata-koito-reglamentirat-vremeto-za-rabota-na-ekipazhite-v-rechnoto-koraboplavane-likvidirat-bransha.html", "text": "Промените в наредбата, които предстои да регламентират времето за работа на екипажите в речното корабоплаване под български флаг – 30 дни работа и 30 дни почивка, може по същество да ликвидират бранша. Това заяви на пресконференция в Русе председателят на ПП АБВ Румен Петков, след заседание на Изпълнителното бюро на партията и среща с представители на Българската дунавска камара, съобщиха от пресцентъра на АБВ.\r\nПетков обясни, че подобен регламент в трудовите правоотношения на работещите в речното корабоплаване ще наложи 60% ръст на фонда „Работна заплата“, както и необходимост от удвояване състава на екипажите. По данни на Българската дунавска камара и в момента налице са много големи трудности, свързани с навигационните екипажи. “Такъв регламент е непосилен, по оценка на Българската дунавска камара”, поясни председателят на АБВ.\r\n„Русенската браншова организация на речните превозвачи е изпратила писмо до министър-председателя и до транспортния министър, в което формулира проблема, още през януари, но безответно. Писмото е изпратено отново през май, като полученият отговор от администрацията на Министерски съвет е: „Исканията са изпратени по компетентност“. Това е отговор, който не се нуждае от коментар, той е обиден. За съжаление, това е еманацията на българското администриране. Това е и административна неграмотност, и политическа безотговорност“, каза Румен Петков, според когото ангажимент по въпроса от страна на нашите представители в Европейския парламент също липсва.\r\n„Заплахата, пред която е изправен този бизнес в България, е нашите корабособственици да изберат да плават под чужд флаг в държава, която не е членка на Европейския съюз. И вероятно, поради непосилността на бремето, което възлага новият регламент, немалка част от превозвачите ще направят този избор и ние ще съсипем столетна традиция на българското речно корабоплаване“, допълни председателят на АБВ. „Това е много сериозна заплаха за бъдещето на този бизнес и по същество ще постави под съмнение подготовката и реализацията на български граждани в навигационните екипажи. Остава изводът, че Дунав е забравен от българските правителства през последните години“, каза още той. \r\nОбластният председател на партията в Русе Валентин Иванов добави и още един ключов проблем в общата картина на българското речно корабоплаване – състоянието на поддръжката на коритото на Дунав. „До 1989 година България е вадила по 5 млн. куб. м. инертни материали от Дунав и с това е поддържала корабоплаването безпрепятствено на наша територия. В момента държавата ни вади десет пъти по-малко. Един от очебийните резултати е, че в продължение на българската територия на реката има 35 прага, от които 8 са лимитиращи корабоплаването. Невземането на мерки означава, че в обозрим период нашето крайбрежие ще бъде невъзможно за нормално корабоплаване“, обясни Иванов.", "date": "2018.06.11", "title": "Румен Петков, АБВ: Промените в наредбата, които регламентират времето за работа на екипажите в речното корабоплаване, ликвидират бранша"}
{"url": "http://www.focus-news.net/news/2018/06/11/2532615/ombudsmanat-maya-manolova-iska-sreshta-s-predsedatelya-na-parlamenta-tsveta-karayancheva-za-krizata-s-pensioniraneto-na-minyorite-ot-bobov-dol.html", "text": "Омбудсманът Мая Манолова ще изпрати писмо до председателя на Народното събрание и до ръководствата на всички парламентарни групи с молба за среща, на която заедно със съкратените миньори от последния подземен рудник за добив на въглища у нас „Бобов дол“ да потърси съдействие за разрешаване на проблема с тяхното пенсиониране. Това стана ясно при посещението на омбудсмана в рудника заедно с експерти от Министерството на труда и социалната политика, Националния осигурителен институт и Агенцията по заетостта, съобщиха от пресцентъра на Омбудсмана на Р България.\r\nОмбудсманът подчерта, че подземните работници не могат да се пенсионират, заради поправка в закона от края на миналата година, с която без дебати, без обсъждане и без разчети, народните представители са „отрязали“ възможността работници да се пенсионират при навършване на 45 години и четири месеца и с поне 10 години стаж под земята.  По думите й, тези промени ще засегнат 80 души от 400-те, които предстои поетапно да бъдат съкратени от мината. \r\nМанолова припомни, че още в края на миналата година, след направените от депутатите законодателни промени, е възникнал този проблем при пенсионирането на миньори, но след нейното настояване и на разбирането на НОИ и на неговото ръководство бяха приети правила, които дадоха възможност на подземните работници, съкратени през 2017 г., да се пенсионират по стария закон. \r\nОмбудсманът подчерта, че сега проблемът излиза отново с пълна сила за всички, които предстои да бъдат съкратени през тази година, но вместо да се пенсионират, ще чакат 10 или 12 години, докато не направят необходимата пенсионна възраст от 54 г. ,разписана в новите разпоредби. \r\nМанолова изрази недоумение защо нито един депутат не се е ангажирал да внесе изготвените от нея и входирани на 8 януари т.г. в Народното събрание предложения, които целят връщане на старото състояние на законодателството, което ще позволи на миньори с над 10 години трудов стаж и навършени 45 години и шест месеца, да се пенсионират нормално.\r\n„Много се надявам, че до 31 юли 2018 г., когато приключва тази пленарна сесия ще се намери депутат, който да внесе законът, защото тези предложения ще дадат възможност на хората да се пенсионират и да продължат достойно живота си“, заяви омбудсманът.\r\nМанолова коментира и други два проблема, свързани със съкращението на миньорите от „Бобов дол“, които обаче не са навършили възраст за пенсиониране.\r\n„Първият е как да си намерят нова работа. Затова и тук са експертите от Агенцията по заетостта, които поемат ангажимент да ги консултират и да ги ориентират със свободни позиции на пазара на труда, както и с курсовете за преквалификация“, каза общественият защитник. На срещата стана ясно, че оферта за наемане на около 300 миньори вече е отправила белгийска фирма към кметицата на Бобов дол Елза Величкова. \r\n„Мисля, че този проблем няма да е толкова труден за решаване, защото буквално докато пътувах тази сутрин ми се обадиха работодатели от региона, които предлагат високи заплати, транспорт, храна и всички придобивки при положение, че има желание да се започне работа“, разказа омбудсманът.\r\nЗа другия проблем – изплащане на дължимите обезщетения и заплати, от мениджмънта на мината увериха, че това ще се случи в срок.", "date": "2018.06.11", "title": "Омбудсманът Мая Манолова иска среща с председателя на парламента Цвета Караянчева за кризата с пенсионирането на миньорите от Бобов дол"}
{"url": "http://www.focus-news.net/news/2018/06/11/2532614/sport-sportniyat-arbitrazhen-sad-uvelichi-nakazanieto-na-sara-erani-ot-2-na-10-mesetsa.html", "text": "Спортният арбитражен съд в Лозана увеличи наказанието на финалистката от „Ролан Гарос“ през 2012-а година и бивша номер 5 в света Сара Ерани от 2 на 10 месеца заради употреба на допинг. Освен това тя ще трябва да заплати глоба от 4 хиляди швейцарски франка. Италианката даде положителна проба за препарата „летрозол“, който се използва при лечение на рак на гърдата на 16 февруари миналата година. Тенисистката обясни, че е приела случайно субстанцията по време на семейна сбирка при майка й, която използва лекарство с „летрозол“, което се оказа задоволително обяснение за арбитражния съд, който все пак прецени, че Ерани има „малка вина“ заради невнимателността си.", "date": "2018.06.11", "title": "Спорт: Спортният арбитражен съд увеличи наказанието на Сара Ерани от 2 на 10 месеца"}
{"url": "http://www.focus-news.net/news/2018/06/11/2532619/premierat-boyko-borisov-prie-ostavkata-na-ministar-biser-petkov.html", "text": "Министър-председателят Бойко Борисов прие оставката на министъра на труда и социалната политика Бисер Петков. В разговор с премиера, министър Петков заяви, че подава оставка поради невъзможността да овладее създалото се напрежение във връзка с исканията на родителите с деца с увреждания. Това съобщиха от правителствената информационна служба.", "date": "2018.06.11", "title": "Премиерът Бойко Борисов прие оставката на министър Бисер Петков"}
{"url": "http://www.focus-news.net/news/2018/06/11/2532618/ombudsmanat-maya-manolova-svikva-obsazhdane-za-ekotaksite-pri-parva-registratsiya-na-avtomobili-na-12-yuni.html", "text": "Омбудсманът Мая Манолова и Сдружението за правна помощ на потребителите организират съвместно обсъждане на новите продуктови такси (екотакси) при внос на моторни превозни средства. Това съобщиха от пресцентъра на Омбудсмана на Република България.\r\nСъбитието ще се състои утре, 12 юни 2018 г., от 11.00 часа в институцията на омбудсмана - София, ул. „Георг Вашингтон“ № 22.\r\nПовод за свикването на дискусията са жалби на граждани до Омбудсмана срещу проекта на Министерството на околната среда и водите за промени в Наредбата за определяне на реда и размера за заплащане на  продуктовата такса, която е качена на сайта на ековедомството за обществено обсъждане до 18 юни 2018 г.\r\nДокументът предвижда  по-високи екотакси при регистрация за стари автомобили с до 35 лева и въвеждането на такива за камиони и автобуси. Те се заплащат еднократно при регистрация на моторните превозни средства в КАТ.  \r\nМинистърът на екологията Нено Димов мотивира исканото увеличение като продължение на политиката на МОСВ за стимулиране на употребата на автомобили, които отделят по-малко вредни емисии. \r\n„Събраната сума се изразходва само за рециклирането на вече излезлите от употреба моторни превозни средства и няма нищо общо с мерките за опазване чистотата на въздуха”, е  позицията на Омбудсмана, изразена още през 2016 г. в становище до премиера Бойко Борисов и тогавашния председател на Народното събрание Цецка Цачева.  \r\nПоканени са всички заинтересовани страни – Министерството на околната среда и водите, народните представители от ресорната парламентарна комисия по околна среда, Комисията за защита на потребителите, жалбоподатели, граждански и съсловни превозвачески организации, Българската асоциация по рециклиране, както и вносители на моторни превозни средства.", "date": "2018.06.11", "title": "Омбудсманът Мая Манолова свиква обсъждане за екотаксите при първа регистрация на автомобили на 12 юни"}
{"url": "http://www.focus-news.net/news/2018/06/11/2532605/zam-ministar-lyuben-kanchev-prez-parvite-4-mesetsa-na-2018-g-poseshteniyata-na-chuzhdentsite-v-balgariya-sa-nad-1-mln-722-hil.html", "text": "През първите 4 месеца на 2018 г. посещенията на чужденците в България са над 1  млн. 722 хил. Това каза заместник- министър на туризма Любен Кънчев по време на Европейския парламент на предприятията, предаде репортер на Агенция „Фокус“.  Той отчете ,че около 27 хил. са предприятията в хотелиерството и рестораньорството у нас, а броят на заетите възлиза на  335 500, което е 10,7% от всички заети в България за 2017 г. По думите му туризмът е водещ икономически сектор и съставя около 13% от БВП на страната. „Последните години той се развива изключително успешно, като се постигат устойчиви ръстове. През първите 4 месеца на 2018 г. общият брой туристически посещения на чужденци в България е над 1 млн. 722 хил. Ръстът им спрямо същия период на 2017 г. е 9,3%. Увеличението само за април 2018 г. е 6% в сравнение със същия месец година по-рано. През летния сезон предвиждаме да постигнем 5% на туристите спрямо същия период на 2017 г.“, каза Кънчев. \r\nДеница  КИТАНОВА", "date": "2018.06.11", "title": "Зам.-министър Любен Кънчев: През първите 4 месеца на 2018 г. посещенията на чужденците в България са над 1  млн. 722 хил."}
{"url": "http://www.focus-news.net/news/2018/06/11/2532621/kazanlak-postradalite-pri-intsidenta-s-obarnal-se-avtomobil-na-vhoda-na-kazanlak-sa-otkarani-v-tsentara-za-speshna-meditsinska-pomosht-s-porezni-rani-i-natartvaniya.html", "text": "Няма тежко пострадали при пътния инцидент станал на входа на Казанлък по пътя Стара Загора – Казанлък, каза за Радио „Фокус“ говорителят на Областна дирекция на МВР – Стара  Загора  Ивелин Иванов. Сигнал за инцидента е подаден на телефон 112 в 15.50 часа. Лек автомобил с четирима пътници – майка и баща, и двете им деца се е преобърна, в резултат на което за известно време бе затруднено движението на автомобили в участъка и то се осъществяваше в едната лента. Пострадалите за закарани в Центъра за спешна и неотложна медицинска помощ в Казанлък с порезни рани и натъртвания, без опасност за живота. Органите на реда изясняват причините за инцидента\r\nКъм момента вече движението по пътя Казанлък – Стара Загора в района на катастрофата е нормализирано и се извършва в двете ленти.\r\nСлавяна ГАЙДАРОВА", "date": "2018.06.11", "title": "Казанлък: Пострадалите при инцидента с обърнал се автомобил на входа на Казанлък са откарани в Центъра за спешна медицинска помощ с порезни рани и натъртвания"}
{"url": "http://www.focus-news.net/news/2018/06/11/2532622/obshtina-haskovo-treys-shte-zavarshi-remonta-na-bl-34-na-bul-v-levski-do-kraya-na-mesets-yuli-2018-g.html", "text": "„Трейс“ ще завърши ремонта на бл. 34 на бул. “В. Левски“ до края на месец юли 2018 г., заяви инж. Бисер Иванов изпълнителен директор на Трейс-София ЕАД на среща със заместник кмета на Хасково Велин Балкански. Това съобщиха от Общината\r\nТой оправда голямото закъснение на ремонта на блока по НПЕЕМЖ заради забавена доставка на вата и стъклопакети. Иванов каза още, че днес лично е инспектирал строежа. От днес там има работници, които са възобновили работа. \r\nОт „Трейс“ обещаха още да опишат стриктно и да отстранят евентуални щети от забавянето на ремонта например течове, овлажняване, недобро изпълнение на дейности.\r\n„За първи път ми се случва да ми се обади зам.-кмет при положение, че сме санирали десетки блокове в цялата страна. Затова и още днес съм тук за да се запозная на място със ситуацията. Явно е имало изкривяване на информация по веригата при нас. Извиняваме се на хората за причиненото неудобство. Най-големият негатив в случая е по имиджа на нашата фирма затова гарантирам, че до края на месец юли ремонта ще е изцяло завършен.“, каза инж. Бисер Иванов.\r\nСпециалисти на община Хасково също ще преценят до момента свършената работа и ще настояват за отстраняване на открити пропуски. \r\nЗаместник-кмета Велин Балкански заяви, че ще следи лично за завършването на ремонта на блок.34 на бул.“В.Левски“. \r\nДо момента не е извършвано плащане към фирмата изпълнител на обекта заради непредставени от нея в срок документи за междинно плащане. При окончеталното завършване и приемане на обекта от Държавна приемателна комисия  ще бъде извършено плащане но с отбив от договорената сума заради закъснението предвидено в договора.", "date": "2018.06.11", "title": "Община Хасково: „Трейс“ ще завърши ремонта на бл. 34 на бул. “В. Левски“ до края на месец юли 2018 г."}
{"url": "http://www.focus-news.net/news/2018/06/11/2532603/newsgr-gartsiya-chas-i-polovina-sreshta-na-premiera-tsipras-i-vanshniya-ministar-kotsiyas-gartsiya-hvarli-rakavitsata-na-saseda-za-da-ne-prekrati-pregovorite.html", "text": "Час и половина продължи срещата на премиера на Гърция Алексис Ципрас с министъра на външните работи Никос Коцияс, като в крайна сметка се очаква правителството на Зоран Заев да не прекрати преговорите, пише \"News.gr\".\r\nАтинското електронно издание смята, че \"ако някой трябва да бърза в случая, това е Скопие, което търси задължителен прием в ЕС, НАТО и в останалите международни форуми.\"\r\n\"News.gr\" отбелязва, че седмицата е започнала с изключителна активност след слуховете за разногласия в македонския държавен връх и последвалите опровержения.", "date": "2018.06.11", "title": "\"News.gr\" (Гърция): Час и половина среща на премиера Ципрас и външния министър Коцияс, Гърция \"хвърли ръкавицата на съседа\", за да не прекрати преговорите"}
{"url": "http://www.focus-news.net/news/2018/06/11/2532607/zam-ministar-lyuben-kanchev-predstoi-izdavaneto-na-zapoved-za-vpisvane-v-registara-na-burgaskiya-chernomorski-turisticheski-rayon.html", "text": "Предстои издаването на заповед за вписване в регистъра на Бургаския Черноморски туристически район. Това каза заместник-министърът на туризма Любен Кънчев по време на Европейския парламент на предприятията, предаде репортер на Агенция „Фокус“. По думите му един от последните проекти, по които Министерство на туризма е започнало да работи, е за повишаване на капацитета на малките и средни предприятия в сектора на туризма. „През миналия месец Министерството стана бенефициент по Оперативна програма „Иновации и конкурентоспособност“ 2014-2020 г., като бюджета по програмата е малко над 5 млн. лв., а срокът за реализация 36 месеца. Целта на проекта е да подпомогне развитието на малките и средни фирми“, каза Кънчев. Зам.-министърът поясни, че това ще стане посредством институционална подкрепа за създаване и функциониране на организациите на управление на 9 туристически района\", каза Кънчев. Той поясни, че пряко полза за предприятията са изложенията и срещите. \r\nДеница КИТАНОВА", "date": "2018.06.11", "title": "Зам.-министър Любен Кънчев: Предстои издаването на заповед за вписване в регистъра на Бургаския Черноморски туристически район"}
{"url": "http://www.focus-news.net/news/2018/06/11/2532624/blagoevgrad-gradat-e-domakin-na-evropeyska-shampionska-liga-po-beyzbol-ot-12-yuni.html", "text": "„Европейска шампионска лига по бейзбол“ 2018  ще се проведе в Благоевград. Това съобщиха от пресцентъра на Община Благоевград. Турнирът се провежда на бейзболната база, която се намира на край алеята за парк „Бачиново“. Игрите стартират на 12 юни, от 17:00 часа, и ще продължат до 17 юни, включително.\r\nПо време на турнира сили ще премерят отбори от Полша, Румъния, Сърбия, Великобритания, България, Австрия. Участие ще вземат над 120 бейзболисти.\r\nБейзболен клуб „Бизоните“ от Благоевград ще приемат своите гости на пълно обновена спортна база, с ремонтирани съблекални, обновени седалки и трибуни.", "date": "2018.06.11", "title": "Благоевград: Градът е домакин на „Европейска шампионска лига по бейзбол“ от 12 юни"}
{"url": "http://www.focus-news.net/news/2018/06/11/2532627/burgas-dete-e-izcheznalo-v-moreto-v-rayona-na-peti-spasitelen-post.html", "text": "В 16.36 часа е получен сигнал за изчезнало момченце на около 12-годишна възраст в морето в района на пети спасителен пост. Това каза за Радио „Фокус“ – Бургас Цветелина Рандева, говорител на ОДМВР-Бургас.\r\nДеница ДИМИТРОВА", "date": "2018.06.11", "title": "Бургас: Дете е изчезнало в морето в района на пети спасителен пост"}
{"url": "http://www.focus-news.net/news/2018/06/11/2532629/shumen-goryal-e-pokrivat-na-su-vasil-levski-nyama-postradali.html", "text": "В 16:30 часа е подаден сигнал за пожар в СУ “Васил Левски“ в Шумен. Към мястото на инцидента са насочени три противопожарни автомобила, за съдействие са повикани екипи от противопожарните служби в Нови пазар и Велики Преслав. Това съобщиха от ОДМВР-Шумен. При пристигане на място било установено, че гори покривът. В училището се извършва ремонт по оперативна програма „Региони в растеж“, дейностите по която включват и хидроизолация на покрива на СУ“ Васил Левски“. Пламъците са тръгнали по време на строително-монтажни дейности. Всички  ученици, които били втора смяна, са били евакуирани без паника. Няма пострадали. На мястото на инцидента пристигнаха директорът на РДПБЗН комисар Иван Иванов, директорът на областната дирекция ст. комисар Ялчън Расим, кметът на Общината Любомир Христов и областният управител проф. Стефан Желев. Движението в района на училището беше регулирано от полицейски екипи с цел недопускане на инциденти. Пламъците са потушени с около 30 тона вода. Благодарение на бързата реакция на противопожарните екипи не е допуснато разпространение на огъня на по-голяма площ. Унищожени са около 500 кв.м. изолация. Извършен е оглед на всички помещения в училището. На третия етаж в училището, не е имало учебен процес, класните стаи са в ремонт. Причините за възникване на пожара са в процес на установяване, на място се извършва оглед. Осигурено е дежурство на противопожарни екипи.", "date": "2018.06.11", "title": "Шумен: Горял е покривът на СУ “Васил Левски“,  няма пострадали"}
{"url": "http://www.focus-news.net/news/2018/06/11/2532628/stara-zagora-na-starozagorskite-mineralni-bani-na-24-yuni-shte-se-provede-traditsionniyat-enyovdenski-sabor.html", "text": "На Старозагорските минерални бани на 24 юни ще се проведе традиционният Еньовденски събор. Това съобщиха от Община Стара Загора.\r\nКакто традицията повелява, преди изгрева на слънцето, жители на Старозагорските бани и съседните села – Сулица, Казанка, Ново село, Остра могила, Лозен и Сладък кладенец тръгват да събират билки, с които изплитат празничния пъстър Eньовденски венец. Под него млади и стари ще преминават за здраве през целия ден, а поляните на Старозагорските бани ще се огласят от надпяванията на певчески групи от цялата област. Изградената в центъра на курортното селце занаятчийска чаршия ще примамва гостите с най-ароматния пчелен мед и вълшебен чай, а отрупаните с лековити билки щандове ще изкушават с невероятното си богатство от багри и ухания. Апетитна изложба от хлябове, погачи, козунаци и месеници ще внесе допълнителен колорит в пъстрата палитра от съпътстващите празника прояви.\r\nОрганизатори са Община Стара Загора и кметство Старозагорски минерални бани.", "date": "2018.06.11", "title": "Стара Загора: На Старозагорските минерални бани на 24 юни ще се проведе традиционният Еньовденски събор"}
{"url": "http://www.focus-news.net/news/2018/06/11/2532632/yanka-gospodinova-kmet-na-alfatar-otlichieto-za-uspeshno-upravlenie-2018-g-za-malka-obshtina-e-priznanie-za-tsyalata-obshtinska-administratsiya.html", "text": "Отличието за успешно управление 2018 г. за малка община е признание за цялата общинска администрация в Алфатар. Това каза за Радио „Фокус“ кметът на Алфатар Янка Господинова, която получи наградата от Асоциацията на българските градове и региони. Според нея отличието е напълно заслужено. Тя коментира, че е добре да се обърне повече внимание на община Алфатар. Янка Господинова заяви, че едно от най-важните неща, свършени в общината, е промяната на общинския център и на визията на малките населени места. Най-сериозните инвестиции са били направени в уличната инфраструктура и в общинските сгради, обясни Господинова. „Успяхме във всяко населено място да направим кътове за отдих и почивка в зависимост от населението. Ако е застаряващо, там се изградиха кътове за отдих, а в населените места, в които имаме подрастващи, направихме много хубави европейски детски площадки. Обърнахме внимание на общинските ни сгради и по този начин се подобрява видът на всяко населено място. Освен това изпълняваме много и различни социални проекти, обърнахме внимание както на възрастните, така и на малкото млади хора на територията на общината“, коментира Янка Господинова. Тя добави, че в община Алфатар няма млад човек, който да не е ангажиран с общинска дейност или с развитието на града. Алфатар кандидатства за всяка една оперативна програма към Министерството на труда и социалната политика, което ангажира младежи както с по-висок, така и с по-нисък образователен ценз, подчерта Господинова.", "date": "2018.06.11", "title": "Янка Господинова, кмет на Алфатар: Отличието за успешно управление 2018 г. за малка община е признание за цялата общинска администрация"}
{"url": "http://www.focus-news.net/news/2018/06/11/2532631/pregled-na-mezhdunarodnite-novini-do-18-chasa-agentsiya-fokus.html", "text": "Дългоочакваният телефонен разговор между премиерите на Гърция и Македония Алексис Ципрас и Зоран Заев е преминал в добър климат, съобщиха от кабинета на гръцкия министър-председател, а след едночасовия разговор двамата са се разбрали да се чуят отново във вторник сутринта. Потвърждението за провеждането на разговора между двамата премиери дойде едновременно и от двете страни, предава македонската електронна медия „Плюс инфо“.\r\n„Премиерът Алексис Ципрас днес по обяд проведе телефонен разговор с премиера на БЮРМ (Бившата югославска република Македония) Зоран Заев, който премина в добър климат. Двамата премиери се договориха да завършат своите разговори по време на нов телефонен разговор във вторник сутринта“, съобщиха от кабинета на Ципрас.\r\n*** Според гръцката държавна телевизия ERT, дългоочакваният телефонен разговор между премиерите на Гърция и Македония Алексис Ципрас и Зоран Заев е продължил един час и се е случил в около 15:00 часа, пише електронното издание на гръцкия вестник Protothema.\r\nДвамата лидери, съгласно същата информация, са се разбрали да се чуят отново във вторник сутринта, за да финализират споразумението, което, както се твърди, ще разреши десетилетния спор за името на бившата югорепублика.\r\nЗаев е заявил също, че комуникацията на всички нива продължава и че са обсъдени няколко стратегии за приключване на спора. Той е обещал също, че щом се чуе с Ципрас във вторник, ще информира гражданите.\r\n\"Ние сме в последните минути, когато се опитваме да се доближим взаимно до позициите си и когато това стане, ние заедно ще съобщим приятните новини на гражданите и на двете страни\", увери Заев.\r\n***Дългоочакваният телефонен разговор между премиерите на Македония и Гърция Зоран Заев и Алексис Ципрас се е провел между 14 и 15 часа в понеделник, потвърдиха пред МИА от правителството в Скопие, предава скопският телевизионен „Канал 5“.\r\nЗаев и Ципрас са разговаряли по неразрешените въпроси в спора за името и са разгледали няколко идеи за решения. Договорено е във вторник преди обед да се проведе нов разговор.\r\n*** Министър-председателят на Косово заяви в понеделник, че трансформацията на Силите за сигурност на Косово (ССК) в Армия на Косово не може да бъде направена чрез конституционни промени заради съпротивата на най-голямата партия на косовските сърби „Сръбска листа“, съобщи кореспондентът на МИА от Прищина, предава македонската електронна медия „Свободна Европа“.\r\nЗа промяна на Конституцията, е заявил Харадинай, са нужни две трети от гласовете на депутатите от „Сръбска листа“, което не може да се очаква, с оглед на категоричната позиция на партията, но и на официален Белград, против формиране на косовска войска.\r\n„Регулирането на въпроса чрез конституционна промяна, е кажи-речи невъзможно, тъй като е нужно квалифицирано мнозинство от две трети, което значи и от депутатите сърби. С оглед на състоянието на нещата, ни е трудно да калкулираме, че ще имаме тези гласове. В определен момент ще бъдем принудени да регулираме войската на Косово със закон“, обясни косовският премиер.\r\n***Час и половина продължи срещата на премиера на Гърция Алексис Ципрас с министъра на външните работи Никос Коцияс, като в крайна сметка се очаква правителството на Зоран Заев да не прекрати преговорите, пише \"News.gr\".\r\nАтинското електронно издание смята, че \"ако някой трябва да бърза в случая, това е Скопие, което търси задължителен прием в ЕС, НАТО и в останалите международни форуми.\"\r\n\"News.gr\" отбелязва, че седмицата е започнала с изключителна активност след слуховете за разногласия в македонския държавен връх и последвалите опровержения.\r\n***Турция вече е започнала антитерористични операции в иракските провинции Кандил и Синджар в северната част на страната, заяви турският президент Реджеп Таийп Ердоган в понеделник, цитиран от електронното издание на консервативния ежедневник Yeni Safak.\r\nВ обръщение пред местните жители в централната турска провинция Нигде, държавният глава заяви: „Започнахме антитерористични операции в Кандил и Синджар. Унищожихме 14 важни цели с нашите 20 самолета“.\r\n„Те (бойните самолети) стреляха и се върнаха, но нищо не е приключило. Продължаваме“, добави той.\r\nВизирайки провинция Кандил, Ердоган подчерта: „Нашата цел е да пресушим най-голямото блато“.\r\n„Йени Шафак“ уточнява, че турски официални лица наскоро са предположили, че района около планина Кандил в Северен Ирак, край границата с Иран - мястото, където терористичната групировка е разположила своя главен щаб – може да стане цел на бъдеща военна операция.\r\nВъздушните удари по цели на „Работническата партия на Кюрдистан“ (ПКК) в Северен Ирак се провеждат редовно от юли 2015 година насам, когато групировката е възобновила въоръжената си съпротива срещу Анкара.\r\nИзданието припомня, че ПКК е в списъка на терористичните организации на Турция, както на САЩ и ЕС. В своята кампания срещу Турция, която продължава от повече от три десетилетия, са загинали повече от 40 хиляди души, включително жени и деца.\r\n***В демонстрация на невероятна дързост, в понеделник сутринта членове на анархистката групировка „Рубикон“ нахлуха в Министерството на обществения ред и гражданската защита на Гърция, намиращо се на булевард Катечаки в столицата Атина, пише електронното издание на гръцкия вестник Protothema.\r\nСъгласно информацията от властите, повече от 20 члена на групировката са получили достъп до двора на сградата като са влезли през главния вход заедно със служители, идващи на работа малко след 08:00. Щом са влезнали вътре, анархистите са разхвърляли листовки в подкрепа на, както пише вестникът, убиеца от групировката „17 ноември“, който наскоро е започнал гладна стачка. След нахлуването, главната порта е била затворена и полицаите са арестували нарушителите.\r\nСлед задържането всички 16 мъже и 4 жени са прехвърлени в сграда на Държавна сигурност. Сред тях е и един от лидерите на „Рубикон“ Гиоргос Калаицидис.\r\nТова е вторият случай, в който членовете на анархистката групировка нахлуват в министерство. На 17 ноември 2017 година те правят същото и в Министерството на отбраната на страната.\r\n*** Държавният глава на САЩ Доналд Тръмп ще напусне Сингапур ден по-рано от планираното, предава AFP, като се позовава на информация от Белия дом.\r\nПодчертавайки, че подготовката за историческата среща на върха между лидерите на Вашингтон и Пхенян върви добре, от Белия дом поясниха, че Тръмп ще се качи на полет за САЩ в 20:00 часа местно време. Това означава, че за разговорите тет-а-тет с Ким Чен-ун американският президент ще има на разположение около 11 часа.\r\n*** Руските военни предупредиха, че членове на „Сирийската свобода армия“ (ССА), със съдействието на американски спецчасти, подготвят провокация с използването на химически оръжия в провинция Дейр ез-Зор, предава Инртерфакс.\r\nЗа да симулират още една „химическа атака на режима срещу цивилното население\", бойците от ССА донесоха  цилиндри с хлор в селището Хакл ал-Джафра в провинция Дейр ез-Зор\", заяви генерал-майор Игор Конашенков, говорител на Министерството на отбраната на Руската федерация.\r\n„Видеоклипът с постановката, след разпространението му в западните медии, трябва да послужи като нова причина авиацията на международната коалиция, водена от САЩ, да нанесе нов ракетен удар срещу държавните обекти в Сирия, и да оправдае офанзивна операция срещу сирийските правителствени войски на източния бряг на река Ефрат. Министерството на отбраната на Русия предупреждава за недопустимостта да се използват подобни провокации, за да се дестабилизира ситуацията в Сирия\", категоричен бе Конашенков.\r\n*** Министърът на външните работи на Гърция Никос Коцияс потвърди, че телефонният разговор между лидерите на кабинетите в Атина и Скопие ще се състои в понеделник, 11 юни, пише македонското електронно издание „Независен“.\r\nСъответната информация Коцияс потврърди след посещението си в кабинета на гръцкия министър-председател Алексис Ципрас.\r\nРазговорът между двамата премиери трябваше да се проведе още преди десетина дни. Той се смята за ключов за договора за разрешаване на спора за името на Македония. Ако споразумението бъде постигнато преди срещата на върха на ЕС, Скопие има реален шанс да получи покана за започване на преговори за членство в Общността, а също и в НАТО.\r\n*** САЩ имат готовност да предложат на Северна Корея „уникални\" гаранции за сигурността й, ако Пхенян се заеме с „цялостно, проверимо и необратимо ядрено разоръжаване\". Това увери американският държавен секретар Майк Помпео в навечерието на историческата среща на върха в Сингапур между лидерите на двете страни – Доналд Тръмп и Ким Чен-ун, предава AFP.\r\nПомпео допълни, че подготвителните разговори напредват по-бързо от очакваното. „Ще предприемем действия, за да им осигурим достатъчно увереност, че те могат да се чувстват комфортно, че денуклеарицацията не е нещо, което ще свърши зле за тях. Точно обратното, тя ще доведе до по-светло и по-добро бъдеще на севернокорейския народ\", категоричен бе първият дипломат на Вашингтон.\r\n*** Министърът на външните работи на Гърция Никос Коциас е пристигнал в кабинета на премиера Алексис Ципрас, докато същевременно всички са в очакване на телефонния разговор с македонския му колега Алексис Ципрас, съобщава електронното издание на вестник Kathimerini.\r\nРазговорът за „финализиране споразумението\", което се очакваше преди десетина дни, ще се състои в рамките на понеделник, разкриха пред медии дипломатически източници. Според средствата за масова информация официални представители от двете страни са обсъдили през уикенда отворените въпроси и са „постигнали напредък\", като Македония е предложила „творчески решения\" по въпроса за идентичността и езика.\r\nСпоред непотвърдени доклади Заев трябва да се срещне в сряда с германския канцлер Ангела Меркел и да й представи с предложението за разрешаване на десетилетния спор за името.", "date": "2018.06.11", "title": "Преглед на международните новини до 18 часа ( Агенция „Фокус“ )"}
{"url": "http://www.focus-news.net/news/2018/06/11/2532633/aktsenti-v-sutreshniya-blok-dobro-utro-balgariya-na-12-yuni.html", "text": "Да очакваме ли изравнителните сметки от „Топлофикация“-София? Летните ремонти започнаха. Какво предстои и къде ще бъде спирана топлата вода? Гост в сутрешния блок „Добро утро, България“ на Радио „Фокус“ ще бъде инж. Боян Паунов, директор дирекция „Експлоатационна дейност“.\r\nПредстоят ли промени в управляващата коалиция? Накъде ще поеме България след Европредседателството? Темата за АЕЦ „Белене“ сред обществото и разнопосочните мнения на политиците. Тези и още въпроси ще коментираме с политолога Първан Симеонов. \r\nНа 12 юни отбелязваме Световния ден за борба с детския труд. Експлоатацията в детските години води до сериозни поражения върху здравето и благосъстоянието на децата. Какво показва статистиката към днешната дата? Ще разговаряме с Дима Христова от Изпълнителна агенция „Главна инспекция по труда“.\r\nХудожникът Соня Ковачева ще представи свои творби в Благоевград. Изложбата се казва „Фокусиране - Париж, Благоевград, Мюнхен“. Подробности за творбите ще разберем от интервю на Лора Калчева от Радио „Фокус“-Пирин.\r\nВ рамките на две години сто деца от училищата на територията на област Кюстендил се докоснаха до професията на полицая и до разнообразните задължения, изпълнявани от служителите на реда. Повече ще научим от Венцеслав Илчев от Радио „Фокус” – Кюстендил.", "date": "2018.06.11", "title": "Акценти в сутрешния блок „Добро утро, България“ на 12 юни"}
{"url": "http://www.focus-news.net/news/2018/06/11/2532634/vitsepremierat-valeri-simeonov-shte-uchastva-v-mezhdunarodna-konferentsiya-za-zapadnite-balkani.html", "text": "Заместник министър-председателят по икономическа и демографска политика Валери Симеонов ще участва на Международна конференция на тема „Българските общности в Западните Балкани – ключов фактор в процеса на присъединяване на страните към Европейския Съюз“. Това  съобщиха от правителствената информационна служба\r\nФорумът ще се проведе на 12 юни от 10.00 ч. в „София Хотел Балкан“.", "date": "2018.06.11", "title": "Вицепремиерът Валери Симеонов ще участва в Международна конференция за Западните Балкани"}
{"url": "http://www.focus-news.net/news/2018/06/11/2532626/mariya-todorova-mon-za-predstoyashtata-uchebna-godina-nay-nakraya-shte-priemem-ministersko-postanovlenie-za-zashtiteni-spetsialnosti.html", "text": "За предстоящата учебна година най-накрая ще приемем министерско постановление за защитени специалности.  Това каза заместник-министърът на образованието и науката Мария Тодорова, директор на Дирекция „Професионално образование и обучение“ към Министерство на образованието и науката по време на Европейския парламент на предприятията, предаде репортер на Агенция „Фокус“. Тя поясни, че за тази цел МОН е направило всичко възможно. По думите ѝ само въпросите с дуалното обучение не са пълния отговор. Тя поясни, че основният въпрос в България е колко и какви хора влизат в професионалното образование и обучение. „По-рано днес бях на среща на строителната камара в България и беше представена статистика, че намаляват учениците в професионалните гимназии, свързани със строителството. Като цяло все пак процентът, съотношението на учещите на професионално и общо образование не се променя. Запазило се е доброто име на професионалното образование. Ние обаче сме по-амбициозни и искаме да повишим този процент, тъй като това ни казва бизнеса“, заяви Тодорова. Тя поясни, че някои от усилията на МОН са насочени в тази посока. По думите ѝ това трябва да стане с информационна кампания. „Когато говорим за обвързване на пазара на труда с икономиката, в случая професионалното образование трябва да подходим по-цялостно“, каза Тодорова. По думите ѝ в България има традиции на така нареченото дуално образование и страната ни може да стъпи на тази основа. \r\nДеница КИТАНОВА", "date": "2018.06.11", "title": "Мария Тодорова, МОН: За предстоящата учебна година най-накрая ще приемем министерско постановление за защитени специалности"}
{"url": "http://www.focus-news.net/news/2018/06/11/2532636/burgas-intenziven-e-avtomobilniyat-trafik-v-grada.html", "text": "Интензивен е автомобилният трафик в Бургас, предаде репортер на Радио „Фокус“ – Бургас. Извършват се ремонтни дейности на пътя Слънчев Бряг – Бургас с изграждане на второ платно, в участъка Поморие-Ахелой. Движението на автомобили е отклонено по алтернативните маршрути, както следва: Бургас – Ахелой през Каблешково; Поморие – Ахелой през Каменар. Съгласно графика на фирмата изпълнител, ремонтите трябва да приключат до 18 юни тази година.\r\nНа вход и изход на Бургас в посока кв. „Ветрен“ движението е затруднено, поради извършване на ремонтни дейности в участъка. На останалите входно-изходни пътни артерии на града движението се осъществява нормално.\r\nИнтензивно е движението към най-големият бургаски комплекс „Меден рудник“, както и по основните улици и булеварди в града. Натоварен е трафикът  в района на кръговото кръстовище “Трапезица” и пред Окръжна болница.  Интензивен е автомобилният трафик  и в района на кръстовището между улиците „Спортна“ и „Индустриална“, както и по бул. „Сан Стефано“ и участъци от бул. “Демокрация”.\r\nВеселина НИКОЛОВА", "date": "2018.06.11", "title": "Бургас: Интензивен е автомобилният трафик в града"}
{"url": "http://www.focus-news.net/news/2018/06/11/2532638/predstoyashti-sabitiya-v-stranata-za-12-yuni-agentsiya-fokus.html", "text": "***\r\nОт 14.30 часа в зала EFE на хотел „Маринела“ министърът на младежта и спорта Красен Кралев ще открие конференцията „Спортът за всички като средство за интеграция и мост между традиции и иновации“.\r\n***\r\nОт 09.00 часа 6-и състав на Специализирания наказателен съд ще заседава по делото срещу Тодор С., Владимир Р. и др., на които са повдигнати обвинения за организиране и ръководене на организирана престъпна група.\r\n***\r\nОт 9.00 часа в залата на IV етаж в МОН ще бъде представен анализ на \r\nрезултатите от майската изпитна сесия на държавните зрелостни изпити. \r\n***\r\nОт 9.30 часа в литературен клуб „Перото“ ще се проведе международна конференция на тема: „3Р for IP: Публично-частно партньорство за закрила на интелектуалната собственост”. \r\n***\r\nОт 09.30 часа в сградата на Висшия съдебен съвет ще се проведе седмичното заседание на съдийската колегия на ВСС.\r\n***\r\nОт 09.30 часа в хотел „Рамада“ президентите на КТ „Подкрепа“ и на КНСБ Димитър Манолов и Пламен Димитров, заедно с министър Бисер Петков, ще открият двудневно заседание на Изпълнителния комитет на IndustriALL Europe – Европейската федерация на промишлените синдикати.\r\n***\r\nОт 09.30 часа 4-ти състав на Специализирания наказателен съд ще заседава по делото срещу Христо Ангеличин, на когото е повдигнато обвинение за безстопанственост в особено големи размери.\r\n***\r\nОт 10.00 часа в зала „Роял 1“ на „София Хотел Балкан“ вицепрезидентът Илияна Йотова ще открие Международна конференция „Българските общности в Западните Балкани – ключов фактор в процеса на присъединяване на страните към Европейския съюз“. В събитието ще участват представители на българските общности в Република Македония, Албания, Сърбия и Косово.\r\n***\r\nОт 10.00 часа 12-и състав на Специализирания наказателен съд ще заседава по делото срещу Младен М., Мария Т., Полина Т. и др., на които са повдигнати обвинения за организиране и ръководене на организирана престъпна група.\r\n***\r\nОт 10.00 часа в голямата зала на Федерацията на научно-техническите съюзи (гр. София, бул. „Раковски“ № 108) ще бъде отбелязана 25-тата годишнина от създаването на Факултета за френско обучение по електроинженерство (ФФОЕ) на Техническия университет – София.\r\n***\r\nОт 10.00 часа в София хотел Балкан ще се проведе уъркшопът  „Ключовете за успех на жените в бизнеса”, който е част от програмата на седмото издание на Годишните награди „Business Lady 2017”, инициирани от сп. Business Lady и Business Lady Club. Церемонията по награждаване започва в 20.00 часа. \r\n***\r\nОт 10.00 часа в хотел Интер Континентал – София министърът на туризма Николина Ангелкова ще открие 5-ата годишна среща на Националния борд по туризъм.\r\n***\r\nОт 10.00 часа в Националния пресклуб на БТА ще се проведе пресконференция на браншови организации в пътническия транспорт, на която ще представят аргументите си против Законопроекта за Българската автомобилна камара (сигнатура 854-01-43), внесен за разглеждане в Народното събрание, и ще информират за предстоящия протест на автобусните превозвачи на 14 юни 2018 г.\r\n***\r\nОт 10.00 часа 15 състав на Софийски градски съд ще заседава по делото срещу Р.Л. (обвинен, че е организирал нападението с гранатомет над А. П., чл.116 НК).\r\n***\r\nОт 10.30 часа в зала 238 в сградата на Народното събрание на пл. „Княз Александър“ ще се проведе заседание на Комисия по правни въпроси. \r\n***\r\nОт 10.30 часа 18-и състав на Специализирания наказателен съд ще заседава по делото срещу Бисер Х. и Ивайло И., на които са повдигнати обвинения за организиране и ръководене на организирана престъпна група.\r\n***\r\nОт 11.00 часа 17-и състав на Специализирания наказателен съд ще заседава по делото срещу Петър П., Станислав М. и др., на които са повдигнати обвинения за организиране и ръководене на организирана престъпна група.\r\n***\r\nОт 11.00 часа в Институцията на омбудсмана на Р България (ул. „Георг Вашингтон“ 22) омбудсманът Мая Манолова и Сдружението за правна помощ на потребителите организират съвместно обсъждане на новите продуктови такси (екотаски) при внос на моторни превозни средства.   \r\n***\r\nОт 11.00 часа 7-и състав на Специализирания наказателен съд ще заседава по делото срещу Цветомил П., на когото е повдигнато обвинение за организиране и ръководене на организирана престъпна група.\r\n***\r\nОт 11.00 часа в Националния пресклуб  на БТА ще се състои пресконференция на тема „Геополитическият пъзел на световната промяна“ с участието на проф. д.ик.н. Нина Дюлгерова - преподавател във ВСУ „Черноризец Храбър“ и ЮЗУ „Св. Неофит Рилски“, и Симеон Николов - Център за стратегически изследвания в сигурността и международните отношения.\r\n***\r\nОт 13.30 часа 17-и състав на Специализирания наказателен съд ще заседава по делото срещу Блага Б. и Иво Д., на които са повдигнати обвинения за организиране и ръководене на организирана престъпна група.\r\n***\r\nОт 13.30 часа 18-и състав на Специализирания наказателен съд ще заседава по делото срещу Браиан С., Калин Й., на които са повдигнати обвинения за организиране и ръководене на организирана престъпна група.\r\n***\r\nОт 13.30 часа 11-и състав на Специализирания наказателен съд ще заседава по делото срещу Атанас С., Стефан Г. и др., на които са повдигнати обвинения за организиране и ръководене на организирана престъпна група.\r\n***\r\nОт 13.30 часа 11-и състав на Специализирания наказателен съд ще заседава по делото срещу Радослав Д., на когото е повдигнато обвинение за изнудване.\r\n***\r\nОт 14.00 часа 16-и състав на Специализирания наказателен съд ще заседава по делото срещу Милко М., Росен Д. и др., на които са повдигнати обвинения за организиране и ръководене на организирана престъпна група.\r\n***\r\nОт 14.30 часа в Министерство на икономката ще се състои брифинг след срещата между заместник-министърa на икономиката Александър Манолев и представител на глобален доставчик на продукти, решения и услуги за управление на енергията и данните в автомобилния сектор, който ще инвестира в ново производствено предприятие в Северна България.\r\n***\r\nОт 15.00 до 17.00 часа народният представител от „БСП за България“ Нона Йотова и общинският съветник Иван Таков ще бъдат на разположение на софиянци в постоянната приемна на БСП – София на ул. \"Леге\" №10, етаж 1.\r\n***\r\nОт 15.00 часа 5-и състав на Специализирания наказателен съд ще заседава по делото срещу Георги И., на когото е повдигнато обвинение за изнудване.\r\n***\r\nОт 18.30 часа в Центъра за култура и дебат „Червената къща“ ще се проведе разговор с журналиста Петър Волгин на тема „Страшен ли е популизмът?“.\r\n***\r\nОт 19.00 часа в Галерия „Юзина“ ще бъде открита експозицията „Биоморфни форми – да запазим Корал 2018“. \r\n***\r\nОт 19.30 часа във „Витоша Парк Хотел“ ще се проведе тематичното лятно парти на Академията за мода „Fashion Party Summer Chic“.\r\n***\r\nОт 20.00 часа в Зала 1 на НДК ще се състои концертът на френска поп-соул звезда IMANY.\r\n***\r\nОт 09.30 часа на поляната пред хотел „Добруджа“ ще бъде открит 11-ият фестивал „Олимпийски надежди“ . Състезанията се \r\nорганизират в 7 вида спорт - футбол, лека атлетика, баскетбол, тенис на \r\nмаса, плажен волейбол, плуване и плажна борба. По традиция надпреварата \r\nе под мотото \"Да открием олимпийските надежди на България\".\r\n***\r\nОт 10.00 часа студенти специалност „География“ към Софийският университет „Св. Климент Охридски“ ще проведат лятната си учебна практика в „Добруджанска къща“.\r\n***\r\nОт 10.30 часа Административен съд – Благоевград организира Ден на отворените врати, който ще се проведе в сградата на съда, находяща се в гр. Благоевград, ул. “Тодор Александров” №47, ет.3. \r\n***\r\nОт 17.00 часа в бейзболната база, която се намира край алеята на парк „Бачиново“ ще започне „Европейска шампионска лига по бейзбол“ 2018 г. \r\n***\r\nОт 17.30 часа на площад „Македония” пред сградата на Камерната опера ще се проведе Информационно събитие по Проект „Готови за работа”, реализиран по Оперативна програма „Развитие на човешките ресурси” 2014-2020.\r\n***\r\nОт 18.30 часа в зала „Пейо Яворов“ ще се проведе годишен концерт на Центъра за личностно и творческо развитие на децата на Благоевград.\r\n***\r\nОт 10.30 часа във Фестивален и конгресен център – Варна ще се състои пресконференция на  Лиса Джерард и „Мистерията на българските гласове“ във връзка с „Интермецо“ - съвместна програма на Международния музикален фестивал „Варненско лято“ и Международния театрален фестивал „Варненско лято“.\r\n***\r\nОт 10.30 часа в зала „Варна“, Община Варна, кметът Иван Портних ще посрещне международни експерти от ACES (Асоциация на европейските столици и градове на спорта) във връзка с кандидатурата на Варна за Европейски град на спорта.\r\n***\r\nОт 11.00 часа в Младежки дом, зала 17, ще се проведе пресконференция за седмото издание на Младежкия медиен фестивал „Арлекин“, организиран от Сдружение „Арлекин“, с подкрепата на Община Варна.\r\n***\r\nОт 14.00 часа в зала „Мадара“ на хотел „Марина“ в к.к. Слънчев ден ще се състои работна среща на участниците в европейски проект EU Healthy gateways Preparedness and action at points of entry (ports, airports, ground crossings) Joint Action 04-2017/Grant Agreement Number : 801493 с представители от 17 европейски страни, включително и от България - министерство на здравеопазването, представители на общинска и областна администрация гр. Варна.\r\n***\r\nОт 15.30 часа в Юнашкия салон ще се проведе пресконференция за Варна като кандидат за Европейски град на спорта. \r\n***\r\nОт 09.20 часа в Националния военен университет „Васил Левски“ във Велико Търново ще се проведе изнесен заседание на парламентарната комисия по отбрана.\r\n***\r\nОт 10.00 часа в областната дирекция на ДФ „Земеделие“ във Велико Търново ще се проведе „Ден на отворени врати“. \r\n***\r\nОт 17.30 часа в Изложбени зали „Рафаел Михайлов“ ще бъде открита изложбата „За България с любов“ - живопис и фотография с автори Татяна Пачгина, Олга Рибакова и Владимир Рибаков.\r\n*** \r\nОт 17.30 часа в РБ „П. Р. Славейков“ ще се проведе представяне на албума „То“ – в памет на художника Орлин Чуховски. \r\n*** \r\nОт 21.00 часа в Летния театър, в рамките на „София филм фест“, ще бъде представен филмът„За тялото и душата“ . \r\n***\r\nОт 10.00 часа в залата на Общински съвет кметът на Община Видин Огнян Ценков и заместник-кметът Венци Пасков  ще  връчат трудовите договори на лицата,  включени в Регионалната програма по заетост. \r\n***\r\nОт 10.30 часа в конферентния център на Областна администрация Видин, ще се проведе Осмата регионална среща на клубовете „Млади възрожденци“,  на която ще присъства Огнян Ценков, кмет на Община Видин.\r\n***\r\nОт 14.00 часа в заседателната зала на Общински съвет Видин кметът Огнян Ценков ще посрещне  учениците от ГПЧЕ \"Йордан Радичков\", участвали в Европейското младежко събитие 2018 в Страсбург, по програма ЕВРОСКОЛА.\r\n***\r\nОт 11.00 часа на прелеза при село Бели извор (област Враца) ще бъде изложен автомобил, претърпял злополука при неправилно преминаване през железопътен прелез. Целта е този автомобил да предизвиква вниманието на водачите на моторни превозни средства като им показва какви могат да бъдат последствията при неспазване на правилата. Инициатива е на Национална компания „Железопътна инфраструктура“ по повод Международният ден за безопасно преминаване през железопътните прелези.\r\n*** \r\nОт 17.30 часа в НЧ „Напредък-1869“ ще се проведе  Годишен концерт на възпитаниците от клас пиано и клас китара на Музикална школа при НЧ „Напредък-1869“.\r\n***\r\nОт 18.00 часа в Огледална зала „Нели Божкова“ ще се проведе годишен концерт на Музикална школа „Доминанта“.\r\n***\r\nОт 14.00 часа в залата на община Каварна ще се проведе заседание на Общинския съвет.\r\n***\r\nОт 17.30 часа в Художествена галерия „Христо Градечлиев“ свои произведения ще представят македонката Гордана Хаджи–Николова и търновката Николина Джановска. \r\n***\r\nОт 13.30 часа в НЧ  „Христо Ботев -1869“ ще бъде открит Национален ученически събор, посветен на 170-тата годишнина от рождението на Христо Ботев. От 17.00 часа ще тръгне шествие със знамена до паметника на Христо Ботев и рецитал на Ботеви стихове. От 19.30 часа ще се състои концерт с участието на Първи ученически гвардейски отряд към ЕГ „Христо Ботев“- гр. Кърджали и Деси Добрева.\r\n***\r\nОт 11.00 часа пред Двореца на културата ще се състои концерт на Духовия оркестър към ОК Дворец на културата, диригент Трифон Трифонов.\r\n***\r\nОт 13.30 часа  Народният представител от ГЕРБ д-р Александър Александров организира приемен ден в кметство „Изток“, намиращо се на ул. „Благой Гебрев“ 15.\r\n***\r\nОт 18.00 часа в малкия на Двореца на културата ще се проведе концерт на ученици от Обединената школа по изкуства към ОК Дворец на културата от класа на Сл. Вражалска.\r\n***\r\nОт 10.00 часа в зала 1 на Окръжен съд ще се гледа делото срещу подсъдимия Благой Н., обвинен в причинена смърт на друго лице след пътнотранспортно произшествие.\r\n***.\r\nОт 10.00 часа в зала 10 на Окръжен съд ще се гледа делото срещу Стефан М. и Петър А., обвинени в отнемането на чужди движими вещи. \r\n***\r\nОт 11.00 часа в Регионалния пресклуб на БТА ще се състои пресконференция на ПП АБВ с участието на председателя на партията Румен Петков.\r\n***\r\nОт 13.30 часа в CraftBar - Пловдив (ул. „Абаджийски“ №15, кв. „Капана“) ще се проведе пресконференция „Заедно за малкия Станислав“. \r\n***\r\nОт 16.00 часа общинският съветник от  ГЕРБ Иван Вичков ще приема граждани в офиса на партията в район „Тракия“ в блок 91.\r\n***\r\nОт 20.00 часа в Античния театър ще бъде открит фестивалът „Пловдив чете“. По време на събитието ще бъдат връчени отличията „Орфеев венец“ – за високи постижения в съвременната поезия и „Златна четка“ – за най-добро художествено оформление на книга.\r\n***\r\nОт 11.00 часа в зала 308 на Община Разград ще се проведе пресконференция по повод предстоящия Капански събор. \r\n***\r\nОт 11.00 часа ул. „Борисова“ №87 ще се състои официалното  откриване на „Медицински център д-р Кунев”.\r\n***\r\nОт 17.00 часа в зала „Княз Александър I“ на Регионалния исторически музех ще бъде представена книгата „Пиперково – извор на живот“. \r\n***\r\nОт 11.30 часа в зала 210 на РУО – Сливен ще бъдат представени на резултатите от държавните зрелостни изпити.\r\n***\r\nОт 18.30 часа в РБ „Захарий Княжески“ ще се проведе среща с мореплавателя Николай Джамбазов и представяне на новата му кница „С Тангра срещу вятъра“. \r\n***\r\nОт 19.00 часа в Драматичния театър ще се проведе постановката „Крадецът на праскови“ по Емилиян Станев. \r\n***\r\nОт 10.00 часа в зала 203 на общината ще има брифинг.\r\n***\r\nОт 20.00 часа в зала „Диана“ ще бъде представен концертът на Камен Донев – „Македонски песни“.", "date": "2018.06.11", "title": "Предстоящи събития в страната за 12 юни (Агенция „Фокус“)"}
{"url": "http://www.focus-news.net/news/2018/06/11/2532637/stara-zagora-vazstanoveno-e-dvizhenieto-po-pat-i-5-stara-zagora-kazanlak-na-vhoda-na-kazanlak.html", "text": "Възстановено е движението по път I-5 Стара Загора - Казанлък на входа на град Казанлък. Това съобщиха от пресцентъра на Агенция \"Пътна инфраструктура\".", "date": "2018.06.11", "title": "Стара Загора: Възстановено е движението по път I-5 Стара Загора - Казанлък на входа на Казанлък"}
{"url": "http://www.focus-news.net/news/2018/06/11/2532623/kanal-5-makedoniya-zoran-zaev-i-aleksis-tsipras-sa-govorili-1-chas-utre-shte-se-chuyat-povtorno.html", "text": "Дългоочакваният телефонен разговор между премиерите на Македония и Гърция Зоран Заев и Алексис Ципрас се е провел между 14 и 15 часа в понеделник, потвърдиха пред МИА от правителството в Скопие, предава скопският телевизионен „Канал 5“.\r\nЗаев и Ципрас са разговаряли по неразрешените въпроси в спора за името и са разгледали няколко идеи за решения. Договорено е във вторник преди обед да се проведе нов разговор.\r\nПревод и редакция:", "date": "2018.06.11", "title": "„Канал 5“ (Македония): Зоран Заев и Алексис Ципрас са говорили 1 час, утре ще се чуят повторно"}
{"url": "http://www.focus-news.net/news/2018/06/11/2532625/protothema-zoran-zaev-nay-nakraya-se-obadi-na-aleksis-tsipras-po-vaprosa-za-imeto.html", "text": "Според гръцката държавна телевизия ERT, дългоочакваният телефонен разговор между премиерите на Гърция и Македония Алексис Ципрас и Зоран Заев е продължил един час и се е случил в около 15:00 часа, пише електронното издание на гръцкия вестник Protothema.\r\nДвамата лидери, съгласно същата информация, са се разбрали да се чуят отново във вторник сутринта, за да финализират споразумението, което, както се твърди, ще разреши десетилетния спор за името на бившата югорепублика.\r\nЗаев е заявил също, че комуникацията на всички нива продължава и че са обсъдени няколко стратегии за приключване на спора. Той е обещал също, че щом се чуе с Ципрас във вторник, ще информира гражданите.\r\n\"Ние сме в последните минути, когато се опитваме да се доближим взаимно до позициите си и когато това стане, ние заедно ще съобщим приятните новини на гражданите и на двете страни\", увери Заев.\r\nПревод и редакция:", "date": "2018.06.11", "title": "Protothema: Зоран Заев най-накрая се обади на Алексис Ципрас по въпроса за името"}
{"url": "http://www.focus-news.net/news/2018/06/11/2532639/blagoevgrad-na-gkpp-kulata-trafikat-e-intenziven-i-v-dvete-posoki-za-tovarni-avtomobili.html", "text": "На ГКПП \"Кулата\" трафикът е интензивен и в двете посоки за товарни автомобили. Това съобщиха за Радио „Фокус“-Пирин от \"Гранична полиция\". Нормално интензивен е трафикът на останалите гранични пунктове с Република Гърция.\r\nЛора КАЛЧЕВА", "date": "2018.06.11", "title": "Благоевград: На ГКПП \"Кулата\" трафикът е интензивен и в двете посоки за товарни автомобили"}
{"url": "http://www.focus-news.net/news/2018/06/11/2532640/vanyo-kostin-kmet-na-obshtina-chuprene-chetiri-godini-nishto-ne-se-pravi-s-protivopehotnite-mini-koito-ostanaha-v-gorni-lom-sled-vzriva-ubil-15-dushi.html", "text": "Четири години нищо не се прави с противопехотните мини, които останаха в Горни Лом след взрива, убил 15 души, каза за Радио „Фокус“ – Видин Ваньо Костин, кмет на Община Чупрене. Той посочи, че затова, по решение на Общинския съвет, е подал сигнал до главния прокурор Сотир Цацаров. „Хората се безпокоят, питат постоянно какво ще се случи с тези мини. Това са 5 склада, пълни с мини. Там собственикът се смени“, обясни Ваньо Костин. Той допълни, че има охрана на мястото, където е завод „Миджур“, идват и комисии за проверка. „В Горни Лом винаги задават въпроси относно сигурността, свързана със съхранението на тези мини. Искат да знаят има ли опасност за тях, за имуществото им. Затова и подадох сигнал до главния прокурор - за да се направи обстойна проверка“, заяви Ваньо Костин.\r\nАнна ЛОЗАНОВА", "date": "2018.06.11", "title": "Ваньо Костин, кмет на Община Чупрене: Четири години нищо не се прави с противопехотните мини, които останаха в Горни Лом след взрива, убил 15 души"}
{"url": "http://www.focus-news.net/news/2018/06/11/2532630/plyus-info-makedoniya-spored-gratskoto-pravitelstvo-razgovorat-mezhdu-zoran-zaev-i-aleksis-tsipras-e-preminal-v-dobar-klimat.html", "text": "Дългоочакваният телефонен разговор между премиерите на Гърция и Македония Алексис Ципрас и Зоран Заев е преминал в добър климат, съобщиха от кабинета на гръцкия министър-председател, а след едночасовия разговор двамата са се разбрали да се чуят отново във вторник сутринта. Потвърждението за провеждането на разговора между двамата премиери дойде едновременно и от двете страни, предава македонската електронна медия „Плюс инфо“.\r\n„Премиерът Алексис Ципрас днес по обяд проведе телефонен разговор с премиера на БЮРМ (Бившата югославска република Македония) Зоран Заев, който премина в добър климат. Двамата премиери се договориха да завършат своите разговори по време на нов телефонен разговор във вторник сутринта“, съобщиха от кабинета на Ципрас.\r\nПревод и редакция:", "date": "2018.06.11", "title": "„Плюс инфо“ (Македония): Според гръцкото правителство, разговорът между Зоран Заев и Алексис Ципрас е преминал в добър климат"}
{"url": "http://www.focus-news.net/news/2018/06/11/2532635/veliko-tarnovo-ogranicheno-e-dvizhenieto-v-uchastak-ot-patya-mezhdu-selata-stefan-stambolovo-i-obedinenie.html", "text": "Ограничено е движението в участък от пътя между селата Стефан Стамболово и Обединение. Забраната е въведена за отсечката от км 16+700 до км 26+113, а причината е извършване на ремонтни дейности. От Областно пътно управление – Велико Търново уточниха за Радио „Фокус“ – Велико Търново, че обходният маршрут е през село Полски Сеновец и град Полски Тръмбеш. Ремонтите трябва да приключат до края на юни. Условията за пътуване в областта са нормални. Времето е ясно и слънчево, настилките сухи. Температурата на въздуха е около 30 градуса. Движението в края на работния ден е интензивно. Допълнително въведени ограничения в региона няма. Проходът на Републиката е отворен за движение, но остава в сила опасността от падащи камъни. Полицейски служители следят за правилното протичане на движението в областта. Патрули има на входовете и изходите на Велико Търново, както и в по-натоварените участъци от първокласната и второкласна пътна мрежа. Тежки инциденти до момента не са регистрирани, но органите на реда призовават водачите все пак да карат внимателно. Затворен за движение е пътят между Велико Търново и село Шемшево през Западна промишлена зона, а причината е влошено състояние на мостово съоръжение. Обходният маршрут за селата Шемшево, Буковец и Керека се извършва по гл. път I-4  – през село Леденик.\r\nЛуиза ТРАНЧЕВА", "date": "2018.06.11", "title": "Велико Търново: Ограничено е движението в участък от пътя между селата Стефан Стамболово и Обединение"}
{"url": "http://www.focus-news.net/news/2018/06/11/2532641/depozirani-ostavki-v-kabineta-borisov-3-spravka-agentsiya-fokus.html", "text": "23 февруари 2018 г. \r\nМинистърът на енергетиката Теменужка Петкова обявява, че ще депозира своята оставка ден, след като става ясно, че чешката компания ЧЕЗ е взела решение да продаде бизнеса си у нас на българската компания „Инерком България“. В медиите се появява информация, че министър Петкова е кума на Гинка Върбакова, която ръководи фирмата, която иска да закупи бизнеса на ЧЕЗ, което министърът опровергава. В крайна сметка Петкова депозира своята оставка  след разговор с премиера Борисов с мотива, че не иска да има каквито и да е съмнения при провеждането на сделката с продажбата на бизнеса на ЧЕЗ. В средата на март Коалиционният съвет не прие, че има основание за оставката на Теменужка Петкова и тя остана на поста енергиен министър.30 октомври 2017 г. \r\nМинистърът на здравеопазването проф. Николай Петров подава оставка, която премиерът Бойко Борисов приема. Решението на Петров идва ден, след като е излъчено медийно разследване, уличаващо министъра, че като шеф на ВМА е сключил договори за близо 1,6 млн. лв с фирмата на мъжа, от когото дъщеря му има дете. Единствените две поръчки, печелени от въпросната фирма, са били само във ВМА и само по времето на Николай Петров. Обществените поръчки са спечелени от компанията, която даже не е била регистрирана по БУЛСТАТ. Случаят е отразен в одитен доклад, но прокуратурата е отказала да образува наказателно производство.", "date": "2018.06.11", "title": "Депозирани оставки в кабинета „Борисов 3“ (Справка Агенция „Фокус“)"}
{"url": "http://www.focus-news.net/news/2018/06/11/2532642/gd-granichna-politsiya-intenziven-e-trafikat-za-tovarni-avtomobili-na-gkpp-kulata-gkpp-kapitan-andreevo-i-gkpp-dunav-most-vidin.html", "text": "На българо-гръцката граница на ГКПП \"Кулата\" трафикът е интензивен и в двете посоки за товарни автомобили. Това съобщиха от пресцентъра на ГД \"Гранична полиция\". На българо-турската граница трафикът е интензивен на ГКПП \"Капитан Андреево\" за товарни автомобили на изход. На българо-румънската граница трафикът е интензивен на ГКПП \"Дунав мост-Видин\" също за товарни автомобили на изход. На българо-сръбската и българо-македонската граница трафикът е нормален на всички гранични контролно-пропускателни пунктове.", "date": "2018.06.11", "title": "ГД \"Гранична полиция\": Интензивен е трафикът за товарни автомобили на ГКПП \"Кулата\", ГКПП \"Капитан Андреево\" и ГКПП \"Дунав мост-Видин\""}
{"url": "http://www.focus-news.net/news/2018/06/11/2532644/blagoevgrad-povishena-opasnost-ot-padashti-kamani-ima-v-kresnenskoto-defile-i-po-pat-simitli-gotse-delchev.html", "text": "В област Благоевград не се извършват ремонтни дейности по първокласната, второкласната и третокласната пътна мрежа в региона, заради които да са въведени ограничения за движението. Това съобщиха за Радио „Фокус“ - Пирин от Областно пътно управление – Благоевград. Към този час трафикът е нормално натоварен по главен път Е-79 и автомагистрала „Струма“, както ѝ по второкласен път – 19 Симитли – Гоце Делчев. Пътните настилки в областта са сухи и нормално проходими. През деня не са регистрирани тежки пътни инциденти в региона. Повишена опасност от падащи камъни има в Кресненското дефиле и по второкласен път – 19 Симитли – Гоце Делчев.\r\nЛора КАЛЧЕВА", "date": "2018.06.11", "title": "Благоевград: Повишена опасност от падащи камъни има в Кресненското дефиле и по път Симитли – Гоце Делчев"}
{"url": "http://www.focus-news.net/news/2018/06/11/2532646/varna-narodnite-predstaviteli-tanya-petrova-i-emiliya-milkova-sa-sred-uchreditelite-na-obshtestven-komitet-za-yubileya-na-varnenskiya-teatar.html", "text": "Народните представители от ГЕРБ-Варна Таня Петрова и Емилия Милкова подкрепиха идеята за учредяване на Обществен комитет за юбилея на Варненския театър. На сцена „Ротонда” в ДТ „Стоян Бъчваров” бе учреден Обществен комитет за честване на 100-годишния юбилей на Варненския драматичен театър, който се навършва на 12 март, 2021 г. Това съобщиха от пресцентъра на ПП ГЕРБ – Варна.\r\nНа събитието присъстваха Даниела Димова, директор на Театрално-музикален продуцентски център - Варна и председател на Постоянната комисия по култура при Общински съвет-Варна, Веселина Михалкова, артистичен директор на ДТ „Стоян Бъчваров”, емблемите на Драмата – актьорите Грациела Бъчварова и Михаил Мутафов, режисьори, драматурзи, поети, общественици.\r\nНародните представители от ГЕРБ-Варна Таня Петрова и Емилия Милкова приветстваха инициативата и заявиха готовност да се включат с предложения за събития, посветени на юбилея.\r\n„Инициативата за учредяване на Обществен комитет е прекрасна. Не само като народен представител, но и като човек, който е свързан с изкуството като моя страст през годините, подкрепям горещо идеята.Образованието, изкуството и театърът са неразривно свързани. Хората, които са свързали своя живот с театъра и имат мисия на духовни водачи, трябва благородно да я прегърнат”, призова Петрова.\r\nЕмилия Милкова коментира, че за нея е изключителна чест да участва в Обществения комитет. И благодари на директора на ТМПЦ-Варна Даниела Димова. „Като човек, свързан с Варна, като човек с отношение към театъра, към драматургията, към културните процеси в града, съм изключително щастлива да бъда част от инициативния комитет. Отворена съм за идеи и контакти”, каза Милкова. Тя окачестви събитието по учредяването на комитета като изключително важно, тъй като „театърът във Варна е с дългогодишна история”.\r\n„През ДТ „Стоян Бъчваров” са минали редица изтъкнати актьори, режисьори, сценографи. С престижните, национално признати награди, с които бива удостоен, в последните години Варненският театър се оказва един от водещите в страната. С много провокативни и интересни постановки. Смятам, че тази институция заслужава уважение”, добави Милкова.\r\nДиректорът на ТМПЦ-Варна Даниела Димова благодари на всички, които са се отзовали на поканата за учредяване на Обществения комитет. Тя заяви, че кметът на Варна Иван Портних първи ще положи подпис в книгата за създаване на инициативен комитет, посветен на юбилея на театъра. Димова благодари на народните представители Таня Петрова и Емилия Милкова, че са прегърнали идеята. И заяви, че комитетът вече се радва на признание от председателя на Съюза на българските артисти Христо Мутафчиев.\r\nДиректорът на Театрално-музикален продуцентски център - Варна анонсира част от предстоящите събития, посветени на честването.\r\n„Най-важни за актьора са творческите задачи. Режисьорът Явор Гърдев се завръща на варненска сцена с премиера на постановката „Драконът”. Главна роля в нея изпълнява доайенът Михаил Мутафов. Премиерата е през октомври. През февруари догодина предстои премиера на още един спектакъл с режисьор Пламен Марков. Преговаряме с Галин Стоев, режисьор от световна класа. За чуждестранно участие ще разчитаме на партньорите ни от Международния театрален фестивал „Варненско лято”, анонсира Димова. Председателят на Постоянната комисия по култура при Общински съвет-Варна сподели, че предстои да бъде изготвен летопис на театъра. Планира се и заснемането на филм, посветен на юбилея. В началото на творческия сезон ръководството на ДТ „Стоян Бъчваров” ще обяви конкурс за изработване на бронзов бюст на основателя на театъра.\r\nКлючова цел на ръководството е ремонт на Сцена Филиал. „Преди 4 г. бе открита реновираната основна сцена на театъра. Сцена „Филиал” не е ремонтирана 50 г., последният козметичен ремонт е отпреди 15 г. Документите са напълно готови. Очакваме преди юбилея, след 1 – 2 години, сцената да бъде модернизирана. Имаме пълната подкрепа на кмета на Варна Иван Портних, както и на Общинския съвет”, категорична бе Даниела Димова.\r\nСлед учредяването на Обществения комитет бе официално представена книгата на пиара на ТМПЦ-Варна Виолета Тончева –  „Пристрастно. Театърът на Варна”.", "date": "2018.06.11", "title": "Варна: Народните представители Таня Петрова и Емилия Милкова са сред учредителите на Обществен комитет за юбилея на Варненския театър"}
{"url": "http://www.focus-news.net/news/2018/06/11/2532643/burgas-ustanovena-e-samolichnostta-na-zaginaliya-vodach-na-zatisnatiya-ot-tir-mikrobus.html", "text": "Установена е самоличността на загиналия водач на затиснатия от ТИР микробус в района на Ришкия проход, каза за Радио „Фокус“ – Бургас говорителят на ОДМВР - Бургас Цветелина Рандева. Това е 40-годишен мъж от с. Планиница, община Руен. Той е пътувал с брат си и съпругите им. Двамата братя са с двойно, а жените им - с турско гражданство. По думите на Рандева в микробуса е имало три деца – 2 момчета на 8 и 13 год., които са синове на водача на микробуса, и бебе на 9 месеца, което е дете на брата на шофьора. Трите деца заедно с 39-годишната майка на двете момчета и още една жена са в шуменската болница. Още един мъж е пътувал с тях.\r\nДеница ДИМИТРОВА", "date": "2018.06.11", "title": "Бургас: Установена е самоличността на загиналия водач на затиснатия от ТИР микробус"}
{"url": "http://www.focus-news.net/news/2018/06/11/2532647/veliko-tarnovo-regionalnoto-upravlenie-po-obrazovanie-vrachi-pochetna-nagrada-na-uchitel-ot-spg-aleko-konstantinov-v-svishtov.html", "text": "Регионалното управление по образование в старата столица връчи почетна награда на учител от СПГ „Алеко Константинов” в Свищов. Това съобщиха от пресцентъра на Община Свищов. „Продължавайте с достойнство и последователност да водите своите ученици в света на познанието, преподавайки им уроците на живота. Нашето време изисква освен любов към младите хора и професията – да дадем отговори на всички въпроси и предизвикателства, стоящи пред обществото”, с тези думи началникът на РУО инж. Розалия Личева се обърна към удостоените с почетната награда учители в празничното си обръщение. Наградите са учредени по повод 24 май – Деня на българската просвета и култура и на славянската писменост.\r\nНа тържествена церемония областният управител – проф. д-р Любомира Попова, и инж. Розалия Личева, началник на инспектората на образованието връчиха плакети, грамоти и книги за постигнати високи резултати за учебната 2017/2018 година на директори, учители и ученици.\r\nИнж. Зорница Минчева – старши учител в гимназиален етап в Свищовска професионална гимназия „Алеко Константинов” бе една от четиримата, удостоени с престижната награда „Учител на годината”. А за подготовката на учениците Мариел Йорданов и Николай Методиев, класирани в Национално състезание „Най-добър техник в машинистроенето-2018” и заели второ отборно място и трето индивидуално, получи грамота.", "date": "2018.06.11", "title": "Велико Търново: Регионалното управление по образование връчи почетна награда на учител от СПГ „Алеко Константинов” в Свищов"}
{"url": "http://www.focus-news.net/news/2018/06/11/2532650/plovdiv-hirurgichnoto-otdelenie-v-mbal-asenovgrad-otbelyaza-65-godini-ot-svoeto-sazdavane.html", "text": "Хирургичното отделение в МБАЛ - Асеновград отбеляза 65 години от своето създаване. Това съобщиха за Радио „Фокус“- Пловдив от Община Асеновград. Събитието е отбелязано с водосвет за здраве от асеновградски духовници и презентация за историята на отделението. На празника са присъствали много официални гости, сред които кметът на общината д-р Емил Караиванов, народният представител д-р Христо Грудев, общински съветници, предишни и настоящи служители на отделението, включително пенсионирани лекари, медицински сестри и санитари.\r\nРъководителите на всички болнични звена са поздравили д-р Кожухаров - началник на асеновградската хирургия. Кметът д-р Караиванов е поднесъл поздравления към него и целия екип и е подарил картина на големия художник Васил Папазов.\r\n\"Две пана със фотоси от изминалите 65 години, свързани с живота и работата в хирургичното отделение на МБАЛ- Асеновград върнаха присъстващите в дните от самото му основаване до днес\", посочиха от Общината. Всички гости са получили подарък малка икона на св. Лука Кримски, светецът хирург.", "date": "2018.06.11", "title": "Пловдив: Хирургичното отделение в МБАЛ - Асеновград отбеляза 65 години от своето създаване"}
{"url": "http://www.focus-news.net/news/2018/06/11/2532648/d-r-andrey-naydenov-obshtina-burgas-obshtinskata-komisiya-po-vodno-spasyavane-v-burgas-izvarshi-proverka-na-vsichki-yazoviri-na-teritoriyata-na-obshtinata.html", "text": "Общинската комисия по водно спасяване в Бургас извърши проверка на всички язовири на територията на общината. Това каза за Радио „Фокус“ – Бургас д-р Андрей Найденов, председател на комисията към Община Бургас. По думите е констатирана липса на табели „Къпането забранено“ и че зоната е неохраняема. Относно случая с удавеното 11-годишно момче край р. Струма д-р Найденов коментира, че групата от деца е била при реката без придружител, а това също е едно от изискванията. „Щом има къпане трябва да има и съответното обезопасяване. Трябва да има водни спасители и да има определено място за целта. За местата, където не е разрешено се поставят табели на три езика – български, немски и руски и да се спазват строго тези правила“, заяви той. Според Найденов за предотвратяване на удавянията, съществуват съответните наредби за водно спасяване и обезопасяването на водните площи, които указват кои закрити и открити водни площи подлежат на контрол, а за да може този контрол да съществува, кметствата създават комисии за осъществяване на контрола.\r\nДеница ДИМИТРОВА", "date": "2018.06.11", "title": "Д-р Андрей Найденов, Община Бургас: Общинската комисия по водно спасяване в Бургас извърши проверка на всички язовири на територията на общината"}
{"url": "http://www.focus-news.net/news/2018/06/11/2532649/tsvetan-simeonov-btpp-imame-otlichno-satrudnichestvo-sas-segashniya-ekip-na-ministerstvo-na-obrazovanieto-i-naukata.html", "text": "Имаме отлично сътрудничество със сегашния екип на Министерство на образованието и науката. Това каза  председателят на Българската търговско-промишлена палата Цветан Симеонов по време на Европейския парламент на предприятията 2018 г., предаде репортер на Агенция „Фокус“. По думите му присъствието на представител на МОН е илюстрация, че се берат плодовете на предишните усилия. „Не мога да не спомена приноса на предишния министър на образоването, с когото благодарение на нашите усилия въведохме две неща по законодателен път. Едното беше, че в закона се предвиди обучение по предприемачество от първите класове на училище и второто, че дирекцията а средно образование, която дотогава съществуваше и където преобладаваха тези, които учеха в реалните гимназии с общообразователните, беше разделена и беше отделена специална дирекция, посветена на професионалното образование. Вярно е, че след 20 години ще берем плодовете на тези усилия, но всеки ден ние влагаме в нашето бъдеще чрез професионално обучение на децата“, допълни Симеонов.   \r\nДеница КИТАНОВА", "date": "2018.06.11", "title": "Цветан Симеонов, БТПП: Имаме отлично сътрудничество със сегашния екип на Министерство на образованието и науката"}
{"url": "http://www.focus-news.net/news/2018/06/11/2532651/d-r-kristof-laytl-evropalati-badeshteto-na-evropa-e-prekaleno-vazhno-za-da-go-ostavim-na-polititsite.html", "text": "Бъдещето на Европа е прекалено важно, за да го оставим на политиците. Това каза д-р Кристоф Лайтл, председател на Европалати по време на Европейския парламент на предприятията 2018 г., предаде репортер на Агенция „Фокус“. „Поздравления за българската търговска палата и на вас специално за организирането на това издание на Европейски парламент на предприятията. Поздравления за всички вас, които организирахте и участвахте до края. Като предприемач, съм свикнал да избирам идеи, тук има много идеи, които чух, много благодаря за дискусията. Да ,наистина отне повече време, но беше много интересно. Един парламент трябва да обсъжда нещата, иначе не е парламент. Три неща, които приемам. Първо, липсата на квалифицирана работна ръка, както обсъждахме. Мисля, че професионалното обучение ще бъде приоритет така, както вие предложихте за европалатите от есента на тази година. Ние ще го направим приоритет номер едно. Призовавам ви не само да се обърнете към държавата да направи нещо, не само фирмите. 60% искат да допринасят, а палатите? Имаме национални палати, имаме 1700 регионални палати. Те трябва заедно с компаниите да го осъществят и ние ще ви подпомагаме. Тази есен ще направим един обмен на най-добри практики може би заедно с комитета за регионите. Това ще включа в дневния ред на есента“, коментира Лайтл. \r\n„На второ, място цифровият единен пазар. Това е допълнителен комитет. На трето място – клъстерите. Да, много добре знам това, което казахте, че клъстерите подкрепят малките и средни предприятия, затова ние ще включим клъстерите в услугите, които предлагат. Европалатите утре ще имат много решителен ден, ще направят една реформа, много значителна реформа последните 60 години. В организационен, в комуникационен и финансов аспект, ние покриваме всякакви компании, всички сектори и искаме да се превърнем в най-силното представителство на бизнеса. Не само това, ние знаем, че Европалати трябва да изгражда Европа на бъдещето. От какво има нужда бъдещата Европа? Договори за свободна търговия с партньорите. Трябва да вдигнем знамето на свободата. Имаме нужда от споразумение за сътрудничество с научни институти“, заяви той. По думите му трябва да се даде бъдеща перспектива за следващото поколение. Според него, ако не бизнесът, никой политик не може да го направи. „Практически можем. Да, имаме нужда от подкрепа. Не можем да действаме сами, трябва да работим в мрежа, но не можем без икономиката да дадем бъдеща перспектива за младите хора“, посочи председателят на Европалати. \r\nДеница КИТАНОВА", "date": "2018.06.11", "title": "Д-р Кристоф Лайтл, Европалати: Бъдещето на Европа е прекалено важно, за да го оставим на политиците"}
{"url": "http://www.focus-news.net/news/2018/06/11/2532654/kathimerini-treta-anarhistka-grupirovka-poiska-osvobozhdavane-na-terorist-ot-17-noemvri-zavladya-tsentralata-na-siriza-vav-volos.html", "text": "В трети инцидент само за понеделник, 20 члена на анархистка групировка завладяха районната централа на управляващата партия в Гърция СИРИЗА (Съюз на радикалното ляво) в град Волос и останаха там, като поискаха освобождаването на лишения от свобода терорист от организацията „17 ноември“ Димитрис Куфодинас, който обяви гладна стачка на 30 март, пише електронното издание на гръцкия вестник Kathimerini.\r\nГоворейки през високоговорител, извършителите на окупацията, които се наричат „Инициатива за освобождаване“, заявиха, че в ход е  „безпрецедентна манипулация на правосъдната хунта за тероризиране на части дори от държавния апарат, които не се връзват с нейните желания“.\r\nКуфодинас, който излежава 11 доживотни присъди за ролята си в терористичната групировка „17 ноември“, обяви гладна стачка на 30 март, с искане за редовни отпуски от затвора и премахване на мярката, наложена от Главния прокурор, за вето над неговите искания за отпуски от затвора.\r\n„Катимерини“ припомня, че малко след 10:00 сутринта в понеделник, членове на неизвестна антисистемна групировка са нахлули в сградата, където се помещава Гръцко-американския съюз в Солун, изписали са слогани в подкрепа на Куфодинас и са хвърлили листовки.\r\nПреди това, към 08:00, 20 члена на анархистката групировка „Рубикон“ опитаха да нахлуят в Министерството на вътрешните работи на Гърция в Атина, но това беше осуетено от охранителите, които задържаха всички анархисти.Агенция „Фокус“ припомня: \r\nПревод и редакция:", "date": "2018.06.11", "title": "Kathimerini: Трета анархистка групировка поиска освобождаване на терорист от „17 ноември“, завладя централата на СИРИЗА във Волос"}
{"url": "http://www.focus-news.net/news/2018/06/11/2532652/plovdiv-izkopnite-deynosti-na-ploshtad-akad-nikolay-haytov-v-asenovgrad-shte-zapochnat-na-18-yuni.html", "text": "Изкопните дейности на площад „Акад. Николай Хайтов” в Асеновград, свързани с проекта за рехабилитация на канализационната и водоснабдителната мрежа в града, ще започнат на 18 юни (понеделник), а не днес, както бе обявено миналата седмица. Това съобщиха за Радио „Фокус“-Пловдив от Общината. Това се налага поради забавяне на разрешителното за строеж от Регионалната дирекция за национален строителен контрол.\r\nОт Общината припомнят, че ще бъдат подменени 550 м. канализационни тръби и съпътстващ водопровод от началото на площада /до НЧ „Родолюбие”/ до края на ул. „Изложение”. За тези дейности по проекта са предвидени средства в размер на 1 390 000 лв. Срокът за изпълнение е 30 работни дни.\r\nЩе бъдат изпълнени всички предписания за безопасността на придвижване в района на изкопните работи с необходимите предпазни мрежи, предупредителни табели и съоръжения за временно преминаване.\r\nСлед подмяната на тръбите площадната настилка ще бъде възстановена в първоначалния й вид.", "date": "2018.06.11", "title": "Пловдив: Изкопните дейности на площад „Акад. Николай Хайтов” в Асеновград ще започнат на 18 юни"}
{"url": "http://www.focus-news.net/news/2018/06/11/2532655/nsi-s-156-namalyava-iznosat-na-balgariya-za-treti-strani-prez-perioda-yanuari-april-2018-g-v-sravnenie-sas-sashtiya-period-na-2017-g.html", "text": "През периода януари - април 2018 г. износът на България за трети страни намалява с 15.6% в сравнение със същия период на 2017 г. и е на стойност 4 774.4 млн. лева. Основни търговски партньори на България са Турция, Китай, Сърбия, бившата югославска република Македония, Руската федерация и Съединените американски щати, които формират 55.0% от износа за трети страни. Това сочи статистика на Националния статистически институт. През април 2018 г. износът на България за трети страни намалява с 9.7% спрямо същия месец на предходната година и е в размер на 1 274.6 млн. лева.\r\nПрез периода януари - април 2018 г. при износа на България за трети страни, разпределен според Стандартната външнотърговска класификация, най-голям ръст в сравнение със същия период на 2017 г. е отбелязан в секторите „Мазнини, масла и восъци от животински и растителен произход“ (22.8%) и „Химични вещества и продукти“ (10.9%) (табл. 4 от приложението). Най-голям спад се наблюдава в секторите „Минерални горива, масла и подобни продукти“ (65.3%) и „Безалкохолни и алкохолни напитки и тютюн“ (49.0%).\r\nВносът на България от трети страни през периода януари - април 2018 г. намалява с 2.3% в сравнение със същия период на 2017 г. и е на стойност 6 712.4 млн. лева (по цени CIF). Най-голям е стойностният обем на стоките, внесени от Руската федерация, Турция, Китай и Сърбия.\r\nПрез април 2018 г. вносът на България от трети страни се увеличава с 3.0% спрямо същия месец на предходната година и е в размер на 1 757.5 млн. лeвa.\r\nПри вноса от трети страни, разпределен според Стандартната външнотърговска класификация, през периода януари - април 2018 г. спрямо същия период на 2017 г. най-голямо процентно увеличение е отчетено в секторите „Безалкохолни и алкохолни напитки и тютюн“ (46.0%) и „Мазнини, масла и восъци от животински и растителен произход“ (35.7%). Спад се наблюдава само в сектор „Минерални горива, масла и подобни продукти“ (28.3%).\r\nВъншнотърговското салдо (износ FOB - внос CIF) на България с трети страни през периода януари - април 2018 г. е отрицателно и е в размер на 1 938.0 млн. лева. По цени FOB/FOB (след елиминиране на разходите за транспорт и застраховки при внос на стоки) салдото също е отрицателно и е на стойност 1 452.2 млн. лева.\r\nПрез април 2018 г. външнотърговското салдо (износ FOB - внос CIF) с трети страни е отрицателно и е на стойност 482.9 млн. лева.\r\nПрез периода януари - април 2018 г. от България са изнесени стоки общо на стойност         16 633.2 млн. лв. и в сравнение със същия период на 2017 г. износът се увеличава с 3.5%.\r\nПрез април 2018 г. общият износ възлиза на 4 172.7 млн. лв. и се увеличава с 6.8% спрямо същия месец на предходната година.\r\nПрез периода януари - април 2018 г. в страната са внесени стоки общо на стойност             19 731.8 млн. лв. (по цени CIF), или с 5.8% повече спрямо същия период на 2017 година. \r\nПрез април 2018 г. общият внос се увеличава с 6.2% спрямо същия месец на предходната година и възлиза на 4 973.4 млн. лева.\r\nОбщото външнотърговско салдо (износ FOB - внос CIF) е отрицателно през периода януари - април 2018 г. и е на стойност 3 098.6 млн. лева. По цени FOB/FOB (след елиминиране на разходите за транспорт и застраховки при внос на стоки) салдото през периода януари - април 2018 г. също е отрицателно и е в размер на 1 851.8 млн. лева. \r\nПрез април 2018 г. общото външнотърговско салдо (износ FOB - внос CIF) е отрицателно и е на стойност 800.7 млн. лева. По цени FOB/FOB салдото също е отрицателно и е в размер на 512.8 млн. лева.", "date": "2018.06.11", "title": "НСИ: С 15.6% намалява износът на България за трети страни през периода януари-април 2018 г. в сравнение със същия период на 2017 г."}
{"url": "http://www.focus-news.net/news/2018/06/11/2532656/sport-rodzhar-federer-shte-igrae-s-misha-zverev-v-shtutgart.html", "text": "Представителят на Германия Миша Зверев се класира за втория кръг на турнира в Щутгарт след победа над квалификанта от Русия Михаил Южни с 2:0 сета за 90 минути. Така той ще спори за място на четвъртфиналите с водача в схемата на турнира Роджър Федерер, който се завръща на корта след близо три месеца отсъствие.", "date": "2018.06.11", "title": "Спорт: Роджър Федерер ще играе с Миша Зверев в Щутгарт"}
{"url": "http://www.focus-news.net/news/2018/06/11/2532645/svetovnoizvestniyat-gratski-kompozitor-mikis-teodorakis-gratskite-ministri-kamenos-i-kotsiyas-uchastvat-v-zagovora-na-sasht-za-unishtozhenie-na-rusiya-i-iran.html", "text": "Световноизвестният гръцки композитор Микис Теодоракис твърди, че министърът на отбраната и министърът на външните работи на Гърция Панос Каменос и Никос Коцияс са кукли на конци в плана на САЩ за евентуално бъдещо нападение над Русия и Иран, пише електронното издание на гръцкия вестник Protothema.\r\nВ своя статия, гръцкият композитор критикува жестоко правителството за слабата му позиция по отношение на Турция и БЮРМ (Бившата югославска република Македония) и призовава за организиране на референдум за действията на гръцките министри.\r\nСпоред Микис Теодоракис, двамата министри, които „служат на интересите на САЩ и НАТО на 100%“, ще доведат Гърция до „война с Турция“ (Панос Каменос) и „до роля, съответстваща на тази на Албания и Скопие, което означава тя да стане главната връзка на Западните Балкани със страните от НАТО, в кампания, целяща унищожаването на Русия и Иран“ (Никос Коцияс).\r\n„Защо да не проведем референдум с въпроса какво мислят хората за машинациите на Коцияс и Каменос“, чуди се Теодоракис.\r\nСветовноизвестният композитор, независимо че първоначално е бил скептично настроен, пише, че „днес, когато нашият народ е отчаян, на колене и затворен в себе си, може би е твърдо късно“, но в последствие си спомня, че гръцкият народ „може да направи стъпки назад, но, когато почувства, че гърбът му е опрян в стената, може да стане или героичен, или робски“.\r\nПревод и редакция:", "date": "2018.06.11", "title": "Световноизвестният гръцки композитор Микис Теодоракис: Гръцките министри Каменос и Коцияс участват в заговора на САЩ за унищожение на Русия и Иран"}
{"url": "http://www.focus-news.net/news/2018/06/11/2532659/smolyan-dezakarizatsiya-na-trevnite-ploshti-sreshtu-balhi-i-karlezhi-se-izvarshva-v-zlatograd.html", "text": "В Златоград се извършва дезакаризация на тревните площи на обществени места, които се обработват с препарати против кърлежи и бълхи. Това съобщиха от Община Златоград. Пръскането против кърлежи е започнало в 05.00 часа днес.\r\nВлизането в обработените терени е забранено, а жителите и гостите на града трябва да са особено предпазливи 24 часа след третирането на площите.\r\nНеобходим е строг родителски контрол и недопускане навлизането и игра на децата в обработените терени, в периода до 12 юни 2018 г.\r\nСобствениците на домашни животни, птици и пчели да ограничат достъпа на животните до обществените тревни площи в горецитирания период.\r\nОбработени против кърлежи ще бъдат тревни площи в централна градска част, междублокови пространства на улица „България”, ул. „Стефан Стамболов”, ул. „Беловидово”, ул. „Хан Аспарух”, ул. „Ахрида”, ул. „Миньорска”, детски градини и детски площадки.", "date": "2018.06.11", "title": "Смолян: Дезакаризация на тревните площи срещу бълхи и кърлежи се извършва в Златоград"}
{"url": "http://www.focus-news.net/news/2018/06/11/2532620/makfaks-makedoniya-albaniya-otreche-tvardeniyata-che-shte-stroi-lager-za-vazvrashtentsi-ot-islyamska-darzhava.html", "text": "Официална Тирана опроверга твърденията, че правителството на Албания има проект за изграждане на лагер за приемане на завърнали се бойци от „Ислямска държава“ от балканските страни, което всъщност било изкривяване на думите на българския премиер Бойко Борисов, изречени в албанската столица, предава македонската информационна агенция „Макфакс“.\r\nСъветникът по сигурността на албанското правителство Сандер Леши съобщи, че става дума за фалшиви новини, които имат за цел да провокират, тъй като няма нито проект, нито изобщо идея за подобен лагер.\r\nПревод и редакция:", "date": "2018.06.11", "title": "„Макфакс“ (Македония): Албания отрече твърденията, че ще строи лагер за възвръщенци от „Ислямска държава“"}
{"url": "http://www.focus-news.net/news/2018/06/11/2532658/blagoevgrad-30-dobrovoltsi-ot-balgarski-cherven-krast-sa-uchastvali-v-izdirvatelnite-meropriyatiya-za-tyaloto-na-11-godishnoto-momche-koeto-se-udavi-v-reka-struma-kray-kresna.html", "text": "30 доброволци от Български червен кръст са участвали в издирвателните мероприятия за тялото на 11-годишното момче, което се удави в река Струма край Кресна. Това каза за Радио „Фокус“-Пирин Ясен Сливенски, директор на Дирекция „Мениджмънт на бедствията“ при Български червен кръст. Той уточни, че издирвателните дейности са били два дни – събота и неделя. По думите му в събота те са продължили до 21,00 часа вечерта, като в продължение на 5 часа 30 души от БЧК са подпомагали „Пожарна безопасност и защита на населението“ и Полицията специализирано с рафтове и канута по реката. Сливенски допълни, че освен това доброволците са обхождали двата бряга на реката в района на инцидента и в доста голям периметър. Той добави, че в неделя издирването е започнало около 07,00 часа сутринта, като тогава са се включили само 10 доброволци от БЧК, тъй като е имало и други доброволци и е била организирана системата по линия на общините, „Пожарна безопасност и защита на населението“. Сливенски обясни, че са имали екип, който с лодка по вода е обезпечавал работата на водолазите, като това всъщност е бил и замисъла – заедно да търсят тялото, но все пак са го открили професионалните водолази на „Пожарна безопасност и защита на населението“, защото в района е било доста дълбоко и не е имало как това да се случи по друг начин.\r\n„Средната възраст на хората, които са доброволци при нас е 25-26 години“, заяви той и посочи, че често хора именно на тази възраст са ядрото на доброволческите екипи за бедствия при наводнения. „Ако погледнем профила на доброволците най-радостното е, че има млади хора. Има такива, които нямат търпение да навършат 18 години, за да станат доброволци, тъй като това е задължително условие, за да се включат в доброволните екипи за работа при бедствия на БЧК“, коментира Сливенски. По думите му в момента в този курс повечето доброволци са мъже, но радостното е, че има и жени. „Има и още кандидати, не е необходимо да са единствено добри плувци, между нашите доброволци има и психолози, които също работеха и в случая с роднините на това момче, което се издирваше. Всеки, който има желание може да се обърне към съответния областен съвет на Българския червен кръст и да стане доброволец“, каза още Ясен Сливенски.\r\nНатали СТЕФАНОВА", "date": "2018.06.11", "title": "Благоевград: 30 доброволци от Български червен кръст са участвали в издирвателните мероприятия за тялото на 11-годишното момче, което се удави в река Струма край Кресна"}
{"url": "http://www.focus-news.net/news/2018/06/11/2532657/stoyanka-stoykova-regionalen-sayuz-na-prevozvachite-pazardzhik-proverkata-na-shofyorite-na-avtobusi-za-alkohol-se-izvarshva-ot-organite-na-kat-ili-avtomobilnata-administratsiya.html", "text": "Проверката на шофьори на автобуси за употреба на алкохол или наркотици се извършва от органите на КАТ или автомобилната администрация, каза за Радио „Фокус“ – Пазарджик Стоянка Стойкова, председател на Регионалния съюз на превозвачите в Пазарджик. Тя уточни, че фирмите също могат да изискват медицински документи за здравословното състояние на шофьорите. „Някога те се проверяваха преди конкретния курс, но сега контролът е от страна на органите на реда. Отговорността се носи от водача. Фирмата може да назначи механик, който да следи за състоянието на автобуса. Може да назначи и лекар, който да провери здравословното състояние на шофьора. Някои от транспортните фирми го правят, но има и такива, които разчитат на отговорността на водачите“, коментира Стойкова. Тя каза също, че браншовата организация може да сезира КАТ или автомобилната администрация за случаи, при които има съмнения за състоянието на водача, но не може да принуди да го проверят.\r\nВаня НИКОЛОВА", "date": "2018.06.11", "title": "Стоянка Стойкова, Регионален съюз на превозвачите - Пазарджик: Проверката на шофьорите на автобуси за алкохол се извършва от органите на КАТ или автомобилната администрация"}
{"url": "http://www.focus-news.net/news/2018/06/11/2532660/st-komisar-nikolay-dimov-odmvr-smolyan-delata-na-shestimata-zadarzhani-za-pritezhanie-na-narkotitsi-na-sabora-v-polkovnik-serafimovo-shte-badat-gledani-tazi-sedmitsa.html", "text": "Делата на шестимата задържани за притежание на наркотици на събора в Полковник Серафимово ще бъдат гледани тази седмица. Това каза за Радио „Фокус“ – Смолян старши комисар Николай Димов – директор на Областна дирекция на МВР – Смолян. За осигуряване на сигурността на мероприятието бе проведена полицейска операция в селото, тъй като дни преди събора бе задържана и 36-годишна жена от Бургас с 613 таблетки амфетамин и екстази, с цел разпространение отново в същото населено място, припомни той. Срещу всички задържани, в това число и двама чужденци от Великобритания са образувани бързи производства. По думите на ст. комисар Димов за чужденците е организиран и допълнителен ресурс и в по-спешен порядък се правят изследвания на наркотиците в лаборатория в Пловдив. Той подчерта, че всички задържани ще бъдат изправени през съда през тази седмица. „Жената от Бургас, който е задържана с рекордното количество наркотици, е освободена под домашен арест, тъй като има малко дете. Тя е задържана и друг път за подобни престъпления и е с престъпно минало“, каза още ст. комисар Димов.\r\nНели ГЕРГЬОВСКА", "date": "2018.06.11", "title": "Ст. комисар Николай Димов, ОДМВР-Смолян: Делата на шестимата задържани за притежание на наркотици на събора в Полковник Серафимово ще бъдат гледани тази седмица"}
{"url": "http://www.focus-news.net/news/2018/06/11/2532617/ramush-haradinay-shte-tryabva-da-sformirame-kosovskata-armiya-sas-zakon.html", "text": "Министър-председателят на Косово заяви в понеделник, че трансформацията на Силите за сигурност на Косово (ССК) в Армия на Косово не може да бъде направена чрез конституционни промени заради съпротивата на най-голямата партия на косовските сърби „Сръбска листа“, съобщи кореспондентът на МИА от Прищина, предава македонската електронна медия „Свободна Европа“.\r\nЗа промяна на Конституцията, е заявил Харадинай, са нужни две трети от гласовете на депутатите от „Сръбска листа“, което не може да се очаква, с оглед на категоричната позиция на партията, но и на официален Белград, против формиране на косовска войска.\r\n„Регулирането на въпроса чрез конституционна промяна, е кажи-речи невъзможно, тъй като е нужно квалифицирано мнозинство от две трети, което значи и от депутатите сърби. С оглед на състоянието на нещата, ни е трудно да калкулираме, че ще имаме тези гласове. В определен момент ще бъдем принудени да регулираме войската на Косово със закон“, обясни косовският премиер.\r\nПревод и редакция:", "date": "2018.06.11", "title": "Рамуш Харадинай: Ще трябва да сформираме косовската армия със закон"}
{"url": "http://www.focus-news.net/news/2018/06/11/2532663/veliko-tarnovo-komisiya-proveryava-baseynite-i-vodnite-ploshti-v-obshtinata.html", "text": "Комисия проверява басейните и водните площи в община Велико Търново. Тя е сформирана от специалисти от местната администрация и Регионалната структура на БЧК. Това каза за Радио „Фокус“ – Велико Търново Румяна Христова, специалист по водно спасяване в Регионалната структура на БЧК. По думите ѝ председател на групата е д-р Диляна Вачкова, директор Дирекция „Социални дейности и здравеопазване“ в Община Велико Търново. Експертите следят за техническата изправност на съоръженията, дали има констатирани проблеми и годни ли са те за пускане в експлоатация за настоящия сезон. При откриване на нарушения, ще се издават съответните предписания и ще се налагат санкции. Проверките ще са във всички басейни и водни площи, които се използват като такива. Те ще продължат два дни.\r\nЛуиза ТРАНЧЕВА", "date": "2018.06.11", "title": "Велико Търново: Комисия проверява басейните и водните площи в общината"}
{"url": "http://www.focus-news.net/news/2018/06/11/2532662/varna-otsastvie-na-podsadim-e-otlozhilo-deloto-za-srutvaneto-na-hotel-veronika-ubilo-chetirima-rabotnitsi.html", "text": "Отсъствието на един от подсъдимите – Валентин П. , осъществяващ строителния надзор над рухналия през 2015 година хотел „Вероника“ в курорта „Слънчев ден“, стана причина да не бъде даден ход на делото. Това съобщиха от пресцентъра на Окръжен съд – Варна. Съдът трябваше да заседава в три последователни дни, но се наложи определянето на нови дати за разглеждане на делото, тъй като строителният надзорник е бил включен в държавна приемателна комисия, която разглежда разрешителни за пускането в експлоатация на строителни обекти. Заповедта за назначението си  Валентин П. получил в края на миналата работна седмица. Поради почивните дни не успял да уведоми навреме съда, както и да се отпише от комисията.\r\nВсички страни по делото се обединиха около становището, че отсъствието на надзорника представлява процесуална пречка и трябва да бъде насрочено ново заседание. Следващите дати, на които ще се гледа делото са 1, 2, 3 и 4 октомври.\r\nЗа почти година, това е първото отлагане на делото, поради отсъствие на подсъдим.\r\nИнцидентът стана на 8 април 2015 г., когато 11-етажният хотел „Вероника“ се срути върху четирима работници, които загинаха на място. След 2-годишно разследване, през юли 2017г. обвинението беше внесено в Окръжен съд – Варна. При инцидента има само един оцелял работник, който е излязъл буквално секунди преди хотела да се срути и в момента е привлечен като свидетел по делото.\r\nСпоред разследващите, отговорни за смъртта на работниците са строителният надзорник Валентин П. от фирма „Инекс консулт“ ООД, който бил консултант, изпълняващ строителния надзор и координатор по здравословни и безопасни условия на труд. От същата фирма подсъдима е и експертката по строителен надзор Виолета Д. Подсъдими са още инспекторът по здраве и безопасност в „Планекс“ ООД и координатор по здравословните и безопасни условия на труд Валентин Т., техническият ръководител на обекта Мехнур М., Пламен Н. от фирма „Бултранспорт груп“ ЕООД и Йовко Р., който бил координатор по здравословните и безопасни условията на труд.\r\nСпоред прокуратурата при подготовката за реконструкция не били изрично посочени подлежащите на премахване елементи на хотела и как това ще се отрази на останалите, които имат носещи функции. Липсвал и проект-схема за временното подпиране на конструкцията, не били посочени технологията, редът и последователността на демонтиране, както и механизацията, която ще се използва.\r\nДелото представлява над 4200 страници материали, събрани в 24 тома, както и 8 тома класьори. Досега са били изслушани 43 свидетели и 12 вещи лица, изготвили 5 съдебни експертизи. Общо 12 адвокати участват в делото, защитаващи страните по делото.\r\nАко подсъдимите бъдат признати за виновни, предвиденото в закона наказание за това престъпление е лишаване от свобода от 3 до 10 години.", "date": "2018.06.11", "title": "Варна: Отсъствие на подсъдим е отложило делото за срутването на хотел „Вероника“, убило четирима работници"}
{"url": "http://www.focus-news.net/news/2018/06/11/2532661/petar-georgiev-zam-kmet-na-obshtina-sadovo-tri-ot-obshto-pette-uchilishtni-avtobusa-koito-obsluzhvat-obshtinata-sa-moralno-ostareli.html", "text": "Три от общо петте училищни автобуса, които обслужват община Садово са морално остарели и с изтекъл ресурс. Това съобщи за Радио „Фокус”- Пловдив Петър Георгиев, зам.-кмет на община Садово. „Общо взето се справяме с транспорта, но тези три автобуса са много стари, те са получени от МОН през 2007 година и вече започнаха да дават дефекти, непрекъснато някой от тях е в ремонт”, каза Георгиев. Общината е подала искане до МОН за нови автобуси, но засега няма резултат.\r\nОбщина Садово се обслужва в момента от 5 училищни автобуса, единият от които е 33-местен, а останалите -16-местни. „Те возят децата до 7 училища на територията на общината, както и до детските градини”, поясни Георгиев. Автобусите се поддържат от Общината. „Минават прегледи на всеки 6 месеца, следим състоянието им, обути са със зимни и летни гуми, но сме притеснени, тъй като ресурсът на тези три автобуса е изтекъл”, каза още зам.-кметът. По думите му те нямат климатична система и е много топло през летните месеци. От Общината се надяват за новата учебна година да им бъде доставен поне един нов училищен автобус.\r\nПо думите на Петър Георгиев досега Общината не е имала проблем с шофьорите на автобусите, не са им съставяни актове. „По-скоро имаме проблем с учениците, които возим, тъй като са много буйни и палави, въпреки дежурните учители, които ги съпровождат”, каза още Георгиев. По тази причина в автобусите е поставено видеонаблюдение.\r\nЦветана ТОНЧЕВА", "date": "2018.06.11", "title": "Петър Георгиев, зам.-кмет на община Садово: Три от общо петте училищни автобуса, които обслужват общината, са морално остарели"}
{"url": "http://www.focus-news.net/news/2018/06/11/2532665/vidin-natovaren-e-trafikat-v-oblastta.html", "text": "Натоварен е трафикът във Видинска област, каза за Радио „Фокус“ – Видин дежурният служител в Областно пътно управление. В посока за граничен пункт „Дунав мост 2“ се движат предимно тежкотоварни автомобили, най-оживен е трафикът в участъка на главен път Е-79 между Видин и Дунавци. Движението по път III-1411 с. Слана Бара – Видин е ограничено за автомобили над 5 т поради компрометирано експлоатационно състояние на мост. Движението по път III-1411 с. Буковец – с. Слана бара в участъка между с. Буковец и с.Слана бара е ограничено поради авариен ремонт на мост над р. Тополовец. Във Видин трафикът е натоварен в централната градска част, на входно-изходните артерии на града и по бул. „Панония“.\r\nАнна ЛОЗАНОВА", "date": "2018.06.11", "title": "Видин: Натоварен е трафикът в областта"}
{"url": "http://www.focus-news.net/news/2018/06/11/2532667/smolyan-normalno-se-osashtestvyava-dvizhenieto-po-patishtata-v-oblastta.html", "text": "Нормално се осъществява движението по пътищата в област Смолян, съобщи за Радио „Фокус“ – Смолян дежурният в Областно пътно управление – Смолян. Времето е с променлива облачност, а пътните настилки са сухи. Повишена е опасността от падащи камъни по всички направления в региона, затова водачите трябва да шофират със съобразена скорост и повишено внимание. През деня не са постъпвали сигнали за инциденти по пътищата в региона.\r\nОстава затворен пътят Смолян – Мадан, край село Тикале заради голямото срутище. Обходният маршрут за автомобили до 12 тона е Влахово – Орешец. Другите алтернативни маршрути на затворения път са Смолян – Смилян – Рудозем за тежкотоварни автомобили и Смолян – Фатово – Рудозем за леките автомобили.\r\nПо пътя Лъки – хижа „Момчил юнак“ и по пътя Момчиловци – Славейно е ограничено движението за товарни автомобили над 12 тона. По пътя Широка лъка – Девин трябва да се шофира с повишено внимание заради пропадане на пътен банкет. Движението по пътя с. Арда – с. Горна Арда остава ограничено за МПС с тегло над 10 т, поради пропадане и стеснение на една от пътните ленти.\r\nВ Смолян автомобилният трафик в края на първия работен ден от седмицата е по-интензивен по бул. „България“, прилежащите към него улици и кръстовища, както и входно-изходните артерии на града.\r\nНели ГЕРГЬОВСКА", "date": "2018.06.11", "title": "Смолян: Нормално се осъществява движението по пътищата в областта"}
{"url": "http://www.focus-news.net/news/2018/06/11/2532664/varna-sas-sadeystvieto-na-tsentara-po-transfuzionna-hematologiya-gerb-organizira-kravodaritelska-aktsiya-v-grada.html", "text": "Структурите на Жени ГЕРБ и Младежи ГЕРБ във Варна организират кръводарителска акция, която ще се проведе със съдействието на Районния център по трансфузионна хематология. Инициативата стартира в навечерието на 14 юни – световен ден на доброволния и безвъзмезден кръводарител. Това съобщиха от пресцентъра на ПП ГЕРБ – Варна.\r\nВсеки, който желае да помогне за спасяването на човешки живот, би могъл да дари кръв на 13 юни (сряда) в офиса на ГЕРБ  в район „Одесос”, на ул. „Хаджи Димитър” №3. Мобилният медицински екип на Центъра по трансфузионна хематология ще бъде там от 10.00 до 14.00 часа.\r\nНа 15 юни (петък) акция по кръводаряване ще се проведе и в офиса на ГЕРБ в район „Приморски”, на ул. „Войнишка” №1, отново между 10.00 и 14.00 ч.", "date": "2018.06.11", "title": "Варна: Със съдействието на Центъра по трансфузионна хематология ГЕРБ организира кръводарителска акция в града"}
{"url": "http://www.focus-news.net/news/2018/06/11/2532666/kyustendil-obshtina-dupnitsa-priema-dokumenti-za-podpomagane-na-semeystva-s-reproduktivni-problemi.html", "text": "Община Дупница приема документи за подпомагане на семейства с репродуктивни проблеми. Това съобщи за Радио „Фокус” – Кюстендил Нина Александрова, специалист в отдел „Социални дейности“ към Община Дупница. Кампанията се провежда за седма поредна година, приемът на документи започна от днес. В деловодството на администрацията се приемат заявления за финансиране на „ин витро“ процедури. Двойките ще могат да разчитат на финансова помощ в размер на 1 500 лв. Крайният срок за кандидатстване е 17 септември. „Критериите, на които трябва да отговарят семействата, са регламентирани в правилник, приет от Общинския съвет”, каза Нина Александрова. По думите й за периода от 2012 година до края на 2017 година няма неодобрена двойка, която да не е получила финансова помощ. Вече има данни за 27 деца, родени с финансовата помощ на Община Дупница.\r\nВенцеслав ИЛЧЕВ", "date": "2018.06.11", "title": "Кюстендил: Община Дупница приема документи за подпомагане на семейства с репродуктивни проблеми"}
{"url": "http://www.focus-news.net/news/2018/06/11/2532668/religiyamk-balgarskata-tsarkva-otbelyaza-1000-godini-ohridska-arhiepiskopiya-v-prazen-hram.html", "text": "Повече новинарски екипи, отколкото вярващи, можеха да се забележат в съборния храм Александър Невски в София, най-голямата църква на БПЦ, където българската църква отслужи литургия за 1000-годишнината от създаването на Охридската архиепископия, пише македонският портал „Религия.мк“.\r\nПорталът акцентира върху това, че на съвместната литургия на Синода на БПЦ не са се появили двамата митрополити (Пловдивският Николай и Старозагорският Киприан), които са били против решението БПЦ да не присъства на мероприятията по отбелязването на 1000-годишнината на ОА в Охрид.\r\nГости от другите православни църкви са били само представители на Руската и Римската православни църкви.\r\nПревод и редакция:", "date": "2018.06.11", "title": "“Религия.мк“: Българската църква отбеляза 1000 години Охридска архиепископия в празен храм"}
{"url": "http://www.focus-news.net/news/2018/06/11/2532674/nsi-s-131-se-uvelichava-iznosat-na-balgariya-za-es-prez-perioda-yanuari-mart-2018-g-spryamo-sashtiya-period-na-2017-g.html", "text": "През периода януари - март 2018 г. износът на България за ЕС се увеличава с 13.1% спрямо същия период на 2017 г. и е в размер на 8 960.7 млн. лева. Основни търговски партньори на България са Германия, Италия, Румъния, Гърция, Франция и Белгия, които формират 68.6% от износа за държавите - членки на ЕС. Това сочи статистика на Националния статистически институт.\r\nПрез март 2018 г. износът за ЕС нараства със 7.4% спрямо същия месец на предходната година и е в размер на 3 181.7 млн. лева.\r\nПри износа на България за ЕС, разпределен според Стандартната външнотърговска класификация, през периода януари - март 2018 г. в сравнение със същия период на предходната година най-голям ръст е отбелязан в секторите „Храни и живи животни“ (42.9%) и „Необработени (сурови) материали, негодни за консумация (изкл. горивата)“ (25.7%). Спад се наблюдава в сектор „Минерални горива, масла и подобни продукти“ (26.7%).\r\nВносът на България от ЕС през периода януари - март 2018 г. се увеличава с 11.4% спрямо същия период на 2017 г. и е на стойност 9 803.5 млн. лв. по цени CIF. Най-голям е стойностният обем на стоките, внесени от Германия, Италия, Румъния, Испания и Гърция.\r\nПрез март 2018 г. вносът на България от държавите - членки на ЕС, нараства с 9.9% спрямо същия месец на предходната година и е в размер на 3 657.9 млн. лева. \r\nПри вноса от ЕС, разпределен според Стандартната външнотърговска класификация, през периода януари - март 2018 г. в сравнение със същия период на 2017 г. най-голямо процентно увеличение е отчетено в сектор „Необработени (сурови) материали, негодни за консумация (изкл. горивата)“ (36.4%), а най-голямо намаление се наблюдава в сектор „Мазнини, масла и восъци от животински и растителен произход“ (10.3%).\r\nВъншнотърговското салдо (износ FOB - внос CIF) на България с ЕС за периода януари - март 2018 г. е отрицателно и е на стойност 842.8 млн. лева. По цени FOB/FOB (след елиминиране на разходите за транспорт и застраховки при внос на стоки) салдото също е отрицателно и е в размер на 242.6 млн. лева.", "date": "2018.06.11", "title": "НСИ: С 13.1% се увеличава износът на България за ЕС през периода януари-март 2018 г. спрямо същия период на 2017 г."}
{"url": "http://www.focus-news.net/news/2018/06/11/2532672/ministar-valentin-radev-shte-poseti-botevgrad.html", "text": "Министър Валентин Радев утре, 12 юни, ще бъде на посещение в Ботевград, където ще проведе среща със състава на районното управление и кметове от общината. Това съобщиха от пресцентъра на МВР. След срещите, около 15.30 се очаква брифинг за медиите пред районното управление на МВР.", "date": "2018.06.11", "title": "Министър Валентин Радев ще посети Ботевград"}
{"url": "http://www.focus-news.net/news/2018/06/11/2532675/pres-24-za-edin-den-v-cherna-gora-mozhe-da-letuvate-10-dni-v-gartsiya-neveroyatni-tseni.html", "text": "За един ден в Черна гора може да летувате 10 дни в Гърция – невероятни цени. Това пише „Прес 24“ и уточнява, че не е шега. Медията привежда данни, че чадърите на плажа на Свети Стефан и Маестрала на ден струват до 120 евро с 2 шезлонга. Така на семейство за 10 дни ще са необходими 2.400 евро. Ако двойка реши да прекара един ден на шезлонги на Кралския плаж, трябва да отдели 120 евро, за което получава и безплатна вода, изчислява македонската медия. Само за чадъри едно четиричленно семейство трябва да поиска кредит, защото излиза толкова, колкото и пансион в гръцките хотели, предава Радио „Фокус“ в рубриката „Балкански туристически часовник“. А ето и какво показва ценоразписът на шезлонгите по известните плажове в Черна гора:\r\n„Кралския плаж“ 120 евро, „Свети Стефан“ е 70 евро, на „Маестрал“ цената е малко по-ниска – 50 евро; на „Сутоморе“ 10 евро, а на „Бечичи“ между 6 и 15 евро.", "date": "2018.06.11", "title": "„Прес 24“: За един ден в Черна гора може да летувате 10 дни в Гърция – невероятни цени"}
{"url": "http://www.focus-news.net/news/2018/06/11/2532670/rozaliya-licheva-ruo-veliko-tarnovo-proveryavame-vsichki-dokumenti-predi-organiziraneto-na-uchenicheski-patuvaniya-pri-narusheniya-ekskurziyata-otpada-do-otstranyavaneto-im.html", "text": "Документална проверка преди организирането на всяко едно ученическо пътуване в областта извършва Регионалното управление по образованието. При откриване на някакви нарушения, екскурзията отпада, до тяхното отстраняване. Това каза за Радио „Фокус“ – Велико Търново инж. Розалия Личева, началник на РУО - Велико Търново. Тя добави, че за всеки конкретен случай, се издава отделно становище, като обобщена статистика за откази не се води. „Проверяват се условията на договорите, но самите дейности не включват контрол върху лицензите на туроператорите. За това има специална агенция“, отбеляза инж. Личева. Тя уточни, че се следи за спазване на Закона за туризма и Наредбата за ученическите пътувания. Документите се събират от училищата, а в Инспектората има специалисти, които следят за изправността им.\r\nЛуиза ТРАНЧЕВА", "date": "2018.06.11", "title": "Розалия Личева, РУО - Велико Търново: Проверяваме всички документи преди организирането на ученически пътувания, при нарушения – екскурзията отпада до отстраняването им"}
{"url": "http://www.focus-news.net/news/2018/06/11/2532676/plovdiv-oblagorodiha-mezhdublokovo-prostranstvo-v-rayon-severen.html", "text": "Облагородиха междублоково пространство в район „Северен“ в Пловдив. Това съобщиха за Радио „Фокус” – Пловдив от районната администрация.  Подобрена е екологичната градска среда между улиците „Йоан Екзарх“ от №8 до №16 и ул. „Амбарица“ и по този начин микрорайонът се приближава към потребностите и изискванията на гражданите за по-хигиенична и по-благоприятна жизнена среда. В посоченото междублоково пространство растат над 75 големи дървета, далеч е от интензивни улици и е затворено от блокове, което го прави един от най-екологичните микрорайони в „Северен”. Днес там бяха окосени и почистени тревните площи, насипан бе чист и обезпаразитен пясък в двата пясъчника, монтирани бяха 3 броя нови кошчета за смет и поставени 2 броя нови паркови пейки, като общият брой на тези съоръжения вече е 14. Сменени са и ребрата на повредените пейки и са премахнати опасните съоръжения на съществуващата детска площадка. Монтирани са нови седалки на люлките с два коша – за деца до 3 години и за деца от 3 до 12 год.\r\nВ инициативата на районната администрация се включиха и граждани, живущи в района.\r\nВсички съоръжения в междублоковото пространство са пребоядисани.", "date": "2018.06.11", "title": "Пловдив: Облагородиха междублоково пространство в район „Северен“"}
{"url": "http://www.focus-news.net/news/2018/06/11/2532669/burgas-prostrelyanoto-v-slanchev-bryag-22-godishno-momiche-se-podobryava-i-veche-nyama-opasnost-za-zhivota-mu.html", "text": "Простреляното в Слънчев бряг 22-годишно момиче се подобрява и вече няма опасност за живота му. Това каза за Радио „Фокус“ – Бургас Юлия Андреева, говорител на УМБАЛ – Бургас.  Симона Тодорова, която бе простреляна в лявото слепоочие на 2 юни в Слънчев бряг, вече се опитва да говори. След като вече няма опасност за живота й, тя ще бъде преместена в друго отделение“, каза още Андреева.„Фокус“ припомня, че момичето бе откарано в бургаската болница в кома, след като 38-годишният Михаил Станчев стреля по нея и бизнесмена Коста Николов в курортен комплекс „Слънчев бряг“. Симона бе оперирана веднага, а няколко дни след това състоянието й започна да се подобрява.\r\nВеселина НИКОЛОВА", "date": "2018.06.11", "title": "Бургас: Простреляното в Слънчев бряг 22-годишно момиче се подобрява и вече няма опасност за живота му"}
{"url": "http://www.focus-news.net/news/2018/06/11/2532677/svobodna-dalmatsiya-v-splitski-restorant-mestnite-zaplashtat-edna-tsena-prez-turisticheskiya-sezon-a-turistite-druga.html", "text": "В известен сплитски ресторант местните заплащат една цена през туристическия сезон, а за туристите всичко друго, което купуват, има различна, пише „Свободна Далмация“.  От медията посочва, че подобна ситуация се повтаря от години в Хърватия по време на туристическия сезон. Гражданите коментират, че така се гонят туристи, но нищо не се променя. „Местните могат да продължат да пият кафе на \"нормални\" цени, а чужденците така и не знаят колко ще се плати на сервитьора от съседната маса. И всеки е щастлив“, отбелязва „Свободна Далмация“ и добавя, че не е никак чудно защо не е лесно да се намери кетъринг в Хърватия. Факт е, че ценоразписът в ресторантите и магазините са видни,  адаптирани са към стандартите на чуждестранни граждани и се опитват да се доближат до тези в ЕС, предава Радио „Фокус“ в рубриката „Балкански туристически часовник“. А ето и част от ценоразписа: ризото струва 120 куни (17,14 евро), за пица трябва да се плати 100 куни (14,28), бира 40 куни (5,71 евро), за чаша вино 45 куни (6,42 евро), а за капучино 35 куни (5 евро).", "date": "2018.06.11", "title": "„Свободна Далмация“: В сплитски ресторант местните заплащат една цена през туристическия сезон, а туристите друга"}
{"url": "http://www.focus-news.net/news/2018/06/11/2532678/sport-senegal-pobedi-yuzhna-koreya-s-20-v-kontrola.html", "text": "Отборът на Сенегал завърши подготовката си за Световното първенство в Русия с победа с 2:0 над друг участник на Мондиала – Южна Корея. И двете попадения за африканците паднаха през второто полувреме, като първо Ким Йон Гвон си отбеляза автогол в 67-ата мунута, а в добавеното време Муса Конате оформи крайния резултат. Двубоят се игра при затворени врата в Австрия. Първият мач на Сенегал на Световното е срещу Полша на 19-и юни, а ден по-рано азиатците играят срещу Швеция.", "date": "2018.06.11", "title": "Спорт: Сенегал победи Южна Корея с 2:0 в контрола"}
{"url": "http://www.focus-news.net/news/2018/06/11/2532679/yambol-vremenno-dvizhenieto-po-pat-ii-79-s-dobrich-s-zlatinitsa-se-osashtestvyava-v-edna-lenta-poradi-paten-intsident.html", "text": "Временно движението по път II-79 с. Добрич – с. Златиница се осъществява в една лента поради пътнотранспортно произшествие. Това съобщиха от пресцентъра на Агенция \"Пътна инфраструктура\". Движението в района се регулира от \"Пътна полиция\".", "date": "2018.06.11", "title": "Ямбол: Временно движението по път II-79 с. Добрич – с. Златиница се осъществява в една лента поради пътен инцидент"}
{"url": "http://www.focus-news.net/news/2018/06/11/2532671/temata-balgariya-v-chuzhdite-medii-agentsiya-fokus.html", "text": "Първият посланик на Словения в България Аджей Франгеш официално встъпи в длъжност в понеделник, предава държавната информационна агенция STA, като се позовава на съобщение от Министерството на външните работи в Любляна. \r\nФрангеш е бивш съветник на министър-председателя Миро Церар. Той бе назначен за извънреден и пълномощен посланик на Словения в България от президента Борут Пахор на 24 май тази година.\r\n*** България стартира двугодишна програма за рехабилитация на ранени в Донбас, предава информационната агенция УНИАН, като уточнява, че в рамките на проекта страната ни ще посрещне около 300 войници, ранени на фронтовата линия в Източна Украйна.\r\nПървата група украински войници вече отпътуваха за България, съобщи правителството в Киев. „Група от 10 ветерани от войната, ранени в източната част на Украйна, напусна страната на 9 юни за двуседмична програма за рехабилитация в България“, се казва в разпространеното съобщение. Уточнява се, че програмата се реализира  въз основа на споразумение между Министерството на отбраната на Република България и Министерството на социалната политика на Украйна в рамките на Доверителния фонд на НАТО за медицинска рехабилитация за Украйна. \r\nГрупата се състои от участници в антитерористичната операция в Донбас, които са ранени, осакатени или са били засегнати по друг начин от военни операции в Източна Украйна. Те ще бъдат приети във военна болница в Хисаря.\r\n*** Министър-председателят на Турция Бинали Йълдъръм ще се срещне с българския си колега Бойко Борисов на 12 юни, предава държавната Anadolu Agency.\r\nОт разпространеното съобщение става ясно, че срещата между двамата премиери ще се проведе в Измир. В рамките й Йълдъръм и Борисов ще обсъдят въпроси, свързани с икономиката, енергетиката, културата и двустранното сътрудничество.\r\nДруги подробности около планирания разговор не се съобщават.\r\n*** Повече новинарски екипи, отколкото вярващи, можеха да се забележат в съборния храм Александър Невски в София, най-голямата църква на БПЦ, където българската църква отслужи литургия за 1000-годишнината от създаването на Охридската архиепископия, пише македонският портал „Религия.мк“.\r\nПорталът акцентира върху това, че на съвместната литургия на Синода на БПЦ не са се появили двамата митрополити (Пловдивският Николай и Старозагорският Киприан), които са били против решението БПЦ да не присъства на мероприятията по отбелязването на 1000-годишнината на ОА в Охрид.\r\nГости от другите православни църкви са били само представители на Руската и Римската православни църкви.\r\n*** Официална Тирана опроверга твърденията, че правителството на Албания има проект за изграждане на лагер за приемане на завърнали се бойци от „Ислямска държава“ от балканските страни, което всъщност било изкривяване на думите на българския премиер Бойко Борисов, изречени в албанската столица, предава македонската информационна агенция „Макфакс“.\r\nСъветникът по сигурността на албанското правителство Сандер Леши съобщи, че става дума за фалшиви новини, които имат за цел да провокират, тъй като няма нито проект, нито изобщо идея за подобен лагер.\r\n***Тирана опроверга изявлението на българския премиер Бойко Борисов, че правителството на Албания има проект за изграждане на лагер и приемане на завърнали се бойци от „Ислямска държава“ от балканските страни, които се връщат от Ирак и Сирия, предава скопското електронно издание „Вечер“.\r\nСъветникът по сигурността при правителството на Албания Сандер Леши съобщи, че става дума за фалшиви новини, които имат за цел да провокират, тъй като изобщо няма такъв проект, нито дори идея за изграждане на такъв лагер.\r\nПравителството в Тирана обяснява, че фразата, изречена от българския премиер Борисов в Тирана, няма връзка с контекстът, тъй като, както заявяват от албанското правителство, се мисли за изграждането на Център за координация против насилствения екстремизъм.\r\n„На Албания е предложено този център да има регионален характер и в него да се подготвят анализи, оценки, студии, размяна на информация и съвместни програми против насилствения екстремизъм. Но на никой не му минава през главата този център да се използва за приемане на бивши бойци от „Ислямска държава““, гласи реакцията на албанското правителство.\r\n*** Министърът на здравеопазването на Македония Венко Филипче се обяви в подкрепа на работата на всички отделения за интензивни грижи в Македония, а през следващата седмица, както каза той, ще се сключи договор с Университетската болница в България, чиито експерти ще помогнат в повишаване на експертния опит на нашите лекари, служители на интензивното отделение на клиниката за гинекология, пише македонската електронна медия „Плюс инфо“.\r\nИзползването на нови неинвазивен методи и лекарства увеличава вероятността за оцеляване на преждевременно родените бебета с ниско тегло при раждане, съкращава времето, прекарано в реанимация, позволява по-бързо събиране с майката, а се намалява и възможността за увреждане на техния слух и зрение, уточнява медията.\r\nЗа това свидетелства и преждевременно роденото бебе в 27-ата седмица с тегло при раждане под 500 грама, което е първо оцеляло в Македония, а днес на посещение в  отдела за интензивни грижи при клиниката за детски болести беше министъра на здравеопазването Венко Филипче.\r\n„Днес посетихме единственото бебе в Македония, което бе родено преди четири месеца с тегло при раждане под 500 грама в 27-ата седмица. Всички най-нови методи и оборудване се поддържат с подкрепата на Министерството на здравеопазването и нашите партньори“, обясни Филипче след посещението.\r\nТой добави, че за поддържането на белите дробове е използвана специална форма на вентилация и инжектиране.\r\nСпоред него тази година само едно новородено с тежки малформации е починало от преждевременно родените и лекувани бебета.\r\nМинистърът се обяви в подкрепа на работата на всички отделения за интензивни грижи в Македония, а през следващата седмица, както каза той, ще се сключи договор с Университетската болница в България, чиито експерти ще помогнат в повишаване на експертния опит на нашите лекари, служители на интензивното отделение на клиника за гинекология. Той също така заяви, че през следващите две седмици ще бъде осигурено допълнително оборудване за катедрата, за да се подобрят резултатите от преживяването на недоносени бебета.\r\nДокторката Аспасия Софияновапоясни, че са въведени нови по-малко инвазивни методи с по-малко агресия върху детето, които позволяват да се съкрати престоя в интензивното отделение, а при това да се предотвратят последици, като проблеми с очите и слуха.\r\nСпоред нея, преди методите са били по-инвазивни, бебетата дълго време са били на машината за изкуствено поддържане на живота и че новите методи позволяват бързо и безболезнено връщане към природния ход на развитие, който е необходим и бързо събиране с майката.\r\n„Тези деца са голямо предизвикателство. Да видим дали ще издържи цялата процедура, без да има последствия, на всеки три дни през първата седмица. Когато в първия месец приеме по-малко агресивните методи, ние се радваме бързо да се слеем с майката“, уточнява Софиянова.\r\n***На слънчевите ридове в близост до Сан Франциско в САЩ се появяват все повече легални плантации за отглеждане на канабис, собственост на българи, които обединени чрез роднински връзки контролират бизнеса, а като работници се ангажират хора от Балканите, а специално за работа на терен, изключително от Сърбия, Македония и Черна Гора, съобщи BG Voice, предава скопското електронно издание „Фактор“.\r\nСобствениците на плантациите в района, известен на Балканите като „рая на канабиса“, рядко наемат българи, тъй като не ги смятат за достатъчно надеждни. Сърбите, черногорците и македонците са най-търсени и често получават по 5000-6000 долара месечно, пише BG Voice, като се позовава на източник, който работил на плантациите и живее в САЩ от 15 години.\r\nСъбеседникът споделя, че работата е добре платена, но условията са трудни, защото на плантациите трябва да се живее като в затворена общност, от която няма излизане, докато трае трудовото правоотношение, т.е. на всички им е забранено да излизат, с изключение на един най-доверен човек, който ходи в Сан Франциско, за да доставя храна. Източникът казва, че младите хора често, въпреки че прекарват месеци на полетата с канабис, не знаят, че работата е опасна за здравето, тъй като растенията се пръскат с пестициди и хербициди.\r\nВ Калифорния, за разлика от повечето американски щати, се допуска отглеждането на канабис. Те го смятат за \"ново злато\" в хранителната, козметичната и фармацевтичната промишленост. Медицината проучва дали може да помогне на терапиите за лечение на рак, епилепсия, диабет, множествена склероза, проблеми с кожата и така нататък.\r\n***Министърът на външните работи на България Екатерина Захариева поиска Орце Камчев да бъде почетен консул на страната в Македния, предава македонската електронна медия „Плюс инфо“.\r\nСпоред думите на Захариева пред българската агенция „Фокус“, Камчев заслужава това, тъй като е разпознаваема фигура.\r\n***Театърът на българската армия в понеделник вечерта ще гостува в Македонския народен театър в Скопие с представлението „Железният светилник“ на автора Димитър Талев, с режисьор Асен Шопов, пише скопското електронно издание „Независен“.\r\nГостуването на Театърът на българската армия е в рамките на турнето в Македония, което ще обхване редица градове в страната и е организирано от Фондация „Илия Камчев“, под покровителството на Министерството на културата на Македония и Министерството на отбраната на България.\r\nОчаква се на представлението да присъстват премиерите на двете страни Зоран Заев и Бойко Борисов, но засега това не е потвърдено официално.\r\n„Независен“ припомня своя предишна публикация по темата за „Железния светилник“ на Димитър Талев, в която се описва как през годините този роман е свързвал двете страни.", "date": "2018.06.11", "title": "Темата България в чуждите медии (Агенция „Фокус“)"}
{"url": "http://www.focus-news.net/news/2018/06/11/2532680/skopie-24-gartsiya-sas-strogi-pravila-kolko-hrana-mozhe-da-prenesete-prez-granitsa-i-za-kakvo-pravyat-problemi-yuzhnite-ni-sasedi.html", "text": "Гърция със строги правила – колко храна може да пренесете през граница и за какво правят проблеми южните ни съседи“. Това пише  “Скопие 24” като коментира, че чуждите туристи, които през лятото изберат Гърция като дестинация за почивка, могат да се сблъскат с проблеми с храната в южната ни съседка. Когато става въпрос за такава като домати, чушки, краставици, месо, а дори вода, тя трябва да бъде поставена в багажника на автомобила или малък хладилник. В Гърция нямате право да внесете месо, мляко и млечни продукти, пише още медията. Позволено е да се внасят само 40 броя цигари или 50 грама тютюн. Позволен е и 1 литър концентрат, който съдържа повече от 22% алкохол или 2 литра с по-ниска алкохолност. Когато става въпрос за бира, можете да внесете 12 литра, а вино – 4, предава Радио „Фокус“ в рубриката „Балкански туристически часовник“. \r\nОсвен това трябва да имате предвид, че гръцката брегова ивица и всички плажове са обществена собственост, така че никой не може да ги използва ексклузивно. В Гърция няма частни плажове. Ако хотелът е на самия плаж, това не означава, че други туристи от околността не трябва да го използват. Всеки хотел е длъжен да осигури удобно преминаване към \"своя\" плаж. Между редовете чадъри и шезлонги трябва да има поне 1 метър пространство за преминаване. А шезлонгите трябва да са на най-малко 5 метра от водата. Друг важен факт, на който обръща внимание медията е, че ресторантите на самия плаж се считат за незаконно построени обекти. Както и, че гърците не харесват шума на плажа, така че музиката е разрешена с максимум 50 децибела. Но за сметка на това кучетата са разрешени навсякъде. Къпането топлес е забранено – за любителите на нудизма има отделни плажове, предупреждава още “Скопие 24”.", "date": "2018.06.11", "title": "“Скопие 24”: „Гърция със строги правила – колко храна може да пренесете през граница и за какво правят проблеми южните ни съседи“"}
{"url": "http://www.focus-news.net/news/2018/06/11/2532682/varna-obshtina-valchi-dol-i-mestnata-komisiya-za-borba-s-protivoobshtestvenite-proyavi-organizirat-sastezanie-po-sporten-ribolov-za-detsa.html", "text": "И тази година Община Вълчи дол и Местната комисия за борба с противообществените прояви на малолетните и непълнолетните организират заедно състезание по спортен риболов за деца. Това съобщиха за Радио „Фокус“ – Варна от Община Вълчи дол. Спортната инициатива ще се проведе на 19 юни от 8.00 часа на язовира в село Есеница, община Вълчи дол.\r\nОрганизаторите са предвидили атрактивни награди за победителите в отделните категории.\r\nМарияна ВАЛЕНТИНОВА", "date": "2018.06.11", "title": "Варна: Община Вълчи дол и Местната комисия за борба с противообществените прояви организират състезание по спортен риболов за деца"}
{"url": "http://www.focus-news.net/news/2018/06/11/2532673/nimh-utre-shte-e-predimno-slanchevo-s-maksimalni-temperaturi-mezhdu-30-i-35.html", "text": "През нощта ще преобладава ясно и почти тихо време. Утре ще е предимно слънчево. След обяд ще има временни увеличения на облачността и главно в планинските райони от западната половина на страната ще превали и прегърми. Ще духа слаб, в Източна България до умерен вятър от южната четвърт. Максималните температури ще са предимно между 30° и 35°. Такава е прогнозата за времето на Националния институт по метеорология и хидрология (НИМХ), съобщи за Агенция „Фокус” дежурният синоптик Мартин Славчев.\r\nАтмосферното налягане е по-ниско от средното за месеца и още малко ще се понижи.    \r\nПо Черноморието ще бъде предимно слънчево. Ще духа слаб до умерен вятър от юг-югоизток. Максималните температури по крайбрежието ще са от 23° до 26°. Температурата на морската вода е 23-25°. Вълнението на морето ще е предимно 2 бала.   \r\nВ планините ще бъде предимно слънчево. След обяд на места в масивите от Западна и Централна България ще се развива купеста и купесто-дъждовна облачност и ще превали и прегърми. Ще духа слаб до умерен вятър от изток-югоизток. Максималната температура на височина 1200 метра ще е около 23°, на 2000 метра – около 17°. \r\nПрез следващите три дни валежите отново ще се увеличат като обхват и интензивност – отначало в Западна, след това и в Централна и Източна България. Без валежи ще остава само по Черноморското крайбрежие, докато на много места в останалата част от страната отново ще има условия за краткотрайни и интензивни валежи. Ще има и гръмотевични бури, възможни са и градушки. От четвъртък съществено нараства и вероятността за локални значителни валежи. Температурите в сряда ще са високи – между 31° и 36°, през следващите дни ще се понижат, но все пак ще се задържат по-високи от обичайните.", "date": "2018.06.11", "title": "НИМХ: Утре ще е предимно слънчево, с максимални температури между 30° и 35°"}
{"url": "http://www.focus-news.net/news/2018/06/11/2532681/edin-chovek-zagina-a-petima-postradaha-pri-tezhka-katastrofa-v-rishki-prohod-obzor.html", "text": "Един човек загина, а петима пострадаха при тежка катастрофа в Ришки проход. Пътният инцидент стана към 14.10 часа на 2-3 км след с. Камчия посока Шумен, на Ришкия проход, където ТИР с украинска регистрация е затисна микробус с турска регистрация, превозвал общо 8 пътници. Движението през прохода бе спряно незабавно. 6 души от буса бяха извадени, а седмият е без наранявания. Данните от алкохолния тест на водача на ТИР-а отчетоха употреба на алкохол - 2,81 промила. \r\nПетимата пострадали от катастрофата бяха откарани в шуменската болница - две жени, две момчета на 8 и 13 години и бебе на 9 месеца. По първоначална оценка на екипите най-сериозно е състоянието на една от жените и бебето, които са с по-тежки черепно-мозъчни травми. Всички пострадали са с множествени наранявания. Малко по-късно стана ясно, че е установена самоличността на загиналия водач на затиснатия от ТИР микробус. Той е  40-годишен мъж от с. Планиница, община Руен и е пътувал с брат си и съпругите им. Двамата братя са с двойно, а жените им - с турско гражданство. \r\nДвижението се осъществяваше по алтернативен маршрут от Шумен в посока Бургас през селата Ивански, Янково и Жълъд.", "date": "2018.06.11", "title": "Един човек загина, а петима пострадаха при тежка катастрофа в Ришки проход (ОБЗОР)"}
{"url": "http://www.focus-news.net/news/2018/06/11/2532685/yambol-bus-e-katastrofiral-na-patya-dobrich-zlatinitsa-shofyorat-mu-e-postradal.html", "text": "Бус с марка „Фолксваген“ е самокатастрофирал на пътя Добрич-Златиница. Това съобщиха за Агенция „Фокус“ от пресцентъра на ОДМВР-Ямбол. Сигналът е постъпил малко след 19.20 часа. Водачът е с оплакване за болка в ръката. Транспортиран е за преглед, мъжът е бил контактен. Бусът се е завъртял и се е ударил в стара метална част, която е била в близост от пътното платно.", "date": "2018.06.11", "title": "Ямбол: Бус е катастрофирал на пътя Добрич-Златиница, шофьорът му е пострадал"}
{"url": "http://www.focus-news.net/news/2018/06/11/2532683/vazstanoveno-e-dvizhenieto-v-rishki-prohod.html", "text": "Възстановено е движението в Ришкия проход. Това съобщиха от пресцентъра на ОДМВР - Шумен. Отпадат въведените ограничения и обходни маршрути.", "date": "2018.06.11", "title": "Възстановено е движението в Ришки проход"}
{"url": "http://www.focus-news.net/news/2018/06/11/2532690/predstoyashti-mezhdunarodni-sabitiya-za-12-yuni-agentsiya-fokus.html", "text": "***Лидерите на САЩ и Северна Корея Доналд Тръмп и Ким Чен-ун ще проведат историческа среща на върха в Сингапур\r\n***Открива се фактическо посолство на САЩ в Тайван\r\n***Очаква се преди обяд да се проведе втората част от дългоочаквания телефонен разговор между премиерите на Македония и Гърция Зоран Заев и Алексис Ципрас по спора за името\r\n***Започва двудневната визита на австрийския канцлер Себастиян Курц в Германия\r\n***Върховният представител на ЕС по външните работи и политиката на сигурност Федерика Могерини ще говори за отговора на Съюза спрямо оттеглянето на САЩ от иранската ядрена сделка\r\n***", "date": "2018.06.11", "title": "Предстоящи международни събития за 12 юни ( Агенция „Фокус“ )"}
{"url": "http://www.focus-news.net/news/2018/06/11/2532684/nobeloviyat-laureat-pol-krugman-v-statiya-za-the-new-york-times-pogromat-v-kvebek.html", "text": "Въпреки цялата си помпозност, повечето многостранни срещи на върха са скучни и не водят до съществени последствия. Веднъж си говорих със служител в Държавния департамент, който участва в организацията на тези срещи; той описа своята работа като „контролиране на нюансите“, което ви дава идея колко са големи залозите в обикновения случай.\r\nПонякога обаче подобни срещи имат истински последици – добри или лоши. Срещата на Г-20 през 2009-а година, на която страните се разбраха да дадат икономическа помощ и заеми на сериозно пострадалите държави в хода на финансовата криза, изигра поне малка роля в това, светът да избегне пълно повторение на ситуацията от 30-те години на XIX век. Срещата през 2010 година, напротив, окончателно наложи обръщане към остеритета, което значително забави възстановяването и, може би, отчасти подготви сцената за засилването на политическия екстремизъм.\r\nВсе пак, никога не е имало катастрофа като срещата на върха на Г-7, която се проведе тези дни. Тя може да ознаменува началото на търговска война, а може би и на окончателното разваляне на Западния съюз. Най-малко тя ще навреди на американската репутация на надежден съюзник за десетилетия напред; дори в един момент Тръмп да слезе от сцената засрамен, самият факт, че някой като него може да дойде на власт винаги ще бъде взиман предвид от всички.\r\nКакво се случи в Квебек? Вече виждам заглавия, водещи към заключението, че Тръмп е заел недвусмислена позиция „Америка на първо място“, изисквайки големи отстъпки от съюзниците, което щеше да е много лошо. Но реалността е доста по-злокобна.\r\nТой не постави Америка на първо място; Русия на първо място би било много по подходящо описание. И той не поиска драстични промени в политиката от нашите съюзници; той пожела те да спрат да правят лошите неща, които те изобщо не правят. Това не беше твърда позиция, в защита на американските интереси, това беше декларация на невежество и политическа лудост.\r\nТръмп започна с призив за връщане на Русия в групата, което няма никакъв смисъл. Истината е, че Русия, чийто Брутен вътрешен продукт (БВП) е горе-долу, колкото този на Испания и е доста по-малък от бразилския, винаги е била политически участник в група, която трябва да включва най-големите икономики. Тя беше поканена по стратегически причини и изритана, когато нахлу в Украйна. Няма никакво оправдание за връщането й, освен това, каквото и да е, което свързва лично Путин и Тръмп.\r\nСлед това, Тръмп поиска от другите членове на Г-7 да премахнат своите „абсурдни и неприемливи“ мита върху американските стоки – което ще бъде изключително трудно за тях, защото реалните нива на митата са изключително ниски. Европейският съюз, например, налага мита на средна стойност 3% върху стоките от САЩ. А кой го казва? Собственото ръководство на САЩ за износителите.\r\nИстина е, има някои отделни сектори, в които страните налагат специални бариери срещу вноса, Да, Канада налага високи мита на определени млечни продукти. Но е трудно да се твърди, че тези изключителни случаи са по-лоши от американските 25-процентни мита върху леките камиони. Общата картина показва, че пазарите на членките на Г-7 са много отворени.\r\nТака че, за какво по дяволите говори Тръмп? Неговите търговски съветници постоянно твърдят, че Данъкът добавена стойност (ДДС), който играе сериозна роля в много страни, е форма на нечестен търговски протекционизъм. Но това е потресаващо невежество: ДДС не дава никакво конкурентно предимство – той е просто начин за налагане на данъци върху продажбите – и именно за това този данък е законен според правилата на СТО (Световната търговска организация). И останалият свят няма да промени цялата си фискална система, защото президентът на САЩ предпочита да слуша съветниците си, които не разбират нищо.\r\nВсъщност, уви, Тръмп може и изобщо да не е имал предвид ДДС. Той може просто да е спекулирал. В края на краищата, той продължава и продължава да говори за злини, които изобщо не съществуват, като например, огромната вълна от насилствени престъпления, извършени от нелегални имигранти (които след това с милиони гласуваха за Хилари Клинтън).\r\nИмаше ли някаква стратегия зад поведението на Тръмп? Е, това е точно това, което би направил ако наистина е кукла на конци на Путин: крещенето срещу приятелски държави за грехове, които те въобще не са извършили няма да върне работните места обратно в Америка, но е точно това, което някой, който би искал разпадането на Западния съюз, би искал да види.\r\nОт друга страна, той може да е действал така, само защото не може да си представи да изтърпи няколко часа с могъщи люде, които нито го ласкаят, нито го подкупват мятайки пари, за да скрият презрението, което чувстват, към човек, оглавяващ държава, която към момента продължава да е велика сила.\r\nКаквото и да се е случило в действителност, това е пълен, унизителен разгром. И ние всички знаем как Тръмп реагира на униженията. Наистина трябва да сме загрижени за това, което следва. Едно нещо е сигурно: няма да е за добро.\r\nПревод и редакция:", "date": "2018.06.11", "title": "Нобеловият лауреат Пол Кругман в статия за The New York Times: Погромът в Квебек"}
{"url": "http://www.focus-news.net/news/2018/06/11/2532691/kyustendil-fyuzhan-izlozhba-na-izobrazitelno-i-prilozhno-izkustvo-shte-bade-predstavena-v-grada.html", "text": "Фюжън изложба на изобразително и приложно изкуство ще бъде представена в Кюстендил. Това съобщи за Радио „Фокус” – Кюстендил Галина Трайкова, участник в изложбата. Представянето на произведенията е насрочено за 18.00 часа на 27 юни в общинската сладкарница „Шампиони”. В нея ще участват художничките Галина Трайкова и Любляна Начева. Това ще бъде трета съвместна изложба на Галина Трайкова и нейна втора фюжън изложба заедно с Любляна Начева. Ще бъдат представени най-новите постижения на двете художнички в сферата на приложното и изобразителното изкуство. „Основна тема на изложбата е човекът и средата, в която живее и заобикаля, неговите вярвания и суеверия”, каза Галина Трайкова.\r\nВенцеслав ИЛЧЕВ", "date": "2018.06.11", "title": "Кюстендил: Фюжън изложба на изобразително и приложно изкуство ще бъде представена в града"}
{"url": "http://www.focus-news.net/news/2018/06/11/2532688/pazardzhik-zapochna-zhatvata-na-echemika-v-oblastta.html", "text": "Започна жътвата на ечемика в област Пазарджик, каза за Радио „Фокус“ – Пазарджик инж. Иван Газепов, от „Контролно-техническа инспекция” към Областна дирекция „Земеделие” в Пазарджик. Той допълни, че в региона вече има ожънати площи с грах, а до дни ще започне и жътвата на рапицата. „Засега стопаните са доволни от състоянието на реколтата и очакванията са много добри. Всички, които са извършили необходимите агротехнически мероприятия ще получат добиви, които са около и над средните за региона. Комбайните в региона са около 120 и заедно с приходящите машини, те достигат до 140. Около една четвърт от машините са напълно нови. Зърноприбиращата техника е в добро състояние и е достатъчна като брой за региона “, допълни Газепов. Той каза също, че всяка година се извършват задължително и проверки за техническата изправност на зърноприбиращите и другите селскостопански машини, които участват в жътвата.\r\nВаня НИКОЛОВА", "date": "2018.06.11", "title": "Пазарджик: Започна жътвата на ечемика в областта"}
{"url": "http://www.focus-news.net/news/2018/06/11/2532692/sport-fabio-kapelo-zayavi-che-anglichanite-imat-psihika-na-gubeshti.html", "text": "Бившият треньор на националния отбор на Англия Фабио Капело сподели мнението си защо островитяните не се представят добре на големи първенства от спечелването на световната титла през 1966 година, въпреки че излизат като фаворити на всички големи шампионати. Според италианският специалист, който води Англия на Мондиал 2010 в Южна Африка, те имат психика на губещи и това им пречи да се отърсят от напрежението и им стяга краката по време на форума. „Всички други отбори идват на първенството и се отърсват от напрежението, за разлика от англичаните. Те са готови с цял куп извинения. Това са извинения на губещия“, заяви той.", "date": "2018.06.11", "title": "Спорт: Фабио Капело заяви, че англичаните имат психика на „губещи“"}
{"url": "http://www.focus-news.net/news/2018/06/11/2532695/api-vazstanoveno-e-dvizhenieto-prez-rishki-prohod-v-uchastaka-ot-razklona-za-s-rish-do-razklona-za-s-kamchiya.html", "text": "Възстановено е движението през Ришки проход в участъка от разклона за с. Риш до разклона за с. Камчия. Това съобщиха от пресцентъра на Агенция \"Пътна инфраструктура\".", "date": "2018.06.11", "title": "АПИ: Възстановено е движението през Ришки проход в участъка от разклона за с. Риш до разклона за с. Камчия"}
{"url": "http://www.focus-news.net/news/2018/06/11/2532694/borislav-tsekov-reshenieto-na-bpts-da-ne-uchastva-v-otbelyazvaneto-na-1000-godishninata-na-ohridska-arhiepiskopiya-e-dalnovidno-i-madro-zashtoto-otgovarya-na-istoricheskata-istina.html", "text": "Решението на БПЦ да не участва в отбелязването на 1000-годишнината на Охридска архиепископия в Македония е далновидно и мъдро, защото отговаря на историческата истина. Това коментира пред Радио \"Фокус\" Борислав Цеков, автор на действащия Закон за вероизповеданията. Той уточни, че с този акт БПЦ е защитила не само църковната, но и националната ни история. \r\n\"Всички канонични, юридически, исторически извори говорят еднозначно, че Охридската архиепископия е продължението на понижената в ранг Българска патриаршия след заличаването на независимостта и суверенитета на средновековната българска държава. И когато една църковна организация, една църковна йерархия, създадена след втората световна война в духа на коминтерновски тенденции за измисляне на македонска нация, етнос, език и.тн. изведнъж претендира, че е правоприемник, носител не само на историческото минало, но и на канонично-правните измерения на Българската Охридска архиепископия,  създадена в периода 1020-1025 година с три грамоти на византийския император, това няма как да бъде прието равнодушно или отминато поради някакви конюнктурни политически съображения\", коментира Борислав Цеков.\r\nПо повод искането на Македонската църква, отправено към Вселенския патриарх тя да бъде призната като Македонска православна църква - Охридска архиепископия, Борислава Цеков уточни, че според официалните изявления на гръцките власти, това е приемливо за гръцката страна, но за България, това би било тежко посегателство върху националната ни идентичност.", "date": "2018.06.11", "title": "Борислав Цеков: Решението на БПЦ да не участва в отбелязването на 1000-годишнината на Охридска архиепископия е далновидно и мъдро, защото отговаря на историческата истина"}
{"url": "http://www.focus-news.net/news/2018/06/11/2532696/helikopter-se-e-razbil-v-rayona-na-letishte-plovdiv.html", "text": "Хеликоптер се е разбил в района на Летище Пловдив тази вечер, предаде бТВ. Към момента няма информация за пострадали, както и за причините за тежкия инцидент. На място има полиция. Изпратени са и линейки.\r\nбТВ се позовават на местния сайт \"Трафикнюз\", според който машината е военна, от 24-та авиобаза в Крумово, и е паднала от около 20 метра, след което се е запалила.", "date": "2018.06.11", "title": "Хеликоптер се е разбил в района на Летище \"Пловдив\""}
{"url": "http://www.focus-news.net/news/2018/06/11/2532693/edinniyat-pazar-malkite-i-sredni-predpriyatiya-i-kadrite-byaha-temite-na-evroparlamenta-na-predpriyatiyata-2018-g-obzor.html", "text": "Единният пазар, малките и средни предприятия и кадрите, предприемачеството и инвестициите бяха част от темите, които разискваха на Европейския парламент на предприятията 2018 г. Министърът на българското европредседателство 2018  г. Лиляна Павлова приветства представителите на търговско-промишлените палати в „дома на Европа“ в България. Тя визира НДК, където се проведе събитието и където се провеждат основните мероприятия, които са част от Българското председателство на Съвета на ЕС. Павлова коментира, че е много важно Европа да не бъде догонваща, а да бъде в крак с технологиите. По думите на Павлова затова като част от усилията за единния пазар, единният цифров пазар е много важна част от приоритетите на нашето председателство. Министър Павлова отчете, че от общо 29 досиета, в резултат на които ще имаме функциониращ единен цифров пазар, по време на председателството, страната ни е успяла да работи по половината от тях. Според Лиляна Павлова това е успех. Вицепремиерът и министър на външните работи Екатерина Захариева също коментира темата за единния цифров пазар. Тя посочи, че той трябва да бъде създаден, ако искаме Европа да навакса с изоставането си и да нахвърли 1,5% растеж на БВП. Захариева определи общият дигитален пазар като пета свобода. Тя поздрави организаторите за избрания дневен ред и посочи, че важна тема са хората и образованието. Според нея обаче образователните системи в света са изправени пред предизвикателството да отговорят на все по-бързо променящите се изисквания на пазара на труда. На сходно мнение бе и председателят на Българската търговско-промишлена палата Цветан Симеонов коментира, че палатата има отлично сътрудничество със сегашния екип на Министерство на образованието и науката. Той отчете, че всички 47 държави от Европалати са внесли декларация в европарламента, защитаваща ежедневните права на предприемачите, те касаят и България. Той поясни, че за разлика от други страни, българските предприемачи в преобладаващото си мнозинство са за европейската интеграция на България. Според председателя на Европалати д-р Кристоф Лайтл   Европалати трябва да изгражда Европа на бъдещето  и това не трябва да се оставя на политиците. „Да, имаме нужда от подкрепа. Не можем да действаме сами, трябва да работим в мрежа, но не можем без икономиката да дадем бъдеща перспектива за младите хора“, посочи председателят на Европалати. \r\nДеница КИТАНОВА", "date": "2018.06.11", "title": "Единният пазар, малките и средни предприятия и кадрите бяха темите на Европарламента на предприятията 2018 г. (ОБЗОР)"}
{"url": "http://www.focus-news.net/news/2018/06/11/2532697/varna-v-grada-obyaviha-svobodnite-mesta-za-vtoro-klasirane-na-parvoklasnitsite.html", "text": "В 10 училища във Варна са обявени свободни места за второ класиране за първокласници. Това съобщиха за Радио „Фокус“ – Варна от общинската дирекция „Образование и младежки дейности“. Утре – 12 юни, в 10.00 часа системата за електронен прием отваря. В нея ще могат да се подават нови заявления за деца, неучаствали в първо класиране, или за редактиране на заявления за деца, участвали на първото класиране. За второ класиране родителите отново имат възможност да подредят по ред на желанията 10 училища, в които са обявени свободни места. Това може да направят и на място в дирекция „Образование и младежки дейности“.", "date": "2018.06.11", "title": "Варна: В града обявиха свободните места за второ класиране на първокласниците"}
{"url": "http://www.focus-news.net/news/2018/06/11/2532686/nezavisen-makedoniya-zoran-zaev-i-aleksis-tsipras-razgovaryaha-edin-chas-utre-shte-se-chuyat-otnovo.html", "text": "Премиерите на Македония и Гърция Зоран Заев и Алексис Ципрас най-накрая в понеделник реализираха дългоочаквания телефонен разговор помежду си, който определиха като своеобразен завършек на преговорите по спора за името. Както е разбрало македонското електронно издание „Независен“, двамата са се чули в около 15 часа и са разговаряли около един час.\r\nДетайли от преговорите не са известни засега. Единственото, което се знае, е, че разговорът е преминал в позитивна атмосфера. Също така се казва, че двамата премиери ще се чуят отново утре, за да продължат разговора. \r\nПревод и редакция:", "date": "2018.06.11", "title": "„Независен“ (Македония): Зоран Заев и Алексис Ципрас разговаряха един час, утре ще се чуят отново"}
{"url": "http://www.focus-news.net/news/2018/06/11/2532653/ivanichka-petkova-direktor-na-uchilishte-pri-samnenie-za-narushenie-v-organiziraneto-na-uchenicheski-ekskurziite-podavame-signal-do-kompetentnite-organi.html", "text": "При най-малкото съмнение за нарушение в организирането на ученически екскурзии трябва да се подава сигнал до компетентните органи. По този начин ще бъдат намалени предпоставките за инциденти. Това каза за Радио „Фокус“ – Велико Търново директорката на Основно училище „Св. Патриарх Евтимий“ в старата столица Иваничка Петкова и подчерта, че практиката се спазва стриктно от училището. Тя уточни, че проверява лично всички документи за дадена екскурзия, преди да подпише разрешението за нея. След това се изпращат и уведомително писмо, както и проектодоговор в Регионалното управление на образованието, откъдето също се чака одобрение. „Друг е въпросът, че аз не мога да отида на място и да проверя дали автобусът, който ни е предоставен от дадена фирма, отговаря на изискванията. Затова и правим документална проверка. Не съм упълномощена и да тествам шофьорите за алкохол“, коментира още директорката. За това, по думите й, си има транспортни инспекции и полиция. „Не съм допуснала да се ползва автобус, който не отговаря на изискванията и няма документ за извозване на деца“, категорична бе Иваничка Петкова. Тя уточни, че преди години е имало случай, в който класният ръководител на деца е алармирал за нередност. „Веднага сигнализирахме до фирмата и ни смениха автобуса и шофьора. При най-малкото съмнение подаваме сигнал до компетентните органи, които да осъществят контрол“, отбеляза още директорката. Освен това отправи съвет и към останалите си колеги – да следват нейния пример.\r\nЛуиза ТРАНЧЕВА", "date": "2018.06.11", "title": "Иваничка Петкова, директор на училище: При съмнение за нарушение в организирането на ученически екскурзиите подаваме сигнал до компетентните органи"}
{"url": "http://www.focus-news.net/news/2018/06/11/2532715/ivan-kaburov-zemedelets-ot-pazardzhik-chestite-valezhi-ot-dazhd-okazvat-blagopriyatno-vliyanie-varhu-sastoyanieto-na-pshenitsata.html", "text": "Честите валежи от дъжд през последните два месеца оказват благоприятно влияние върху състоянието на пшеницата, каза за Радио „Фокус” – Пазарджик Иван Кабуров, производител на зърнено-житни култури от Пазарджик. „В периода на израстване на пшеницата задължително я пръскаме с фундициди, за да предпазим реколтата от болести и от ръжди. Обработихме площите и с листен тор, който да повиши качеството на зърното, да увеличи глутена и пшеницата да има по-добри хлебни качества”, допълни Кабуров. Той каза, че очаква жътвата в областта да започне в края на месец юни, началото на юли. „В момента зърнопроизводителите продължават обработките и грижата и за пролетниците, които също се развиват добре на този етап”, каза още земеделецът.\r\nАлбена ЖИЛЕКОВА", "date": "2018.06.11", "title": "Иван Кабуров, земеделец от Пазарджик: Честите валежи от дъжд оказват благоприятно влияние върху състоянието на пшеницата"}
{"url": "http://www.focus-news.net/news/2018/06/11/2532713/padnaliyat-voenen-helikopter-kray-letishte-plovdiv-e-mi-17.html", "text": "Падналият военен хеликоптер край Летище „Пловдив“ е Ми-17. Това съобщиха за Агенция „Фокус“ от авиобазата.", "date": "2018.06.11", "title": "Падналият военен хеликоптер край Летище „Пловдив“ е Ми-17"}
{"url": "http://www.focus-news.net/news/2018/06/11/2532689/aleksandar-damovski-mkd-ne-e-izklyucheno-sporat-za-imeto-s-gartsiya-da-dovede-do-vatreshnopoliticheska-kriza-v-makedoniya.html", "text": "Не е изключено спорът за името с Гърция да доведе до вътрешнополитическа криза в Македония. Това каза за Радио „Фокус“ Александър Дамовски, главен редактор на електронното издание МКД. Той поясни, че може да се стигне до падане на рейтинга на правителствената коалиция и опит на опозицията да използва тази слабост на правителството. „В целия този период правителството твърде много завиши очакванията, че ще се намери решение за македонското име и разбира се, Македония ще започне преговори с ЕС и ще стане член на НАТО. Знаете, че когато има такава позитивна атмосфера на сериозни очаквания по отношение промяна на международната позиция на Македония, евентуалният неуспех на тези очаквания ще доведат до разочарование и недоверие към властта“, коментира Александър Дамовски. Той  допълни, че опозицията в Македония към момента е твърде въздържана и се опитва да бъде конструктивна. Според него обаче очаква евентуален цялостен неуспех на преговорите с Гърция, за да предприеме по-сериозни действия. Дамовски изрази мнение, че Македония иска да продължи преговорите и да се намери решение на спора с името, но не на всяка цена. По думите му желанието за намиране на решение и готовност за компромис не включва  загуба на достойнство на македонските граждани.", "date": "2018.06.11", "title": "Александър Дамовски, МКД: Не е изключено спорът за името с Гърция да доведе до вътрешнополитическа криза в Македония"}
{"url": "http://www.focus-news.net/news/2018/06/11/2532687/dalgoochakvaniyat-telefonen-razgovor-mezhdu-zoran-zaev-i-aleksis-tsipras-se-sastoya-no-sporazumenie-za-imeto-na-makedoniya-vse-oshte-ne-e-obyaveno-obzor.html", "text": "След повече от седмица на напрежение, дългоочакваният телефонен разговор между гръцкия министър-председател Алексис Ципрас и македонския премиер Зоран Заев най-накрая се състоя. Очакванията на Атина и Скопие бяха с дискусията между двамата лидери да бъде сложен край на играта на нерви около спора за името на Македония, но нищо подобно не се случи. В ранните следобедни часове на деня Ципрас и Заев разговаряха близо час. Но кой е вдигнал слушалката и какво точно са си казали премиерите на двете страни, остава загадка. Няма разкрити детайли, няма официално разпространено съобщение. Няма и информация за това кое от предложенията за новото име на Македония, които бяха спрягани на масата за преговори, ще бъде прието от Атина и Скопие като компромис за разрешаване на дългогодишния спор, който възпрепятства евроатлантическата интеграция на югозападната ни съседка.\r\nДни наред в очакване на телефонния разговор между министър-председателите, които трябваше да потвърдят постигането на споразумение за новото име на Македония, средствата за масова информация бързаха да предложат различни интерпретации за забавянето на процеса. Предположено бе, че ще се изчака приключването на планираните за миналата сряда протести в 24 града в Гърция за защита на „гръцкия характер на Македония“. Не липсваха и хипотези, че преговорите между Скопие и Атина за разрешаване на десетилетния спор за името са завършени, но има застой, тъй като двете страни все още не могат да постигнат компромис по въпроса от кога да започне да се прилага името за цялостна употреба. Появи се и информация, съгласно която САЩ са изискали македонското правителство да постигне съгласие по текста на споразумението с Гърция в срок до 9 юни. \r\nДни наред оставаше (и все още остава!) открит въпросът кое от обсъжданите до този момент предложения за новото име на Македония е утвърдено от преговарящите от двете страни. Стана ясно, че след като отпадна вариантът за Република Вардарска Македония, на масата за преговори са останали Република Северна Македония, Република Горна Македония и Република Нова Македония. Гръцкият министър на външните работи Никос Коцияс не пожела да коментира информацията, че е договорено името Северна Македония и заяви, че окончателният вариант ще бъде обявен от премиерите на двете съседни държави. Говорейки за възможните имена, Коцияс също така заяви, че „Атина е предложила на Скопие\" да представи идеи за нови имена, ако не приема някое от предложенията на посредника на ООН в спора Матю Нимиц. Яснота по чувствителния въпрос не бе внесена и след днешния телефонен разговор, очакван с огромна доза напрежение и нетърпение от гражданите и на двете страни.\r\nВ сутрешните часове на деня от Скопие увериха: „В ход са консултации. Когато стане време за разговор на ниво министър-председатели, обществеността ще бъде информирана. В настоящия момент няма уговорен разговор“. Междувременно гръцката опозиция обвини правителството във водене на тайна дипломация и поиска от премиера Алексис Ципрас да разкрие веднъж завинаги пред парламента какво се случва с преговорите за името. „Правителството продължава тайната дипломация по въпроса за Скопие в ущърб на националните интереси. Гражданите биват държани в затъмнение. „Нова демокрация“ повтаря, че Ципрас няма политическата легитимност да обвързва страната. Премиерът трябва спешно да уведоми парламента, тъй като той е изцяло отговорен за избирането му“, заяви говорителят на „Нова демокрация“ Мария Спираки.\r\nМалко по-късно изглеждаше, че развръзката е на път. Съобщено бе, че министърът на външните работи на Гърция Никос Коцияс е пристигнал в кабинета на премиера Алексис Ципрас за извънредни консултации. След приключването им първият дипломат се опита да отклони въпросите на журналистите, но в крайна сметка бе принуден да потвърди, че Ципрас и Заев действително ще разговарят още в същия ден.\r\nТака и стана. \"Премиерът на Република Македония Зоран Заев проведе 60-минутен телефонен разговор с премиера на Република Гърция Алексис Ципрас. Разговорът се осъществи между 14 и 15 часа македонско време. В рамките му бяха обсъдени останалите въпроси и бяха разгледани няколко идеи за решения. Друг телефонен разговор ще последва утре сутринта\", стана ясно от лаконичното изявление от правителството в Скопие.\r\n„Премиерът Алексис Ципрас днес по обяд проведе телефонен разговор с премиера на БЮРМ (Бившата югославска република Македония) Зоран Заев, който премина в добър климат. Двамата премиери се договориха да завършат своите разговори по време на нов телефонен разговор във вторник сутринта“, съобщиха почти едновременно от кабинета на Ципрас.\r\nТака по всичко личи, че Гърция и Македония ще продължат напрегнатата надпревара с времето да приключат преговорите за разрешаване на спора името преди срещата на върха на Европейския съюз в края на месеца. Ако всичко все пак върви по план, споразумението ще бъде представено за парламентарно гласуване в Скопие преди срещата на високо равнище на ЕС, а след това то ще бъде изнесено на референдум, най-вероятно през септември.\r\nВ случай че македонският парламент одобри сделката, тогава Атина ще изпрати писмо до ЕС и НАТО, за да „деблокира\" усилията на северния си съсед за присъединяване към двете организации. Гръцкото писмо ще се позовава на договореното име - Северна Македония, Горна Македония или някое от другите предложения, което бъде утвърдено. И накрая, ако сделката бъде одобрена на септемврийският референдум, тогава ще бъде прокаран път за преразглеждане на конституцията на Македония - ключово гръцко искане.  Тереза Герова", "date": "2018.06.11", "title": "Дългоочакваният телефонен разговор между Зоран Заев и Алексис Ципрас се състоя, но споразумение за името на Македония все още не е обявено (ОБЗОР)"}
{"url": "http://www.focus-news.net/news/2018/06/11/2532718/sport-balgarskiyat-natsionalen-otbor-po-voleybol-shte-se-pribere-v-balgariya-s-den-zakasnenie.html", "text": "Националният отбор на България ще се прибере с един ден закъснение от турнира „Лига на нациите“ в Осака. В понеделник българският отбор е кацнал във Франкфурт. Полетът му за България, обаче, е бил отменен заради лоши метеорологични условия. Очаква се те да излетят във вторник.", "date": "2018.06.11", "title": "Спорт: Българският национален отбор по волейбол ще се прибере в България с ден закъснение"}
{"url": "http://www.focus-news.net/news/2018/06/11/2532720/veliko-tarnovo-profesionalnata-gimnaziya-po-turizam-d-r-vasil-beron-otnovo-e-edinstvenoto-globalno-uchilishte-v-regiona.html", "text": "Наградата „Глобално училище“ получи Професионалната гимназия по туризъм „Д-р Васил Берон“ в старата столица. Това е вторият подобен приз за великотърновското училище, каза за Радио „Фокус“ – Велико Търново инж. Славка Проданова, преподавател. В националния конкурс се включват училища от цялата страна, които са работили и продължават да разработват темите за глобално образование. Организатор е Българската платформа за международно развитие. Според регламента, кандидатите разработиха концепция за дейности, която бе оценявана по критерии, обединени в две групи – предишен опит и предложение за инициатива. Журиращите следиха за устойчивостта, обхванатия брой ученици и учители, инициативите и практиките в училище в раздел „Предишен опит“. От десетте финалисти, само пет училища, получиха 1 000 лв. за реализиране на инициативата, описана във формуляра за участие в конкурса и приз „Глобално училище. Общо участниците са били 55 училища от 35 населени места. Журито бе съставено от представители на Министерство на образованието и науката, Министерство на външните работи и групата по глобално образование към Българска платформа за международно развитие.  Наградата „Глобално училище” е учредена през 2015 година,  като организаторите имат амбицията да я превърнат в ежегодна инициатива.\r\nПризът „Глобално училище“ бе връчен на ПГ по туризъм „Д-р Васил Берон“ – Велико Търново, ДФСГ „Интелекти“ – Плевен, СУ „В. Левски“- Карлово, СУ „Св. св. Кирил и Методий“ – Карнобат и  Втора английска езикова гимназия „Томас Джеферсън“, София.\r\nЛуиза ТРАНЧЕВА", "date": "2018.06.11", "title": "Велико Търново: Професионалната гимназия по туризъм „Д-р Васил Берон“ отново е единственото „Глобално училище“ в региона"}
{"url": "http://www.focus-news.net/news/2018/06/11/2532721/pazardzhik-v-oblastta-prodalzhavat-proverkite-na-zarnopribirashtata-tehnika.html", "text": "Продължават проверките по график за състоянието на зърноприбиращата техника, каза за Радио „Фокус” – Пазарджик инж. Иван Газепов, от „Контролно-техническа инспекция” към Областна дирекция „Земеделие” в Пазарджик. Той обясни, че преди да започне жътвата всички машини, които участват в нея трябва да бъдат проверени за техническа изправност и пожарна безопасност. „Проверяват се трактори, зърнокомбайни, сламопреси. Много от старите комбайни в Пазарджишка област вече са извадени от употреба, но навлиза нова техника. Новите комбайни са високопроизводителни и прибират по-качествено реколтата. В Пазарджишка област наличната техника е достатъчна за прибирането на зърнената реколта и засега извършените проверки показват, че тя е в изправност”, коментира Газепов. Той допълни, че от тази година проверките преди жътвата се извършват само от екипи на Контролно-техническа инспекция, а пожарникарите ще извършват проверки по време на самата жътва и при установяване на нарушения ще налагат санкции.\r\nВаня НИКОЛОВА", "date": "2018.06.11", "title": "Пазарджик: В областта продължават проверките на зърноприбиращата техника"}
{"url": "http://www.focus-news.net/news/2018/06/11/2532716/intsidenti-sas-samoleti-na-vvs-na-balgarskata-armiya-na-teritoriyata-na-stranata-1989-2018-spravka-agentsiya-fokus.html", "text": "Във връзка падналия военен хеликоптер Ми-17 край Летище \"Пловдив\", Агенция \"Фокус\" публикува справка на инциденти със самолети на ВВС на Българската армия на територията на страната (1989-2018).\r\n9 Юни 2017 г.\r\nВертолет „Пантер“ пада във водите на Черно море при изпълнение на задачи по време на тактическо учение. При инцидента загива 38-годишният командир на екипажа капитан Георги Анастасов. Другите двама членове на екипажа - капитан Анатоли Апостолов и капитан Павел Симеонов са настанени за лечение във Военноморската болница – Варна.\r\n26 април 2012 г. \r\nМежду селата Царимир и Голам Чардак се разбива самолет МиГ-29УБ. Пилотите майор Дойчинов и капитан Методиев катапултират. \r\n29 ноември 2010 г. \r\nУчебен самолет \"Пилатус\" от авиобаза Долна Митрополия се приземява аварийно, след като при излитане губи мощност. Двамата пилоти майор Боян Григоров и майор Пламен Иванов вземат решение за аварийно кацане в района на летището в 12.35 ч. Това са и първите български военнослужещи, наградени от държавния глава с орден за заслуги, защото са запазили самообладание и са успели да приземят летателната машина като са спасили село Горна Митрополия от сериозни последствия при евентуално катапултиране. \r\n8 юли 2008 г. \r\nВоенен транспортен самолет на Българските военновъздушни сили претърпява инцидент около обяд по време на кацане на гражданското летище на Варна. \r\nСлед силен порив на вятъра от ляво при кацане самолетът Спартан C 27 J удря и чупи лявата си перка. \r\n16 май 2003 г. \r\nИзтребител МиГ-21 БИС от авиобазата в Граф Игнатиево се разбива в района на Панагюрище. Самолетът се удря в дърво и експлоадира в 13.25 ч. по време на тренировъчен полет над местността Манзалото. Пилотът майор Анатолий Полянков (34 г.) загива. Според кметът на Панагюрище Марко Мечев изтребителят направил един-два кръга над града преди да се разбие... \r\n24 юли 2003 г. \r\nВертолет Ми-17, борд № 433 от авиобаза „Крумово“ се разбива в местността Бетоловото, край Разлог. При инцидента загиват командирът на екипажа подполковник Милко Пейковски, майор Николай Радулов – втори пилот, бордният техник младши лейтенант Бойко Панайотов и полковник Кирил Чамишки. \r\n02 юни 1999 г. \r\nИзтребител МиГ-21 БИС от авиобазата в Граф Игнатиево се разбива в района на село Драгомир недалече от град Пловдив при изпълнение на учебно тренировъчен полет. \r\nЗагиват пилотите капитан Георги Русев и лейтенант Сашо Николов. \r\n16 юли 1998 г. \r\nПри лош разчет за кацане и подадена команда от РП за катапултиране старши лейтенант Радостин Велков Димитров катапултира от МиГ-21МФР. \r\n28 януари 1997 г. \r\nКапитан Пламен Тодоров Денков с МиГ - 21МФР катапултира подари спиране на двигателя при захода за кацане. \r\n30 януари 1996 г. \r\nМи-24 се обръща и запалва следствие на силен вятър. Няма загинали. \r\n20 декември 1994 г. \r\nСтарши лейтенант Владислав Владимиров Вълчев с МиГ-21бис ГЕАТ и ГТП загива от удавяне след като катапултира над Черно море. \r\n29 септермври 1994 г. \r\nОколо 16.30 часа при извършване на фигура от сложния пилотаж на пределно малка височина, претърпява катастрофа на около 600 м от полосата за излитане и кацане (ПИК) на летище Равнец изтребител МиГ- 29 с пилот- командира на авиобазата полковник Иван Даев. \r\n8 февруари 1993 г. \r\nКапитан Михаил Янакиев Михайлов със Су-25УБК катапултира подари неумишлено задействане на катапултната система след влизане на пилота в кабината. \r\n28 януари 1992 г. \r\nПри инцидент край язовир \"Студен кладенец\" загиват капитан Дойчин Георгиев Бояджиев и пилот-инструктор - капитан Емил Лазаров Тодоров с МиГ-21УМ. \r\n3 юли 1991 г. \r\nСтарши лейтенант Петър Величков Петров с МиГ - 21бис ГТП катапултира при инцидент във въздуха. \r\n2 октомври 1990 г. \r\nЗагиват курсант Жоро Андреев Денчев и пилот-инструктор майор Асен Йорданов Христов с Л-39 поради спиране на двигателя при включване в кръга за кацане и късно взето решение за катапултиране. \r\n6 април 1990 г. \r\nКапитан Тошко Стоянов Петров с МиГ - 23МФ ГТП катапултира при инцидент. \r\n17 юли 1990 г. \r\nЛейтенант Бисер Георгиев Бойчев с МиГ - 23БН катапултира при инцидент. \r\n13 октомври 1989 г. \r\nМайор Боян Богданов Петков с МиГ - 23БН катапултира при инцидент.. \r\n05 октомври 1989 г. \r\nСтарши лейтенант Валери Лилов Богданов с МиГ-21 загива след отказ на системата АРУ. \r\n22 юни 1989 г. \r\nПри инцидент катапултират обуч. пилот - лейт. Георги Сотиров Стоименов и пилот-инстуктор - капитан Христо Сотиров Младенов с МиГ - 21У. \r\n17 април 1989 г. \r\nПри инцидент загива лейтенант Валентин Димитров Маринов със Су-25.", "date": "2018.06.11", "title": "Инциденти със самолети на ВВС на Българската армия на територията на страната (1989-2018) (Справка Агенция „Фокус“)"}
{"url": "http://www.focus-news.net/news/2018/06/11/2532717/plovdiv-komandirat-na-ekipazha-i-pomoshtnik-pilotat-sa-zaginali-pri-padaneto-na-vertoleta-mi-17-bordniyat-inzhener-e-otkaran-v-bolnitsa.html", "text": "Командирът на екипажа и помощник-пилотът са загинали при падането на вертолета Ми-17, бордният инженер е откаран в болница. Това съобщиха от пресцентъра на Министерството на отбраната. Около 20.30 часа днес, 11 юни, при планов полет по неизяснени за сега причини  вертолет Ми-17 пада от около 50 м височина в района на авиобаза \"Крумово\". Екипажът на борда на вертолета е от трима военнослужещи.\r\nПредприети са незабавни противопожарни мерки от наземния персонал за предотвратяване на взрив на вертолета и за спасяването на членовете на екипажа. По време на действията за оказване на медицинска помощ е установено, че двама от военнослужещите – командирът на екипажа и помощник-пилотът при падането на вертолета са загинали. Третият член на екипажа – бордният инженер е откаран незабавно в болница, в съзнание.\r\nПо случая се води разследване.\r\nМинистърът на отбраната Красимир Каракачанов пътува към авиобаза Крумово.", "date": "2018.06.11", "title": "Пловдив: Командирът на екипажа и помощник-пилотът са загинали при падането на вертолета Ми-17, бордният инженер е откаран в болница"}
{"url": "http://www.focus-news.net/news/2018/06/11/2532725/sport-napoli-privleche-simone-verdi.html", "text": "Наполи официално обяви привличането на италианският нападател Симоне Верди. Той идва от отбора на Болоня. Договорът му с клуба от Неапол ще бъде за 5 години, а трансферна сума се оценява на 25 милиона евро.", "date": "2018.06.11", "title": "Спорт: Наполи привлече Симоне Верди"}
{"url": "http://www.focus-news.net/news/2018/06/11/2532726/varna-s-56-sa-se-uvelichili-poseshteniyata-v-muzeite-v-oblastta-prez-2017-g-v-sravnenie-s-2016-g.html", "text": "7 музея, регистрирани съгласно Закона за културното наследство, функционират в област Варна към края на 2017 година. Това съобщиха от Териториално статистическо бюро – Североизток. През 2017 година движимите културни ценности, които са част от Националния музеен фонд и са включени в експозициите на музеите в област Варна, са 171 000 фондови единици и в сравнение с 2016 година техният брой намалява с 3.9%. Цифровизирани са едва 2 521 фондови единици, което е с 557 повече в сравнение с предходната година.\r\nПосещенията в музеите през 2017 година са 245 000 и в сравнение с 2016 година се увеличават с 5.6%. В дните със свободен вход са осъществени 13.1% от посещенията в музеите. Посещенията на чужденци се увеличават с 2.1% в сравнение с предходната година и достигат 98 000.", "date": "2018.06.11", "title": "Варна: С 5.6% са се увеличили посещенията в музеите в областта през 2017 г. в сравнение с 2016 г."}
{"url": "http://www.focus-news.net/news/2018/06/11/2532724/predsedatelyat-na-bsp-korneliya-ninova-podnasyam-saboleznovaniya-kam-semeystvata-i-blizkite-na-zaginalite-piloti-kray-aviobaza-krumovo.html", "text": "Поднасям съболезнования към семействата и близките на загиналите пилоти край авиобаза Крумово. Това написа в социалната мрежа \"Фейсбук\" председателят на БСП Корнелия Нинова, съобщиха от пресцентъра на БСП. \"Обръщам се към премиера Борисов да отмени посещението си в Турция за откриване на трансанадолския газопровод. Катастрофата с военния хеликоптер, загубата на човешки живот, както и нестабилността в страната след подадената оставка на министъра на труда и социалната политика и изключително острата реакция на вицепремиера Симеонов към министъра на туризма и обвиненията между членове на кабинета в \"защита на крупни наследници на мутренски групировки\" изискват от министър-председателя да предприеме мерки тук\", пише още Нинова.", "date": "2018.06.11", "title": "Председателят на БСП Корнелия Нинова: Поднасям съболезнования към семействата и близките на загиналите пилоти край авиобаза Крумово"}
{"url": "http://www.focus-news.net/news/2018/06/11/2532723/nikolay-mladenov-svetat-shte-preustroi-gaza-edinstveno-ako-hamas-prekrati-nasilieto-si.html", "text": "Международната общност трябва да постигне споразумение за размяна на мерки за преустрояването на Газа в замяна на обещание на „Хамас“ за прекратяване на насилието срещу Израел, заяви в понеделник специалният координатор на ООН за Близкоизточния мирен процес Николай Младенов, пише израелското издание The Jerusalem Post.\r\n„Трябва да работим в тясно сътрудничество с израелците, палестинците и египтяните, за да реализираме редица мерки в помощ на хората в Газа да оцелеят и да живеят малко по-добре“, заяви Младенов на глобалния форум „AJC“, който се проведе в Ерусалим.\r\nТой предложи тези мерки да бъдат използвани „за ангажиране на тези, които са отговорни за ситуацията в Газа („Хамас“) към обещание ситуацията да бъде укротена и да се спазва сигурността и намали количеството на ракети и нападения срещу Израел“.\r\n„Ако успеем да направим това, можем да успеем да избегнем нова ескалация, което по принцип би изглеждало неизбежно, защото ситуацията там е отчайваща“, заяви Младенов.\r\nТова, което е нужно, е да се върнат пари в икономиката, за да се осигурят работни места на хората. Подобренията трябва да бъдат направени с отношение към движението и достъпа. Водата и електричеството трябва да бъдат достъпни. Египет трябва да продължи да държи отворен своя достъп до Газа, допълни още той.\r\n„Хората се нуждаят от алтернатива на Хамас и радикализацията и неумението на тези, които трябва да им предоставят услуги, но не го правят към момента“, заяви Младенов.\r\nТой допълни, че когато дойде времето за постигането на промяна в израело-палестинския конфликт, „точно сега, в днешния ден, там където трябва да започнем е Газа. Ситуацията в Газа е пред избухване. Ако има един приоритет, който всички делим, това е да се избегне още една война в Газа и това значи да действаме сега, преди да избухне, вместо да се опитваме да го поправим след това.“ Йонислав Дочев", "date": "2018.06.11", "title": "Николай Младенов: Светът ще преустрои Газа единствено, ако „Хамас“ прекрати насилието си"}
{"url": "http://www.focus-news.net/news/2018/06/11/2532727/premierat-boyko-borisov-izrazyava-saboleznovaniya-na-semeystvata-i-blizkite-na-zaginalite-dvama-voenni.html", "text": "Министър-председателят Бойко Борисов изразява съболезнования на семействата и близките на загиналите двама военни пилоти край пловдивското летище \"Крумово\" днес, съобщиха от правителствената информационна служба. В разговор с вицепремиера и министър на отбраната Красимир Каракачанов премиерът Борисов разпореди да бъде информиран за фактите и обстоятелствата, довели до инцидента. По отношение на ранения военен техник министър-председателят Бойко Борисов разпореди да бъде оказано пълно съдействие за неговото лечение.", "date": "2018.06.11", "title": "Премиерът Бойко Борисов изразява съболезнования на семействата и близките на загиналите двама военни"}
{"url": "http://www.focus-news.net/news/2018/06/11/2532714/zoran-zaev-moyat-optimizam-veroyatno-shte-se-sbadne.html", "text": "„Надявам се, че моят оптимизъм ще се сбъдне утре. Вероятно ще бъде утре. Аз съм непоправим оптимист“, заяви в понеделник министър-председателят на Македония Зоран Заев по време на гостуването си на телевизия „Телма“ относно телефонния му разговор с гръцкия премиер Алексис Ципрас, предава македонската медия „МКД“.\r\n„Желанието за сключване на договор е налице и от двете страни. Ако имаме договор, ще се разберем как да го обявим. Вероятно това ще се случи паралелно. Бих искал това да се случи с всички политически участници, да бъдем заедно, и власт и опозиция, и малки и големи партии. Хубаво би било по тези въпроси да заставаме заедно. Очаквам положителна стъпка и от опозицията, и от държавния глава. И те са за ЕС и НАТО. Сега, когато сме близо, смятам че и опозицията ще се включи в подкрепата за този договор“, заяви Заев и допълни, че отлагането на телефонния разговор е било най-вече заради правно формалните аспекти и проверката на процедурите в ООН.\r\n„С обявяването на евентуалното споразумение гражданите ще имат цялата информация и ще знаят как да решат, въпреки сегашните си резерви. Гражданите ще знаят всичките детайли за това, че договорът ще е справедлив и че ще затвърди нашата идентичност и нашето достойнство. Призовавам опозицията и Георге Иванов и съм да подготвен да поемем цялата отговорност. Трябва да гледаме напред с чисти очи за справедливо и коректно решение. Ако всички сме за НАТО и ЕС, тогава всеки трябва отговорно да застане на позициите, които има. Полезно е да стоим заедно в името на перспективите на Македония. Трябва да изразим честно нашите възгледи, а опозицията има право да покаже своите резерви. Но след референдум. По ратификацията на договора в парламента Гърция изпрати писмо до ЕС и НАТО, след това ще има референдум“, допълни още македонският премиер. Йонислав Дочев", "date": "2018.06.11", "title": "Зоран Заев: Моят оптимизъм вероятно ще се сбъдне"}
{"url": "http://www.focus-news.net/news/2018/06/11/2532722/tass-dzhuzepe-konte-zayavi-che-vyarva-v-edinstvoto-na-g7.html", "text": "Италия вярва в единството на Г7 и счита, че е необходимо да се намерят общи решения за доброто на гражданите, заяви министър-председателят на Италия Джузепе Конте в понеделник в социалната мрежа „Туитър, цитиран от ТАСС.\r\n„Благодаря на Канада за приема в Ла Малбе. Италия вярва в единството на Г7 и продължава да работи над него, за да може да се съхрани. Приятелите помежду си са длъжни да намерят общо решение за нашите граждани. Ще се съберем отново в Биариц (където ще се проведе следващата среща на Г7 през 2019 година)“, написа Конте. Йонислав Дочев", "date": "2018.06.11", "title": "ТАСС: Джузепе Конте заяви, че вярва в единството на Г7"}
{"url": "http://www.focus-news.net/news/2018/06/11/2532719/zoran-zaev-hubavo-bi-bilo-i-opozitsiyata-da-zastane-do-nas-pri-obyavyavaneto-na-eventualniya-dogovor-s-gartsiya.html", "text": "Министър-председателят на Македония Зоран Заев заяви, по време на вечерното си гостуването на телевизия „Телма“ в понеделник, че е оптимист за сключване на споразумение за името с Гърция и че се надява неговият оптимизъм да се сбъдне по време на новия телефонен разговор с премиера на Гърция Алексис Ципрас, предава македонският „Фокус“.\r\n„Разговаряхме един час, работи се за исторически договор за нещо, за което си струва да насочим цялото си внимание. Остана утре отново да се чуем. Вероятно моят оптимизъм ще се сбъдне и се надявам това да бъде утре. Не само желанието, но и експертизата на много хора и институции бяха част от преговорите. Редно е двамата премиери едновременно да обявим договореното. Ако се постигне споразумение, гражданите ще имат последната дума на референдум. Ако имаме споразумение, ще договорим детайлите за това кога да го обявим. Хубаво би било всички политически участници да стоим заедно и ще направя всичко възможно да поканя опозицията и очаквам позитивен отговор“, заяви Зоран Заев. Йонислав Дочев", "date": "2018.06.11", "title": "Зоран Заев: Хубаво би било и опозицията да застане до нас при обявяването на евентуалния договор с Гърция"}
