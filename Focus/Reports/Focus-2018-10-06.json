{"url": "http://www.focus-news.net/news/2018/10/06/2575382/vidin-10-km-opashka-ot-avtomobili-se-e-obrazuvala-na-gkpp-dunav-most-vidin-na-vlizane-v-balgariya.html", "text": "10 км опашка от автомобили се е образувала на ГКПП „Дунав мост Видин“ на влизане в България. Това съобщи слушател на  Радио „Фокус“ .", "date": "2018.10.06", "title": "Видин: 10 км опашка от автомобили се е образувала на ГКПП „Дунав мост Видин“ на влизане в България"}
{"url": "http://www.focus-news.net/news/2018/10/06/2575383/varna-899-kgdka-e-sredniyat-dobiv-na-krushi-tazi-godina-prodalzhava-pribiraneto-na-rekoltata-ot-yabalki.html", "text": "899 кг/дка е средният добив на круши във Варненско тази година. Това съобщиха за  Радио „Фокус” – Варна  от Областна дирекция „Земеделие” във Варна. Реколтата е прибрана на 100%, допълниха от дирекцията. В областта продължава прибирането на реколтата от ябълки. 3 803 декара са плододаващите площи от ябълки в региона. Към момента е обрана реколтата от 2 580 декара. Получената продукция е 2 221 тона при среден добив 861 кг/дка. \r\nМарияна ВАЛЕНТИНОВА", "date": "2018.10.06", "title": "Варна: 899 кг/дка е средният добив на круши тази година, продължава прибирането на реколтата от ябълки"}
{"url": "http://www.focus-news.net/news/2018/10/06/2575385/pazardzhik-pet-signala-sa-polucheni-na-zeleniya-telefon-i-elektronnata-poshta-na-ekoinspektsiyata.html", "text": "Пет сигнала са получени на „Зеления телефон“ и електронната поща на Екоинспекцията в Пазарджик през месец септември, съобщиха за  Радио „Фокус“ – Пазарджик  от РИОСВ. Повечето от тях са неоснователни. Проверен е сигнал за продажба на препарирана горска ушата сова като се е оказало, че обявата не е активна. Предстои проверка по сигнал за нерегламентирано сметище за битови отпадъци на брега на река Еленка в град Велинград. Останалите три сигнала са неоснователни. Те са за производство на дърворезби с машини в Пазарджик в помещение, което не е обезшумено, за генериране на опасни отпадъци при ремонт на леки и товарни автомобили във Велинград и за запалване на сметището в село Дъбравите с неприятна миризма. При проверката на последния сигнал екоекспертите са установили, че става дума за самозапалване на биогаз с малък интензитет на отделяне на димни газове с бял цвят. Няма наличие на неприятни миризми в село Дъбравите. \r\nВаня НИКОЛОВА", "date": "2018.10.06", "title": "Пазарджик: Пет сигнала са получени на „Зеления телефон“ и електронната поща на Екоинспекцията"}
{"url": "http://www.focus-news.net/news/2018/10/06/2575381/futbol-tsska-pobedi-septemvri-s-30.html", "text": "ЦСКА спечели гостуването си на Септември в мача от 11-ия кръг на Първа лига, който се игра на стадион \"Васил Левски\". Армейците победиха с 3:0 и излязоха на първо място в класирането, преди изиграването на останалите двубои от кръга. Головете отбелязаха Мауридес от дузпа в 37-ата минута, Тиаго Родригес в 64-ата и Станислав Манолев в добавеното време. \r\nПо-рано днес Ботев Пловдив победи Дунав с 4:1 и влезе в първата шестица на класирането.", "date": "2018.10.06", "title": "Футбол: ЦСКА победи Септември с 3:0"}
{"url": "http://www.focus-news.net/news/2018/10/06/2575387/blagoevgrad-nad-500-uchastnitsi-ot-razlichni-gradove-na-balgariya-se-vklyuchiha-v-parvi-detski-folkloren-tantsov-festival-ritmi-i-bagri.html", "text": "Над 500 участници от различни градове на България се включиха в Първи детски фолклорен танцов фестивал „Ритми и багри“ в Благоевград. Това съобщиха от пресцентъра на  Общината . Танцовите състави представиха богата палитра от фолклор и творчество. Всички участници на фестивала получиха грамоти и плакети, подготвени от кмета на община Благоевград д-р Атанас Камбитов. Наградите бяха връчени от заместник-кмета по строителство и сигурност инж. Емилия Тунева, която ги поздрави за отличните резултати. „В рамките на инициативата станахме свидетели на изключително творчество, талант и красота. Поздравявам всички Ви за подготовката и доброто представяне.  Всички Вие сте посланици на красивите български традиции и богатия ни фолклор. Вярвам, че с общи усилия ще превърнем този фестивал в традиционен, а надявам се и от другата година да се похвалим и с международно участие. Ще Ви очакваме отново в Благоевград“, каза на сцената инж. Тунева.  \r\nУчастие във фестивала взеха Фолклорен ансамбъл „Русчуклийче”- гр. Русе, фолклорен танцов театър „Родина” - гр. Варна, танцов състав „Чудесия“  - Пазарджик, танцова школа „All steps – всички стъпки” гр. Ямбол, детски фолклорен танцов ансамбъл „Пиринче“ и Детско-юношески Фолклорен ансамбъл „Пиринска Китка” - Благоевград. \r\nНа финала на фестивала участниците и публиката се обединиха, за да извият дълго хоро на пл. „Македония“ в Благоевград.", "date": "2018.10.06", "title": "Благоевград: Над 500 участници от различни градове на България се включиха в Първи детски фолклорен танцов фестивал „Ритми и багри“"}
{"url": "http://www.focus-news.net/news/2018/10/06/2575386/aa-chetirima-tsivilni-sa-zaginali-pri-dve-otdelni-napadeniya-v-severen-irak.html", "text": "Четирима цивилни са загинали при две отделни нападения в Северен Ирак, предава  Anadolu Agency . \r\nПредполагаеми активисти на „Ислямска държава“ извършиха нападение в град Ал-Асадия, на юг от Мосул, убивайки трима души, преди да избягат от мястото, без да пострадат, каза пред агенцията лейтенант Джамал ал-Халиди. \r\nДруг цивилен е бил убит, когато превозно средство е попаднало на крайпътна бомба на север от Тикрит в Северен Ирак. Още 10 души бяха ранени при взрива ,каза лейтенант Нуман ал-Дюбури. \r\nПрез последните месеци често се наблюдават нападения от бойци на „Ислямска държава“ по граждански цели и силите за сигурност, разположени в северен и източен Ирак. \r\nМиналата година служители в Багдад казаха, че военният капацитет на „Ислямска държава“ е унищожен след тригодишен конфликт с иракската армия и водената от САЩ военна коалиция. Независимо от това, групата все още има ограничено присъствие в определени части на страната, срещу която силите за сигурност все още извършват чести операции.  Юлиян Марков", "date": "2018.10.06", "title": "АА: Четирима цивилни са загинали при две отделни нападения в Северен Ирак"}
{"url": "http://www.focus-news.net/news/2018/10/06/2575384/tv-n1-bosna-i-hertsegovina-varhovniyat-predstavitel-prizova-grazhdanite-na-stranata-da-izlyazat-i-da-glasuvat-v-nedelya.html", "text": "Върховният представител в Босна и Херцеговина австрийският дипломат Валентин Инцко призова гражданите на страната да излязат и да гласуват в неделя, съобщава босненският телевизионен канал  TV N1 . \r\n\"Призовавам всеки гласоподавател да използва демократичното си право и да гласува. Отделете  четирийсет минути от вашето време в неделя заради четири години от вашето бъдеще\", каза Валентин Инцко. \r\n \"Не позволявайте на себе си да бъдете заплашени от реч на омразата, сурова реторика и заплахи. Като използвате правото си на глас, вие сте тези, които решават вашата съдба и вашето бъдеще\".  \r\nТой посъветва гласоподавателите да размишляват върху проблемите, които пречат на Босна да стане стабилна и просперираща държава, като добави, че техният вот може да помогне на Босна да си получи мястото, което заслужава, а не на мястото, от което те и техните деца ще бъдат принудени да напуснат. Инцко призова всички босненски граждани да разгледат внимателно всички кандидати и да открият тези, които заслужават гласа и доверието им и които могат да донесат необходимите резултати. \r\n \"Гласувайте, решавайте за себе си за бъдещето си, в противен случай други ще решат за Вас\", заключи Инцко. \r\n Ролята на върховния представител в Босна и Херцеговина е да контролира гражданското прилагане на Дейтънското мирно споразумение, което сложи край на войната в Босна (1992-1995 г.). Общите избори в Босна ще се проведат в неделя, 7 октомври, а гражданите ще гласуват за членове на тристранното председателство на държавата, президент и вицепрезиденти на Република Сръбска, както и членове на парламента, на парламентите на двата субекта на федерацията , както и на  кантоналните парламенти.  Юлиян Марков", "date": "2018.10.06", "title": "TV N1 (Босна и Херцеговина): Върховният представител призова гражданите на страната да излязат и да гласуват в неделя"}
{"url": "http://www.focus-news.net/news/2018/10/06/2575388/varna-blizo-200-sluchaya-na-ostri-respiratorni-zabolyavaniya-sa-registrirani-v-regionalnata-zdravna-inspektsiya-prez-poslednata-sedmitsa.html", "text": "Увеличават се регистрираните случаи на остри респираторни заболявания във Варна през последната седмица. Това съобщиха за  Радио „Фокус“ – Варна  от Регионалната здравна инспекция във Варна. Според седмичната сигнална информация за периода от 28 септември до 4 октомври в здравната инспекция са регистрирани 197 случая на остри респираторни заболявания срещу 42 през предходната седмица. Най-много болни от остри респираторни заболявания са регистрирани във възрастовата група от 5 до 14 години и от 0 до 4 години. Има регистрирани 24 усложнения от грип и остри респираторни заболявания, основно бронхити и пневмонии, допълниха от инспекцията. \r\nМарияна ВАЛЕНТИНОВА", "date": "2018.10.06", "title": "Варна: Близо 200 случая на остри респираторни заболявания са регистрирани в Регионалната здравна инспекция през последната седмица"}
{"url": "http://www.focus-news.net/news/2018/10/06/2575409/tass-vtori-trabopolagasht-korab-zapochna-rabota-v-germanskiyat-uchastak-na-severen-potok-2.html", "text": "Втори тръбополагащ кораб започна работа в германският участък на „Северен поток-2“, предава  TACC . \r\nКорабът „Audacia” започна работа в крайната точка на 30-километровия изкоп за две газопроводни тръби в териториалните води на Германия.Той ще трябва да инсталира участък с дължина 38 километра в дълбоката част на газопровода.След като постави първата тръба, „Audacia“ ще се върне в началната точка и ще започне да полага втората линия \"- се казва в изявление на компанията изпълнител.  \r\nВсички работи по тръбопровода \"Северен поток - 2\" в териториалните води на Германия ще бъдат завършени съгласно графика преди края на тази година. По-рано техническият директор на оператора на проекта \"Северен поток 2\" Сергей Сердюков съобщи, че изграждането на \"Северен поток 2\" във водите на Руската федерация ще започне около декември. Пускането в експлоатация на \"Северен поток\" 2 е насрочено за края на 2019 г. Тръбопроводът трябва да минава под Балтийско море от руското крайбрежие до брега на Германия. Капацитетът на всяка от двете тръби е 27,5 милиарда кубически метра годишно.  \r\nНовият газопровод ще удвои капацитета на досега функциониращия Северен поток, чийто маршрут се повтаря в по-голямата част на трасето. Тя ще заобиколи транзитните държави - Украйна, Беларус, Полша и други източноевропейски и балтийски страни и ще премине през изключителните икономически зони и териториални води на пет държави - Русия, Финландия, Швеция, Дания и Германия. Все още се изчаква разрешение от Дания.  Юлиян Марков", "date": "2018.10.06", "title": "ТАСС: Втори тръбополагащ кораб започна работа в германският участък на „Северен поток-2“"}
{"url": "http://www.focus-news.net/news/2018/10/06/2575393/veliko-tarnovo-kontsert-ot-tarnovtsi-za-tarnovtsi-i-postavyane-na-kapsula-na-vremeto-podgotvya-rotari-klubat-v-grada-po-povod-80-godishninata-si.html", "text": "Концерт под надслов „От търновци за търновци“ подготвят членовете на Ротари клуб – Велико Търново, по повод 80-годишнината на структурата. Това съобщи за  Радио „Фокус“ – Велико Търново  Венелин Иванов, член на клуба. В музикалното събитие, което ще се случи през ноември, ще се включат изпълнители, ансамбли, състави и групи от старата столица, като идеята е публиката да има възможност да се наслади на местните таланти. Освен това ротарианците обмислят и поставянето на „капсула на времето“, която да увековечи дейността им. Тя ще се намира в градинката до Пощата. Вече тече набирането на материали и за двата конкурса, които Клуба обяви – за детска рисунка и снимка. „Във фотографския конкурс могат да участват всички великотърновци, дори професионални фотографи. Няма ограничения. А в конкурса за детска рисунка , от самото име е ясно, че е насочен само към децата“, обясни Венелин Иванов.  Темата на конкурса за снимка е „Велико Търново – моето вдъхновение“ . Кадрите ще бъдат оценявани от авторитетно жури, чиито председател е Генчо Петков – фотограф – художник, артист на AFIAP. Членове са художникът Петър Крусев, великотърновската фотографка Марина Чамуркова, Мила Милчева – PR и дългогодишен журналист и Ивайло Цанев – представител на Ротари клуб – Велико Търново. \r\nКрайният срок за подаване на фотографиите е 17 октомври. Номинираните ще бъдат обявени на 21 октомври, а награждаването ще се състои на 17 ноември 2018 г. Наградените и номинираните фотографии ще бъдат представени в  изложба. \r\nЛуиза ТРАНЧЕВА", "date": "2018.10.06", "title": "Велико Търново: Концерт „От търновци за търновци“ и поставяне на „капсула на времето“ подготвя Ротари клубът в града по повод 80-годишнината си"}
{"url": "http://www.focus-news.net/news/2018/10/06/2575389/kathimerini-demografskata-kriza-zastrashava-ikonomicheskoto-vazstanovyavane-v-gartsiya.html", "text": "Демографската криза застрашава икономическото възстановяване в Гърция, пише електронното издание на гръцкият вестник  Kathimerini . \r\nЗастаряващото население на Гърция сериозно подкопава дългосрочните перспективи за растеж на икономиката на страната, показват официални данни на фона на предупрежденията на изтъкнати икономисти.  \r\nВ началото на финансовата криза през 2010 г. активното население на Гърция - на възраст между 20 и 64 години - възлиза на 7,045 милиона души. Днес този брой възлиза на 6,8 милиона. Хората на възраст 20-40 години съставляват 40% от населението в сравнение с 46% през 2010 г.  \r\nОчаква се, че до 2025 г. делът на активното население в Гърция ще спадне под 6,5 млн., Като едва 2,3 млн. души ще формират възрастовата група 20-40 години. \r\nОсвен това се очаква броят на хората на 65 и повече години да нарасне до 2,535 милиона до 2025 г. от 2,1 милиона през 2010 г. и 2,237 милиона през 2015 г.  \r\nНамаляването на раждаемостта в Гърция се подчертава като сериозен проблем от страна на международни организации и известни икономисти. \r\nВ коментарите си за  изданието Жолт Дарваш, старши икономист в мозъчния тръст Брюгел, заяви, че демографският проблем на Гърция представлява много сериозна заплаха за крехкото икономическо възстановяване на страната. Намаляването на населението води неумолимо до свиване на икономиката, инвестициите и растежа, каза той.  \r\nПродължителната икономическа криза в страната доведе до по-сериозна демографска криза, отколкото се очакваше, пише Боб Траа от МВФ, като предупреждава, че може да отнеме цяло поколение, за да се стабилизира гръцкото население от въздействието на \"икономическия шок\".  Юлиян Марков", "date": "2018.10.06", "title": "Kathimerini: Демографската криза застрашава икономическото възстановяване в Гърция"}
{"url": "http://www.focus-news.net/news/2018/10/06/2575391/spetsializiraniyat-sad-ostavi-v-aresta-chetirima-ot-obvinenite-za-nezakonen-iznos-na-onkolekarstva-trima-sa-pod-domashen-arest.html", "text": "Специализираният  наказателен съд се произнесе по искането на прокуратурата да остави в ареста задържаните преди дни седем души за нерегламентирана търговия с лекарства за онкоболни, предаде  БНР . Соченият за ръководител на групата Милослав Пейков, а също така Борислав Сотиров, Калоян Молалийски и Делян Гонсузов остават под стража, тъй като има опасност за извършат ново престъпление. Зора Балчийска, Небесна Балчийска и Светлана Тюлекова ще са под домашен арест заради здравословни причини. \r\nМярката подлежи на обжалване в тридневен срок. \r\nНаблюдаващият прокурор Лидия Манолова допусна да има още обвиняеми по делото.", "date": "2018.10.06", "title": "Специализираният съд остави в ареста четирима от обвинените за незаконен износ на онколекарства, трима са под домашен арест"}
{"url": "http://www.focus-news.net/news/2018/10/06/2575395/sudanski-grazhdanin-be-zadarzhan-za-agresivno-povedenie-na-patya-obzor.html", "text": "Судански гражданин бе задържан за агресивно поведение на пътя. В петък около 20.00 часа е настъпило леко пътнотранспортно произшествие между два джипа в района на столичния кв. „Витоша“. По първоначални данни при разминаването са били засегнати страничните огледала на превозните средства. След инцидента, за който не е подаван сигнал на единия телефонен номер 112, водачът на единия джип е започнал да обижда жената, управлявала другия автомобил. Тя е успяла да се оттегли, но в района на бул. „Г. М. Димитров“ е била застигната от мъжа, който я е принудил да спре, излязъл е от джипа си и е проявил словесна агресия към нея.  \r\nНаблизо патрулиращ полицейски екип е забелязал случващото се и веднага се е отзовал на място, за да прекрати агресивното поведение на шофьора - 40-годишен судански гражданин. Мъжът е бил отведен в Столично районно управление, а по случая е образувана преписка за хулиганство. На суданския гражданин е съставен и акт за нарушение по Закона за движение по пътищата. Той не е представил валидно за територията на България свидетелство за управление на моторно превозно средство. Автомобилът е бил дерегистриран и регистрационните табели са свалени. Направени са проби за употреба на алкохол и упойващи вещества на водачите. И при двамата те са били отрицателни. \r\nМалко по-късно стана ясно, че жената, участвала в пътния инцидент, е съпругата на лидера на ПП „Атака“ и председател на ПГ на „Обединени патриоти“ Волен Сидеров – Деница Сидерова.", "date": "2018.10.06", "title": "Судански гражданин бе задържан за агресивно поведение на пътя (ОБЗОР)"}
{"url": "http://www.focus-news.net/news/2018/10/06/2575394/proruska-partiya-vodi-na-parlamentarnite-izbori-v-latviya.html", "text": "Проруската партия \"Съгласие\" води на парламентарните избори в Латвия с 19,4% от гласовете, пред либералния прозападен алианс \"Развитие/ЗА!\" (13,4%), според екзитпол, публикувани от обществената телевизия, предава  AFP . \r\nНационалният алианс – дясна партия, член на управляващата коалиция, се нарежда на трето място (12,6%), следван от Новата консервативна партия (популистка, 12,4%), докато потенциалният популистки партньор на Хармония, KPV е на пето място с 11,5%, според това проучване проведено сред 6 400 гласоподаватели. \r\nПредседателят на Хармония и кметът на Рига, Нилс Ушаковс, веднага изрази амбицията си да успеят да влязат в правителството. Три пъти в предишни парламентарни избори „Съгласие“, която е много популярна сред многобройното рускоговорящо малцинство, е заемала първо  първо място, но не успя да формира правителство, тъй като всички останали партии отказват да работят с нея.  \r\n\"Няма коалиционна формула, която да изглежда стабилна и способна (да управлява), без Хармония\", каза той пред латвийската информационна агенция LETA, като коментира възможностите, произтичащи от резултата. \"В противен случай бихте могли да имате коалиция от ксенофоби и защитници на правата на гейовете и такова правителство ще продължи само две или три седмици.\" \r\nСпоред агенция  Reuters  проевропейските партии либералният алианс \"Развитие/ЗА!\" и консервативния Национален алианс, който е на трето място доказват проевропейските нагласи на латвийските избиратели. \r\nСегашната управляваща коалиция на Съюза на Зелените и Земеделските производители, Националният алианс и \"Единство\" заедно получават  29,2%, което означава, че те трябва да намерят поне още един член коалиционен партньор, за да формират правителство.  Юлиян Марков", "date": "2018.10.06", "title": "Проруска партия води на парламентарните избори в Латвия"}
{"url": "http://www.focus-news.net/news/2018/10/06/2575181/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Близкоизточната терористична организация „Ислямска държава“ заплаши да забави офанзивата на правителствените войски на президента на Сирия Башар Асад, като екзекутира пленници, съобщава американското издание  The Wall Street Journal . \r\nОт редакцията поясняват, че джихадистите предупреждават, че ще убият повече от две дузини деца и жени, отвлечени в югозападната част на Сирия, ако правителството в Дамаск не спре настъплението си срещу терористите в региона.  \r\nВидео, чиято достоверност не може да бъде потвърдена, показа по-рано тази седмица екзекуцията на една от жените, за които се предполага, че са отвлечени от провинция Ас-Суейда. \r\n***  Военнослужещите на САЩ нямат заповед да предприемат никакви конкретни мерки, за да се противопоставят на действията на Иран в Сирия, но самото им присъствие има косвен възпиращ ефект върху Техеран. Това увери ръководителят на Централното командване на Въоръжените сили на САЩ генерал Джоузеф Вотел, цитиран от американското издание  Washington Examiner . \r\n„Докато не са ни дадени никакви директни военни задачи, ние признаваме, че присъствието ни на място и развитието на добри партньори на негова основа, оказва влияние върху иранската дейност\", увери генерал Вотел, като същевременно допълни:„В много отношения едно от най-важните неща, които правим, за да се противопоставим на иранското влияние, е изграждането на много силни отношения в региона\". \r\nАмериканският генерал подчерта, че няма планове за оттеглянето на военнослужещите на САЩ от Сирия. След победата над „Ислямска държава“ възниква необходимост от изграждането на местни сили засигурност, за да се предотврати повторната поява на терористичната групировка.  \r\n„Тъй като нашите партньори на място в Сирия завършват операциите си срещу физическия халифат ... ще трябва да преминем от онова, което бих описал като основни бойни операции, към нещо, което е близко до широкообхватната сигурност\", поясни Вотел, като все пак допусна, че част от американските части ще бъдат изпратени обратно в родината си. „Ще направим подходяща оценка на силите, от които се нуждаем. Това, което бих казал, е, че няма да поддържаме ненужни сили“, отбеляза генералът.   \r\nСАЩ очакват, че и след победата над „Ислямска държава“ групировката ще продължава да представлява заплаха за сигурността. В тази връзка мисията на Вашингтон е да гарантира, че джихадистите няма да наберат отново сили.  \r\nСъщевременно Вотел подчерта, че САЩ са готови да реагират „бързо и мащабно\" на всяка военна заплаха от страна на Иран. „Не мисля, че искаме да воюваме с Иран. Мисля, че президентът (Доналд Тръмп) е изяснил, че Иран трябва да спре дестабилизиращото си поведение и политики, които разпространяват насилието и човешко нещастие в Близкия изток\", коментира генералът. \r\n***  Първият директор на Международната организация на криминалната полиция (Интерпол) от Китай - Мен Хунвея, е разследван от Пекин, съобщава електронното издание на вестник  The South China Morning Post . \r\n64-годишният служител, който също е заместник-министър в Министерството на обществената сигурност, е „отведен\" за разпит от страна на дисциплинарните власти, „веднага щом е кацнал в Китай\" миналата седмица, твърди източник на изданието. Още не е ясно защо се провежда разследване срещу Мен Хунвея или къде точно се води. \r\nПо-рано френската полиция съобщи, че започват издирването на директора на Интерпол, след като съпругата му е подала сигнал. На свой ред от самата организация поясниха, че са наясно с докладите за „предполагаемото разследване“ и подчертаха, че въпросът засяга компетентните органи във Франция и Китай. \r\nГенералният секретар на организацията, а не Хунвея, отговаря за ежедневното управление на Интерпол. „Централата на Генералния секретариат на Интерпол няма да коментира повече\", заключиха от организацията. \r\nОфициалното лице бе последно видяно във Франция на 29 септември, съобщиха полицейски източници. Нито Министерството на обществената сигурност, нито външнополитическото ведомство в Китай отговориха на молбите за коментар на информацията. \r\n***  Недостигът на доставки от суров петрол за средиземноморския пазар, който ще се усети след 4 ноември, когато влязат в сила американските санкции срещу Иран, предвещава увеличаване на интереса от руския петрол от Урал. Това в крайна сметка ще доведе до засилване на морския трафик през Истанбул и Дарданелите, пише турският всекидневник  Daily Sabah. \r\nБлагодарение на механизма за доставка и плащане, ефектите от новите санкции за Иран започнаха да оказват влияние на пазара още на 20 септември. До тези изводи стигат в анализ за влиянието на иранското ембарго в района на Проливите, подготвен от Изследователския център за енергийна политика към частния Университет „Билкент“ в Анкара (EPRC). \r\nТрафикът на танкерите и закъсненията при придвижването им в Проливите ще повишат разходите по преработката на нефта, който се предлага на средиземноморския пазар и така ще се повиши ценовият натиск върху самите петролни продукти на пазар, където и Турция е играч, предупреждават авторите на доклада. \r\nОт друга страна, пак по техни данни, не е възможно Организацията на държавите износителки на петрол (ОПЕК) да компенсира пропастта, която ще се отвори при доставките след влизане в сила на санкциите срещу Иран. \r\nСаудитска Арабия изпраща своя петрол на азиатския пазар, където доминиращ играч е Китай, а Ирак - предимно на европейския и американския пазар.   \r\nНещо повече, не се очаква в средно и дългосрочен план  Саудитска Арабия да увеличи добива от своите нефтени полета по технически причини. Преценява се също, че и Ирак няма да успее да запълни отворената пропаст заради експортните възможности на Басра. \r\nОще на 8 май американският президент Доналд Тръмп подписа заповед за нови санкции на Иран и за отмяна на ядрената сделка, придобила популярност като Съвместен всеобхватен план за действие (СВПД), който е в сила от 2015 година благодарение на обединените усилия на САЩ, Великобритания, Франция, Китай, Русия, Германия и Европейския съюз.   \r\nПървият кръг от американски санкции, целящи се в автомобилния сектор и финансовите трансакции, беше възстановен на 6 август, а вторият кръг, който ще удари по търговията с ирански петрол и природен газ, стартира на 4 ноември. С този свой ход САЩ възнамеряват да блокират  международните продажби на ирански суров петрол и природен газ.  \r\nМеждувременно, най-големият сектор в иранската икономика вече регистрира спад в износа.   \r\nПреди санкциите на САЩ и ООН да влязат в сила, дневно Иран търгува по 2.5 млн. барела, а по време на санкциите за периода 2013-2015 г. този обем беше  между милион и милион и 200 000 барела на ден.След влизане в сила на СВПД и след като през юли 2015 г. ЕС се съгласи да облекчи наказателните мерки за Иран, ако той ограничи ядрения си капацитет, през 2016 г. иранският износ на суров петрол слабо се покачи и достигна до 1.9 млн. барела дневно. През 2017 г. дори  регистрира скок до 2.1 млн. барела дневно, по данни на ОПЕК.  \r\nВ началото на 2018 г. този възходящ тренд продължи и през април на тази година стигна до 2.8 млн. барела дневно, но през септември продажбите на ирански суров петрол в чужбина значително спаднаха, достигайки дневно до 1.31 млн. барела, както сочи информация на Блумбърг, цитирана от изданието. \r\n***  Двама палестинци са убити при сблъсъци с израелската армия на границата с Ивицата Газа, съобщава вестник  The Jerusalem Post , като се позовава на доклади от медиите в Рамала. \r\nПри последните сблъсъци са пострадали 124 демонстранти, 18 от които са били ранени от снайперистите на Израелските отбранителни сили. От Министерството на здравеопазването на Палестинската автономия съобщават, че на място са изпратени парамедици. \r\nОколо 20 хил. души са се включили в демонстрацията по границата, прераснала за пореден път в сблъсъци с израелските сили за сигурност. Уточнява се, че те са хвърляли камъни срещу войниците. Според изданието някои от демонстрантите са разполагали с взривни устройства.  \r\nЗоната около границата между Израел и Ивицата Газа е обявена за военна. \r\n***", "date": "2018.10.06", "title": "Преглед на някои от основните теми в световния печат (Агенция „Фокус“)"}
{"url": "http://www.focus-news.net/news/2018/10/06/2575390/zhiteli-na-pet-plovdivski-sela-izlyazoha-na-protest-sreshtu-razshiryavaneto-na-kamennata-kariera-v-rayona-obzor.html", "text": "Жители на пет пловдивски села излязоха на протест срещу разширяването на каменната кариера в района. Те протестират срещу добива на инертни материали, като искането им е след изтичане на двата концесионни договора за експлоатацията на кариерата в село Белащица - през 2021 г. и 2023 г., те да не бъдат подновявани, нито да бъдат предоставяни нови територии за добив на инертни и други материали в близост. Притесненията на хората идват от това, че нов инвеститор е заявил намерениe да започне проучване за подземни богатства в площите „Сантала“ и „Сантала-2“ в землищата на селата Белащица и Гълъбово. Размерите на тези зони са повече от 53 хектара.  \r\nПротестиращите се оплакаха и от непрекъснат шум, прах и разбити пътища от камионите, които извозват инертните материали. Според тях това влияе и върху здравето на хората в района и най-вече на децата. По данни на местния личен лекар през последните 10 години в селото има бум на респираторните заболявания. „Мисля, че хората бяха много доволни от резултата, защото постигнахме нашата цел - този проблем да престане да бъде на микро ниво “Белащица” и да стане регионален, защото засяга и Пловдив“, заяви Юлия Бачева, член на Инициативния комитет на протестиращите. \r\nПротестното шествие започна в 12.00 часа от центъра на село Белащица и стигна до кръговото кръстовище на улица „Кукленско шосе“ и Околовръстен път 86, където за около половин час беше блокирано движението по натоварената пътна артерия. \r\nОт началото на годината това е четвъртият протест на жителите на Белащица, Гълъбово, Браниполе, Марково и Брестник срещу замърсяването на въздуха от близките мраморни кариери. Протестиращите очакват среща с представители на ресорните министерства.", "date": "2018.10.06", "title": "Жители на пет пловдивски села излязоха на протест срещу разширяването на каменната кариера в района (ОБЗОР)"}
{"url": "http://www.focus-news.net/news/2018/10/06/2575182/predstoyashti-sabitiya-v-stranata-za-6-oktomvri-agentsiya-fokus.html", "text": "*** \r\nОт 09.30 часа в Националния учебен център на БЧК ще се проведе традиционното състезание за възрастни хора по бедствена готовност, първа помощ, психосоциална подкрепа и познания за техните прав \r\n*** \r\nОт 10.00 часа в НДК ще бъде открито медицинското изложение Expo Hospitals 2018. \r\n*** \r\nОт 10.00 часа  на терасата на галерия Сердика на Женския пазар ще се проведе първото издание на Sofia Vinyl Fest. \r\n*** \r\nОт 11.00 часа в в зали 7,8 и 9 на НДК ще се проведе Bulgaria tattoo Еxpo. \r\n*** \r\nОт 11.00 часа в „Музейко“ ще гостува приключенският фестивал AdventureKids 2018. \r\n*** \r\nОт  12.00 часа в закрития скейт парк  FiveHigh ще се проведе международното блейд състезание Sofia Blading Olympics.  \r\n*** \r\nОт 17.00 часа в  от входа на Южния парк при бул. „Витоша“ ще започне благотворителният маратон против изоставянето на домашни любимци „По-добри сме заедно“.  \r\n*** \r\nОт 19.00 часа в Националния пресклуб ще се проведе пресконференция, на която ще бъдат обявени победителите от Финал на „Папараци & Звезди“.  \r\n*** \r\nОт 19.30 часа в Първо студио на БНР ще започне еднодневен фестивал, посветен на общата 10-годишнина на платформите Alarma Punk Jazz, Amek и Indioteque. \r\n*** \r\nОт 11.00 часа стадион „Св. Петър“ ще се проведе първи по рода си турнир по американски футбол. \r\n*** \r\nОт 10.00 часа на пл. „Македония“ ще бъдат представени участниците във фестивала „Ритми и багри“. От 18.00 часа ще бъде официалното закриване на събитието.  \r\n  *** \r\nОт 12.30 часа в района на село Зелен Дол ще започнат тренировките за Четвъртият кръг от Републиканския шампионат по мотокрос, който ще се проведе на 7 октомври.  \r\n*** \r\nОт 13.30 часа в зала „22 септември“ се проведе традиционният шахматен турнир за подрастващи, организиран от Община Благоевград. Партиите от І кръг в блица започват от 14.30 часа, а непосредствено преди това ще се проведе техническа конференция. Награждаването ще бъде в 18.30 часа в същия ден. \r\n*** \r\nОт 11.30 часа в залата на Природонаучния музей започват лекториите от образователната програма \"Опознай Бургас и Бургаския край\". Първата лекция е с любопитното заглавие \"Красива... като икона\".  \r\n*** \r\nОт 12.00 часа с дефиле от площад „Тройката“ до сградата на Община Бургас Клубът по български народни танци „Чанове“ ще  отбележи 9-ия си рожден ден. От 13.00 часа членовете на клуб „Чанове“ ще изнесат концерт пред сградата на Общината. \r\n*** \r\nОт 11.00 часа в читалище „Искра” във Велико Търново, ще гостува Държавен куклен театър – Пловдив. \r\n***  \r\nОт 10.00 часа в парк „Дружба“  ще се проведат Масови безплатни тренировки – Есен 2018.  \r\n***  \r\nОт 10.00 часа от кв. „Картала“ - обръщало тръгва поход от Велико Търново до Преображенски манастир, част от кампанията „Движи се и победи“.  \r\n***  \r\nОт 11.00 часа в Читалище „Искра“, салон Театър „ВЕСЕЛ“ представя: „Болен здрав носи“ – детски куклен спектакъл.  \r\n***  \r\nОт 11.20 в каб. 433 /Малка зала/ на „ДКЦ – I Велико Търново“ проф. д-р Пламен Кинов ще даде пресконференция. Той  е сред най-търсените медици на лечебното заведение, специалист по ортопедия и травматология, с акцент върху ендопротезиране на тазобедрена и колянна става, притежава и втора специалност - ревматология. Национален консултант по ортопедия и травматология. \r\n***  \r\nОт 17.00 часа в Читалище „Сполука–1923“ ще се проведе тържество за 95-годишнината от основаването на читалище „Сполука – 1923“.  \r\n***  \r\nОт 17.30 часа в Читалище „Христо Ботев – 1928“ ще се проведе тържество за 90-годишнината от основаването на читалище „Христо Ботев – 1928“. \r\n*** \r\nОт 19.00 часа в зала „Възраждане“ ще бъде открит джаз – фестивалът „Жълтите павета“. \r\n*** \r\nОт 11.30 часа на стадион „Захарни заводи“ ще се проведе среща от първенството на деца ОФК „Локомотив“-ФК „Локомотив 1927“.  \r\n*** \r\nОт 10.00 часа до 17.00 часа в Народно читалище „Йордан Йовков – 1870 г.“ ще се състои безплатен обмен на учебници и учебни помагала.  \r\n*** \r\nОт 11.00 часа ще започне традиционната мотообиколка  на Добрич. Мотористите ще потеглят от базата на МК Орлите (ул. Бойчо Огнянов 6) и ще преминат през основните пътни артерии на Добрич, след което ще се пренасочат към Фиш-Фиш, КК Албена.  \r\n*** \r\nОт 11.00 часа в Народно читалище „Мевляна – 2012 г.“ ще се състои прожекция на филм, посветен на 811 години от рождението на Мевляна Джелаледдин  Руми. \r\n*** \r\nОт 10.00 часа в спортна зала „Олимпиада“ ще започнат срещите от Държавното отборно първенство по кик бокс в стил „фул контакт“, официалното откриване е от 10.30 часа. \r\n*** \r\nОт 11.00 часа в читалище \"Братство\" ще се проведе среща с евродепутата Петър Курумбашев.  \r\n*** \r\nОт 12.00 часа в подножието на Деве Баир край село Гюешево ще се проведе военно-историческата възстановка на Втората световна война „Операция Деве Баир“. \r\n*** \r\nОт 13.15 часа на лекоатлетическата писта на спортен комплекс „Осогово” ще бъде открит Национален турнир по стрелба с лък за незрящи. \r\n*** \r\nОт 18.00 часа в салона на читалище „Отец Паисий” ще бъде отбелязана 90-годишнината от създаването на читалището. \r\n*** \r\nОт 10.00 часа ще бъде дадено началото на планинския лекоатлетически полумаратон“ Ремово-Блатца-Ракитово-2018“. \r\n*** \r\nОт 14.00 часа в пресклуба на БТА-Плевен плевенската филхармония организира кръгла маса на тема „Музикалните фестивали и конкурси – Крешендо и Диминуендо“.  \r\n*** \r\nОт 10.00 часа в залата на Аграрен университет – град Пловдив ще се проведе заключителна публична изява на учениците от училищата в област Пловдив, участници в проекта „Твоят час“. \r\n*** \r\nОт 10.00 часа в зала „Пловдив” на Пловдивския панаир ще се проведе първата конференция на свободната адвокатура в България. \r\n*** \r\nОт 10.30 часа в Дома на писателите на ул. „Княз Александър I Батенберг”, ет. 2 ще се проведе съботно литературно матине с писателя Здравко Попов. \r\n*** \r\nОт 11.00 часа на кръстовището на улиците „Проф. Цветан Лазаров“ и ул. „Стоян Паразов“ ще тръгнат велотурове, част от благотворителната инициатива „Да стигнем с велосипед до Луната“.  \r\n*** \r\nОт 12.00 до 14.30 часа от центъра на село Белащица, по централния път през селата Белащица и Браниполе, до кръговото кръстовище на улица „Кукленско шосе“ и Околовръстен път 86 ще се проведе мирно шествие срещу инвестиционно намерение за разширяване на площадката за добив  на строителни материали на част от т. нар. „Калоянови възвишение“ от находище „Белащица“ и срещу нова концесия и продължаване на сроковете на досегашните концесии в находище „Калоян“. \r\n*** \r\nОт 17.00 часа в Регионален Природонаучен Музей – Пловдив ще се проведе официалното откриване на Международната нощ на прилепите. \r\n*** \r\nОт 17.30 часа на ул. „Райко Даскалов“51 ще се проведе изложба, избрано от 5-ти Международен фото салон Пловдив 2018. \r\n*** \r\nОт 11.00 часа на площад „Алеко“ ще бъде открито изложението на производителите „Есенен фермерски пазар – Свищов“.  \r\n*** \r\nОт 14.00 часа на паркинга на Природонаучния музей в с. Сребърна ще бъдат раздадени стартовите пакети за участниците в спортното събитие Srebarna Trail Run,  които ще пристигнат ден преди състезанието на 7 октомври (неделя). \r\n*** \r\nОт 18.00 часа ще започне празничната програма по повод 60-годишния юбилей на читалище „Гоце Делчев – 1958“. Празникът  ще започне с етнографска и гурме изложба на местни ястия в Арт-ателие „Маргарита“. Там ще бъде представена и книгата за село Черниче, написана от Борис Сандански. След това всички гости ще се насладят на самодейна програма, с участието на самодейци от цялата община.  \r\n*** \r\nОт 9.30 часа до 12.30 часа в зала „П. Р. Славейков“ ще се проведе тържествена сесия на Общинския съвет „Старозагорският митрополит Методий – живот и дело“  - конференция, посветена на Митрополит Методий Кусев.  \r\n*** \r\nОт 10.00 часа на стадион „Трейс арена“ ще се състоят спортни прояви.  \r\n*** \r\nОт 10.00 часа на тенис комплекс над стадион „Берое“ ще се състои турнир по тенис на корт.  \r\n*** \r\nОт 10.00 часа в зала по спортна гимнастика на стадион „Берое“ ще се проведе турнир по спортна гимнастика.  \r\n*** \r\nОт 11.00 часа в НЧ „Климент Охридски“ ще се проведе трети  национален конкурс за забавна песен и танц на българска фолклорна основа „Песен от извора“. \r\n*** \r\nОт 13.00 часа до 16.00 часа по ул. „Лубор Байер“ ще се проведе парад на ретро автомобили.  \r\n*** \r\nОт 18.00 часа в зала „Ив. Вазов“ ще се проведе супер купа по волейбол за мъже.  \r\n*** \r\nОт 19.00 часа на сцената на Държавна опера – Стара Загора ще бъде представена операта „Аленото ветрило“. \r\n***   \r\nОт 10.00 часа на площада в селото ще се проведе четвъртия поред „Празник на баницата“. \r\n*** \r\nОт 09.00 часа  в залата на ОНЧ „Заря“ ще започне конкурсната програма на Фолклорния фестивал „С песните на Тодор Кожухаров“. \r\n*** \r\nОт 14.00 часа близо до язовир „Сивата вода“ ще бъде открито традиционното състезание по спортно ориентиране „Приз Хасково“.", "date": "2018.10.06", "title": "Предстоящи събития в страната за 6 октомври (Агенция „Фокус“)"}
{"url": "http://www.focus-news.net/news/2018/10/06/2575186/sport-silvano-prandi-mozhe-otnovo-da-poeme-natsionalite-na-balgariya.html", "text": "Силвано Пранди може отново да поеме мъжкият ни национален отбор по волейбол, съобщи NOVA. Италианският специалист е основният фаворит да наследи Пламен Константинов, чийто договор няма да бъде подновен. Ако бъде постигната договорка с Пранди, италианецът ще застане начело на България за втори път в кариерата си, след като води националния ни тим между 2008-а и 2010-а година. С Пранди начело българският представителен отбор спечели бронзови медали на Европейско първенство.  \r\nПрез 2012-а година италианският треньор отново получи покана да води националите. Той трябваше да смени Радостин Стойчев, който бе освободен след квалификационния турнир в София за Олимпиадата в Лондон 2012, но отказа.", "date": "2018.10.06", "title": "Спорт: Силвано Пранди може отново да поеме националите на България"}
{"url": "http://www.focus-news.net/news/2018/10/06/2575392/hristiyan-mitskovski-tova-ne-e-veche-samo-bitka-za-imeto-a-za-badeshteto-na-makedoniya.html", "text": "Това не е вече само битка за името, а за бъдещето на Македония, пише на своята страница в социалната мрежа „Туитър“ лидерът на ВМРО-ДПМНЕ Християн Мицковски, цитиран от македонското електронно издание  “Фокус“ .  \r\nПартийните спорове между двете основни политически партии СДСМ и ВМРО-ДПМНЕ продължават всеки ден, пише изданието.  \r\n\"Властта всеки ден показва цялото си безсилие и поквара, това вече не е битка само за името и срещу вредното споразумение, това е битка на всеки един човек срещу тази власт, за справедливост, за осъждане на престъпленията, за по-добър живот, за по-добро бъдеще, за Македония, която печели \", пише Мицковски в социалната мрежа.  Юлиян Марков", "date": "2018.10.06", "title": "Християн Мицковски: Това не е вече само битка за името, а за бъдещето на Македония"}
{"url": "http://www.focus-news.net/news/2018/10/06/2575187/53-000-pedagogicheski-spetsialisti-shte-preminat-v-sledvashtite-3-godini-prez-obucheniya-po-proekta-na-mon-za-kvalifikatsiya-na-uchitelite-obzor.html", "text": "В следващите 3 години 53 000 педагогически специалисти ще преминат през различни курсове за квалификация за професионално развитие, а до края на тази година предстои през различни курсове на обучение да преминат 11 200 специалисти. Това заяви заместник-министърът на образованието и науката Деница Сачева по време на представянето новият проект на Министерството на образованието и науката „Квалификация за професионално развитие на педагогическите специалисти“. Целта на проекта е да обучава работещите в системата на образованието. Зам.-министър Сачева допълни, че фокусът на обученията ще бъде за онези преподаватели, които са в възрастовата група между 34 и 54 години като тези под 34 години, които ще бъдат обучавани, са общо 8000 души. По думите ѝ общата стойност на проекта е 19.9 млн. лева, като той се финансира както от ОП „Наука и образование за интелигентен растеж“, така и от държавния бюджет. Заместник-министърът на образованието уточни, че направленията, в които ще бъдат обучавани преподавателите са компетентности, свързани с използване на иновативни методи за преподаване, съвременни методи за оценяване, диагностика на личностното развитие, прилагане на модели за създаване на позитивна училищна среда, както и повишаване на нивото на управленските функции на педагогическите специалисти. Тя  обясни, че част от обученията ще бъдат насочени към въвеждането на Европейския инструмент за диагностика на дигиталните компетентности, който се нарича „Селфи“, като чрез него се цели да се постигне обучение на училищни координатори и ръководители в направление комуникационни и информационни технологии и да се направи оценка на българските училища за това какви са дигиталните умения, от които имат нужда, както учителите, така и учениците.  \r\nПо време на събитието заместник-министър Деница Сачева заяви още, че незаетите педагогически работни места в училища и детски градини в страната са общо 2080. За София те са 64, в Пловдив са 40, а в София регион са 35. Другите се разпределят в останалите региони в страната. Тя също така припомни, че от следващата година предстои да започне работа по проект за дигитализация на българското образование на стойност 50 млн. лева.  \r\nЦветелин ДИМИТРОВ", "date": "2018.10.06", "title": "53 000 педагогически специалисти ще преминат в следващите 3 години през обучения по проекта на МОН за квалификация на учителите (ОБЗОР)"}
{"url": "http://www.focus-news.net/news/2018/10/06/2575183/reuters-germanskiyat-ministar-na-ikonomikata-zayavi-che-e-sklonen-da-obsadi-ravnostoyni-mita-za-avtomobilite-sas-sasht.html", "text": "Германският министър на икономиката Петер Алтмайер е склонен да обсъди равностойни мита върху автомобилите, за да облекчи търговското напрежение със САЩ, заяви той пред австрийската държавна обществена медия „ORF“, предава  Reuters . \r\n„Готови сме да обсъдим ниски, равностойни мита за автомобилите“, заяви той. „Това би било най-доброто решение за всички“.  Йонислав Дочев", "date": "2018.10.06", "title": "Reuters: Германският министър на икономиката заяви, че е склонен да обсъди равностойни мита за автомобилите със САЩ"}
{"url": "http://www.focus-news.net/news/2018/10/06/2575188/ria-novosti-sauditska-arabiya-otkaza-da-plashta-na-sasht-za-sigurnostta-si.html", "text": "Саудитска Арабия няма да плаща на САЩ в замяна на сигурността си, заяви престолонаследникът на кралството принц Мохамед бин Салман в интервю за „Bloomberg“, коментирайки скорошното искане на американския президент Доналд Тръмп към Рияд, предава  РИА Новости . \r\nГоворейки пред свои привърженици в Мисисипи във вторник, Тръмп заяви, че обича саудитския крал, но че той не би издържал и две седмици без защитата на САЩ, поради което трябва да си плаща за тези услуги. \r\n„Всъщност, ние няма да плащаме нищо в замяна на нашата сигурност. Вярваме, че всички оръжия, които сме получили от САЩ, са заплатени, те не са ни дадени безплатно. От началото на установяването на отношения между Саудитска Арабия и САЩ ние купуваме всичко с пари“, отбеляза той. \r\nПо думите на саудитския престолонаследник, преди две години Саудитска Арабия е провеждала политика на закупуване на оръжия от други страни, но с идването на власт на Тръмп, кралството е решило в следващите десет години да оборудва армията си с американско въоръжение, закупувайки 60 процента американска технология, за която Рияд ще похарчи 400 милиарда долара. „В тази уговорка влиза и производството на част от оръжията в Саудитска Арабия, благодарението на което се създават работни места и в двете страни. Отличната търговия и печалбата за двете страни, които допринасят за икономическия ръст, също помагат за укрепването на нашата сигурност“, добави Мохамед бин Салман.  Йонислав Дочев", "date": "2018.10.06", "title": "РИА Новости: Саудитска Арабия отказа да плаща на САЩ за сигурността си"}
{"url": "http://www.focus-news.net/news/2018/10/06/2575190/emsc-zemetresenie-s-magnitud-34-po-skalata-na-rihter-e-registrirano-v-gartsiya.html", "text": "Земетресение с магнитуд 3.4 по скалата на Рихтер е регистрирано в Гърция, показва справка на интернет страницата на  Европейския средиземноморски сеизмологичен център (EMSC) . \r\nЗеметресението е регистрирано в 00:31 часа местно време на дълбочина от 2 км. Епицентърът е на 14 км северно от град Агростоли, на 111 км западно от град Патра и на 287 км западно от столицата Атина. \r\nЗасега няма данни за жертви и материални щети.  Йонислав Дочев", "date": "2018.10.06", "title": "EMSC: Земетресение с магнитуд 3.4 по скалата на Рихтер е регистрирано в Гърция"}
{"url": "http://www.focus-news.net/news/2018/10/06/2575184/ria-novosti-izrael-tvardi-che-raketnite-sistemi-s-300-ne-mogat-da-zasekat-iztrebitelite-f-35.html", "text": "Зенитно-ракетните комплекси С-300, поставени от Русия в Сирия, не могат да засекат новите израелски изтребители, счита министърът на регионалното сътрудничество на Израел Цахи Ханегби, предава  РИА Новости . \r\nТой припомни, че във Военновъздушните сили на Израел се използват произведените в САЩ изтребители от пето поколение Ф-35 „Adir“. По думите му, разполагането на С-300 в Сирия няма да може да ограничи техните възможности. \r\n„Притежаваме стелт-изтребители, това са най-добрите самолети в света. Тези батареи не са способни дори да ги засекат“, твърди Ханегби. .  Йонислав Дочев", "date": "2018.10.06", "title": "РИА Новости: Израел твърди, че ракетните системи С-300 не могат да засекат изтребителите Ф-35"}
{"url": "http://www.focus-news.net/news/2018/10/06/2575194/dvama-sluzhiteli-na-gkpp-aerogara-sofiya-sa-nakazani-zaradi-izbyagal-vietnamets-ot-zonata-za-otgovornost-na-letishteto-obzor.html", "text": "Двама служители на ГКПП „Аерогара София“ са наказани заради избягал виетнамец от зоната за отговорност на летището. Инцидентът е станал на 21 септември около 16.30 часа, когато с полет от Дубай пристигат двама виетнамски граждани с положени в паспортите еднократни български визи тип С - с разрешен срок на пребиваване 8 дни. При граничната проверка е установено, че те не могат да обосноват целта на пребиваване и да покрият условията на планирания престой. На основание на Закона за чужденците им е отказано влизане. \r\nДвамата са оставени да изчакват обратен полет в помещение за недопуснати на Терминал 1. Паспортите им са задържани. На 23 септември те са закарани до Терминал 2, за да бъдат подготвени за обратен полет. Единият обаче е напуснал зоната за отговорност на пункт \"Аерогара София\" през незаключен служебен вход и е напуснал летището с такси. \r\nЗаместник-директорът на ГД „Гранична полиция“ старши комисар Стоян Иванов обясни, че за избягалия виетнамец се е разбрало на деветата минута след изчезването му и е открит около три часа и половина по-късно. „Той е задържан на оперативно интересен адрес, но има и други оперативно интересни неща, по които все още работим. Виетнамските граждани пристигат със съвсем редовни документи и визи. Т.е. те са имали формалното основание съвсем законно да влязат на територията на страната и да пребивават тук 8 дни. Но колегите са преценили, че не идват за официално декларираната цел – екскурзия, а с цел да влязат в България и после по някакъв начин да отпътуват за друга страна. И затова са взели решение да не ги допускат в България“, обясни Иванов. \r\nОбразуваното по случая досъдебно производство е докладвано в Софийската районна прокуратура, според която не са налице основания за повдигане на обвинение на виетнамския гражданин. На 26 септември двамата виетнамци са изведени от България с полет за Дубай. \r\nИзвършената по този случай със заповед на зам.-директора на ГДГП проверка приключи с предложение за налагане на дисциплинарни наказания. Предложено е да бъде наказан командир на отделение, оставил без надзор виетнамския гражданин, което му е позволило да напусне охраняемата зона на ГКПП „Аерогара София“. Същият служител е имал задължението да заключи служебния вход, през който е преминал недопуснатият пътник. За неупражнен контрол и неизпълнение на заповеди, отнасящи се до охраната на недопуснати лица, е предложен за дисциплинарно наказание и началникът на смяната. Агенция „Фокус“ припомня:  Това е поредният случай с проблем на столичното летище, след като миналия месец служител беше уволнен заради случай с липса на паспортна проверка на пътници от Ливан. През март пък част от пътниците на полет от Париж, изпълняван от авиокомпания \"България ер\", бяха допуснати на „Летище София“ без задължителните гранични и паспортни проверки. Заради пропуска бяха уволнени 13 служители на летището. А през юли не беше проверен и частен самолет, кацнал от Габрово и отлетял впоследствие за Гърция. \r\nЦветилена СИМЕОНОВА", "date": "2018.10.06", "title": "Двама служители на ГКПП „Аерогара София“ са наказани заради избягал виетнамец от зоната за отговорност на летището (ОБЗОР)"}
{"url": "http://www.focus-news.net/news/2018/10/06/2575191/sedem-dushi-shte-badat-obvineni-za-nelegalna-targoviya-s-lekarstva-za-onkobolni-obzor.html", "text": "Разкрита е група, занимаваща се с нелегална търговия на лекарства за онкоболни. Към момента са събрани достатъчно доказателства за привличане в качеството на обвиняеми на 7 лица. Това стана ясно от думите на заместника на главния прокурор на Република България Иван Гешев по време на брифинг в Спецпрокуратурата. Той уточни, че медикаментите са се изнасяли извън болничното заведение, групирали се и са отивали във фирма с лиценз, която ги е реекспортирала. Той заяви още, че резултатът от това е, че се източва здравната каса и че някои лица на гърба на живота на хората и здравната система реализират доходи. По думите му към момента се проверяват служители на 2 болници.  \r\nНаблюдаващият прокурор по случая Лидия Манолова уточни, че това са болниците за лечение на хора с онкологични заболявания „Йоан Павел“ в София и „Св. Мина“ в Благоевград. Лица от именно тези 2 болници са участвали в нелегалната търговия с лекарства за онкоболни. На този етап са задържани двама лекари от „Йоан Павел“, един фармацевт от „Св. Мина“, лица, които посредничат, ръководителят на организираната престъпна група и лицето, което търгува с фирма, имаща лиценз за реекспорт на такива лекарства. Сред задържаните е и управителят на една от двете болници. По думите на прокурор Манолова, тази група е функционирала от пролетта на 2017 година до 4 октомври, когато са били задържани основните извършители на престъпната дейност. Тя заяви още, че е констатирано, че на лица, нуждаещи се от вливане, не са вливани, но е изписвано, че са вливани такива лекарства. Прокурор Манолова допълни, че втората схема, по която се работи е подмяна на такива лекарства от външни лица чрез медицински работници в съответните болнични заведения. По думите ѝ подмяната е ставала чрез уговорки и предоставяне на сериозни парични възнаграждения като предстои да се анализира съдържанието и химичния състав на тези лекарства, които са били подменени. Самият износ на лекарствата е извършван законосъобразно от лицензирана за тази дейност компания. \r\nПрокурор Иван Гешев заяви в допълнение, че трябва да бъдат взети наложителни комплексни превантивни мерки и такива случаи да не се допускат. По думите му, за да се реши криминално този проблем, трябват комплексни мерки, включително и от законодателната власт, и от Министерството на здравеопазването. Той заяви готовност от Спецпрокуратурата да направят работна среща с представители на Министерството на здравеопазването, където този проблем да бъде поставен. Гешев обясни още, че парите, изкарани от тази схема, не са от значение – важно е здравето на хората.  \r\nЦветелин ДИМИТРОВ", "date": "2018.10.06", "title": "Седем души ще бъдат обвинени за нелегална търговия с лекарства за онкоболни (ОБЗОР)"}
{"url": "http://www.focus-news.net/news/2018/10/06/2575196/emsc-zemetresenie-s-magnitud-47-po-skalata-na-rihter-e-registrirano-v-italiya.html", "text": "Земетресение с магнитуд 4.7 по скалата на Рихтер е регистрирано на остров Сицилия в Италия, показва справка на интернет страницата на  Европейския средиземноморски сеизмологичен център (EMSC) . \r\nЗеметресението е регистрирано в 02:34 часа местно време (03:34 часа българско време) на дълбочина от 10 км. Епицентърът е на 2 км югоизточно от град Катания, на 9 км югозападно от град Ачи Треца и на 184 км северно от столицата на Малта, Валета. \r\nЗасега няма данни за жертви и материални щети.  Йонислав Дочев", "date": "2018.10.06", "title": "EMSC: Земетресение с магнитуд 4.7 по скалата на Рихтер е регистрирано в Италия"}
{"url": "http://www.focus-news.net/news/2018/10/06/2575185/gazeta-express-ramush-haradinay-obeshta-da-zashtitava-teritorialnata-tsyalost-na-kosovo-publichno-predizvikvayki-hashim-tachi.html", "text": "Министър-председателят на Косово Рамуш Харадинай, посещавайки публично събитие с президента на страната Хашим Тачи, се противопостави открито на неговото предложение за корекция на границата със Сърбия, предава базираното в Прищина албанско електронно издание  Gazeta Express . \r\nИ двамата лидери присъстваха на откриването на мемориалния комплекс, посветен на загиналите бойци от Косовската освободителна армия. Тачи, както и Харадинай, са заемали висшестоящи позиции в КОА, която се е била със сръбските сили по време на войната от 1998-99 година. \r\nХарадинай, адресирайки тълпата по време на церемонията, заяви че настоящите граници на Косово ще бъдат отбранявани и той няма да позволи на никого да ги докосне, „включително хората седящи тук“, което беше ясно послание към президента Хашим Тачи, който, говорейки преди него, повтори че „корекция на границата“ със Сърбия, по-конкретно обединение на Прешевската долина с Косово, е решението, което той смята за най-добро за разрешаване на проблемите със Сърбия.  Йонислав Дочев", "date": "2018.10.06", "title": "Gazeta Express: Рамуш Харадинай обеща да защитава териториалната цялост на Косово, публично предизвиквайки Хашим Тачи"}
{"url": "http://www.focus-news.net/news/2018/10/06/2575197/krasimir-vlahov-e-noviyat-konstitutsionen-sadiya-ot-kvotata-na-narodnoto-sabranie-obzor.html", "text": "Красимир Влахов е новият конституционен съдия от квотата на Народното събрание. Той беше предложен от ГЕРБ, като в пленарна зала номинацията му беше подкрепена от всички парламентарни групи с изключение на народните представители от „БСП за България“, които се въздържаха.  \r\nВносителите на кандидатурата на Влахов посочиха в мотивите за избора си, че той е един от най-уважаваните български юристи с над 20-годишен съдийски стаж. Според тях богатият му професионален опит ще допринесе за усъвършенстването на работата на Конституционния съд на България и за издигането на общественото доверие в тази институция като ефективен гарант за върховенство на основния закон.  \r\nОт своя стана  Красимир Влахов  коментира, че осъзнава високата отговорност, която му е възложена, и няма да отстъпи от нея. Той обясни, че съдия, който е избран за член на Конституционния съд, не може да направи друго изявление освен това, което се съдържа в клетвата при стъпването. „А то е да пази върховенството на Конституцията, което съм обещал да правя“, коментира още той. \r\nПреди гласуването ѝ в пленарна зала номинацията на Влахов стана причина за поредния остър спор между ГЕРБ и БСП. Председателят на ПГ на ГЕРБ  Цветан Цветанов  коментира, че тази кандидатура е доказателство за прозрачността на процедурите в парламента и благодари на правната комисия за изслушването на кандидата и на ДПС и „Воля“ за проведените срещи с него. „Имаше упрек от народен представител от левицата, че се прави нещо зад кулисите. Затова се обръщам към колегите от ляво – когато мислите, че има нещо задкулисно, идвайте да задавате въпроси. Защото ако не го направите днес в пленарна зала, нямате право след това да бъдете морални съдници за процедурите, които се гласуват. Призоваваме и президента на страната да бъде по-внимателен и да гледа процедурите на българския парламент, за да бъде всичко прозрачно. Защото днес се нуждаем от тази прозрачност“, каза още Цветанов. От своя страна, зам.-председателят на ПГ на “БСП за България“  Крум Зарков  посочи, че ГЕРБ говори за президентство, за БСП и за парламент, а не води дебат за Конституционния съд не защото не иска, а защото не може. „Изслушване в правната комисия имаше така, както е прието в правилата. Никъде обаче не е разписано, че трябва да има среща с парламентарни групи. Такива правила няма и в правилника за президентството, защото президентството е еднолична институция, съгласно Българската конституция. Тук говорим за Конституцията и начинът, по който се гарантира нейното спазване“, каза още той. Зарков посочи, че Красимир Влахов има безспорно професионалните качества за поста, за който е номиниран, но депутатите от „БСП за България“ се въздържат да гласуват. Кой е Красимир Влахов? \r\nКрасимир Влахов е роден на 24 септември 1972 г. в гр. Плевен, завършил е юридическото си образование в СУ „Св. Климент Охридски“. Професионалният му път започва през 1996 г. като младши съдия, а през октомври 1997 г. е назначен за съдия в Софийския районен съд, където по-късно става негов заместник-председател. През 2004 г. е командирован във Върховния касационен съд, а през 2008 г. е избран за председател на Софийския районен съд. През 2012 г. Влахов е назначен за заместник-председател на Върховния касационен съд. А от 20 февруари 2018 г. до 5 октомври заема длъжността съдия във Върховния касационен съд. \r\nЦветилена СИМЕОНОВА", "date": "2018.10.06", "title": "Красимир Влахов е новият конституционен съдия от квотата на Народното събрание (ОБЗОР)"}
{"url": "http://www.focus-news.net/news/2018/10/06/2575195/the-independent-bret-kavano-e-vse-po-blizo-do-odobrenie-za-varhovniya-sad-na-sasht-sled-kato-nyakolko-klyuchovi-senatori-izraziha-podkrepata-si-za-nego.html", "text": "Американските сенатори Сюзън Колинс, Джеф Флейк и Джо Мънчин обявиха своята подкрепа за Брет Кавано, откривайки пътя за изстрадалия номиниран да бъде избран в най-висшия съд на страната, пише британският вестник  The Independent . \r\nКавано беше обвинен в сексуално посегателство от поне две жени по време на един спорен и исторически процес за номинация за Върховния съд, но трите ключови гласа означават, че той вече има достатъчно подкрепа, когато американския Сенат гласува за потвърждението на Кавано през този уикенд. \r\nФедералният окръжен съдия се промъкна през процедурен вот в петък, след като 51 сенатори подкрепиха прокарването на неговата номинация към окончателно гласуване и 49 се противопоставиха – най-минималният праг за номинация за Върховния съд в модерната история на САЩ. \r\nПо-късно Джеф Флейк, който преди това принуди републиканското мнозинство да отложи гласуването за Кавано с една седмица, за да позволи на разследването на ФБР по обвиненията в сексуално посегателство отправени срещу него, заяви че ще гласува за номинацията, освен ако няма някоя сериозна промяна. \r\nМалко след изявлението на Флейк, друг ключов сенатор, Сюзън Колинс, проведе дългоочаквана реч, в която посочи защо обмисля да подкрепи Кавано. \r\n„Не съм убедена, че тези обвинения могат напълно да попречат на съдия Кавано да служи в Съда“, заяви тя, визирайки обвиненията направени от Кристин Блейзи Форд и други. Колинс описа показанията на Форд, която обвини Кавано в сексуално посегателство в гимназията, като „искрени, болезнени и завладяващи“. \r\n„Въпреки това, четирите очевидци, които тя посочи, не можаха да потвърдят“ нейните обвинения, добави Колинс. \r\nАмериканският сенатор също така изложи няколко примера за биографията на Кавано като федерален окръжен съдия, похвалвайки неговата подкрепа за няколко дела. \r\nНяколко минути след близо 45-минутната реч на Сюзън Колинс, Джо Мънчин, демократ от Западна Вирджиния, обяви че също ще гласува със „За“. \r\n„Имам резерви относно този глас, имайки предвид сериозните обвинения срещу съдия Кавано и неговия темперамент, който беше демонстриран по време на изслушването“, заяви Мънчин в изявление. „Въпреки това, на база всичката информация, до която имам достъп, включително и завършеният доклад на ФБР, се уверих че съдия Кавано е квалифициран юрист, който ще спазва конституцията и ще решава делата на базата на законните факти, които има пред себе си“. \r\n„Надявам се съдия Кавано да не позволи на тази пристрастна природа, от която изслушването беше обладана, да го последва в съда“, добави Мънчин.   Йонислав Дочев", "date": "2018.10.06", "title": "The Independent: Брет Кавано е все по-близо до одобрение за Върховния съд на САЩ, след като няколко ключови сенатори изразиха подкрепата си за него"}
{"url": "http://www.focus-news.net/news/2018/10/06/2575189/reuters-sasht-obmislyat-izklyucheniya-za-stranite-spazvashti-predstoyashtite-iranskite-petrolni-sanktsii.html", "text": "Администрацията на президента на САЩ Доналд Тръмп активно обмисля освобождаването от санкции, които ще наложи през следващия месец, за страните които намаляват вноса си на ирански петрол, заяви американски правителствен представител, цитиран от  Reuters . \r\nАдминистрацията се намира „по средата на вътрешен процес“ на обсъждането на изключения за страни, които спазват санкциите към Иран, поясни правителствен представител, пожелал анонимност. \r\nТова е първият път, в който правителствен източник разкрива, че администрацията се намира в процес на обсъждане на изключения. Държавният секретар Майк Помпео заяви в Индия през изминалия месец, че администрацията ще има предвид, че някои купувачи на ирански петрол ще имат нужда от „малко време“, за да разкачат своята търговия с Иран. \r\nАдминистрацията е „готова да работи с държави, които намаляват своя внос, на база всеки отделен случай“, поясни представителят.  Йонислав Дочев", "date": "2018.10.06", "title": "Reuters: САЩ обмислят изключения за страните спазващи предстоящите иранските петролни санкции"}
{"url": "http://www.focus-news.net/news/2018/10/06/2575198/the-daily-express-tereza-mey-veche-narezhda-targovskite-sdelki-za-velikobritaniya-dve-iznenadvashti-darzhavi-sa-na-parvo-myasto.html", "text": "Британският премиер Тереза Мей, подготвяйки се за наближаващия Брекзит, усилено договаря споразумения за търговия с други държави, като такова с Чили се очаква да бъде подписано в рамките на няколко месеца, според висшестоящ правителствен източник, пише британският евроскептичен ежедневник  The Daily Express . \r\nСпоразумението наречено „авокадовата сделка“ в правителствените кръгове, тъй като Чили има излишък в износа на популярния плод, ще отбележи нова епоха за споразуменията за свободна търговия на Великобритания след Брекзит. \r\nThe Daily Express е научил, че южноамериканската страна, с население от 18 милиона души и БВП от 190 милиарда паунда, ще бъде предшестващата за сключени споразумения страна, веднъж щом Великобритания излезе от Европейския съюз. \r\nИзточник от кабинета на Тереза Мей е потвърдил, че Южна Африка ще бъде следващият партньор, заради извършената вече работа от британското правителство.  Йонислав Дочев", "date": "2018.10.06", "title": "The Daily Express: Тереза Мей вече нарежда търговските сделки за Великобритания, две изненадващи държави са на първо място"}
{"url": "http://www.focus-news.net/news/2018/10/06/2575199/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Брюксел формално ще отхвърли молбата на британския премиер Тереза Мей за по-освободена търговия между Великобритания и Европа през следващата седмица, което се очаква да наслои още по-голям натиск върху нея, пише британският вестник  The Times . \r\nЕвропейските преговарящи ще публикуват своя официален отговор на плана „Чекърс“ в сряда и се очаква да предложат търговско споразумение, което е много по-малко амбициозно като обхват, отколкото министър-председателят се надяваше. \r\nДвама дипломати от Европейския съюз заявиха пред „Bloomberg“, че документът ще съдържа „около 30 до 40 процента“ от идеята на Тереза Мей за широкообхватно търговско споразумение и такова за сигурност. \r\nЕдна толкова ограничена оферта ще увеличи натиска върху нея в страната ѝ, докато някои от министрите ѝ, които подкрепят Брекзит, предупредиха че Мей има време до следващата среща на върха на ЕС, за да докаже че „Чекърс“ е приложим. В противен случай, твърдят те, ще поискат от Тереза Мей да промени курса и да се стреми към споразумение в канадски стил и да се изправи пред ЕС относно неговите планове за резервен план за ирландската граница. \r\n***  Американските сенатори Сюзън Колинс, Джеф Флейк и Джо Мънчин обявиха своята подкрепа за Брет Кавано, откривайки пътя за изстрадалия номиниран да бъде избран в най-висшия съд на страната, пише британският вестник  The Independent . \r\nКавано беше обвинен в сексуално посегателство от поне две жени по време на един спорен и исторически процес за номинация за Върховния съд, но трите ключови гласа означават, че той вече има достатъчно подкрепа, когато американския Сенат гласува за потвърждението на Кавано през този уикенд. \r\nФедералният окръжен съдия се промъкна през процедурен вот в петък, след като 51 сенатори подкрепиха прокарването на неговата номинация към окончателно гласуване и 49 се противопоставиха – най-минималният праг за номинация за Върховния съд в модерната история на САЩ. \r\nПо-късно Джеф Флейк, който преди това принуди републиканското мнозинство да отложи гласуването за Кавано с една седмица, за да позволи на разследването на ФБР по обвиненията в сексуално посегателство отправени срещу него, заяви че ще гласува за номинацията, освен ако няма някоя сериозна промяна. \r\nМалко след изявлението на Флейк, друг ключов сенатор, Сюзън Колинс, проведе дългоочаквана реч, в която посочи защо обмисля да подкрепи Кавано. \r\n„Не съм убедена, че тези обвинения могат напълно да попречат на съдия Кавано да служи в Съда“, заяви тя, визирайки обвиненията направени от Кристин Блейзи Форд и други. Колинс описа показанията на Форд, която обвини Кавано в сексуално посегателство в гимназията, като „искрени, болезнени и завладяващи“. \r\n„Въпреки това, четирите очевидци, които тя посочи, не можаха да потвърдят“ нейните обвинения, добави Колинс. \r\nАмериканският сенатор също така изложи няколко примера за биографията на Кавано като федерален окръжен съдия, похвалвайки неговата подкрепа за няколко дела. \r\nНяколко минути след близо 45-минутната реч на Сюзън Колинс, Джо Мънчин, демократ от Западна Вирджиния, обяви че също ще гласува със „За“. \r\n„Имам резерви относно този глас, имайки предвид сериозните обвинения срещу съдия Кавано и неговия темперамент, който беше демонстриран по време на изслушването“, заяви Мънчин в изявление. „Въпреки това, на база всичката информация, до която имам достъп, включително и завършеният доклад на ФБР, се уверих че съдия Кавано е квалифициран юрист, който ще спазва конституцията и ще решава делата на базата на законните факти, които има пред себе си“. \r\n„Надявам се съдия Кавано да не позволи на тази пристрастна природа, от която изслушването беше обладана, да го последва в съда“, добави Мънчин. \r\n***  Британският премиер Тереза Мей е начертала планове за тайна офанзива, насочена към убеждаването на редица лейбъристки депутати да подкрепят нейното споразумение за Брекзит, дори ако това коства на лидера на Лейбъристката партия Джереми Корбин шанса да бъде министър-председател, пише британският вестник  The Guardian , позовавайки се на информация, до която е получил достъп. \r\nВисшестоящи членове на Консервативната партия вече са били в контакт с редица лейбъристки депутати през последните няколко месеца, изтъквайки че националните интереси за избягване на излизане от ЕС без споразумение са по-важни, отколкото форсирането на генерални избори след като бъде победено правителството заради плана за Брекзит на Тереза Мей. \r\nСега, докато преговорите в Брюксел навлизат в своята неистова финална фаза, британският премиер и нейните съпартийци засилват своите опити да спечелят подкрепа за компромисно споразумение, което един министър описа като „Британско бланманже“. \r\nТе са убедени, че ще се нуждаят от лейбъристки гласове, за да спечелят, след фракционната конференция на консерваторите в Бирмингам, на която убедени противници на подхода на министър-председателя, включително и Джейкъб Рийс-Мог, си спечелиха аплодисменти, казвайки че ще гласуват против плана. \r\nЕдин източник от Консервативната партия сравни предизвикателството да се сключи споразумение с останалите 27 страни-членки на ЕС, което би задоволило и двете части от партията му, с „приземяване на Боинг 747 на точката за изпълнение на дузпа“. \r\nПоради това лейбъристките депутати ще бъдат под фокуса на интензивно лобиране, в периода между завръщането на Мей от Брюксел със споразумение за Брекзит и гласуването му в парламента, което се очаква да се случи около две седмици след това. \r\n***  Британският премиер Тереза Мей, подготвяйки се за наближаващия Брекзит, усилено договаря споразумения за търговия с други държави, като такова с Чили се очаква да бъде подписано в рамките на няколко месеца, според висшестоящ правителствен източник, пише британският евроскептичен ежедневник  The Daily Express . \r\nСпоразумението наречено „авокадовата сделка“ в правителствените кръгове, тъй като Чили има излишък в износа на популярния плод, ще отбележи нова епоха за споразуменията за свободна търговия на Великобритания след Брекзит. \r\nThe Daily Express е научил, че южноамериканската страна, с население от 18 милиона души и БВП от 190 милиарда паунда, ще бъде предшестващата за сключени споразумения страна, веднъж щом Великобритания излезе от Европейския съюз. \r\nИзточник от кабинета на Тереза Мей е потвърдил, че Южна Африка ще бъде следващият партньор, заради извършената вече работа от британското правителство. \r\n***", "date": "2018.10.06", "title": "Преглед на някои от основните теми в британския печат (Агенция \"Фокус\")"}
{"url": "http://www.focus-news.net/news/2018/10/06/2575202/tass-targovskata-sdelka-mezhdu-sasht-meksiko-i-kanada-vklyuchva-klauza-za-ogranichavane-na-biznesa-s-kitay.html", "text": "Новото търговско споразумение между САЩ, Мексико и Канада (USMCA) включва клауза за ограничение на сделките в сферата на търговията с Китай, заяви министърът на търговията на САЩ Уилбър Рис, предава  ТАСС . \r\nТой нарече настоящето положение „стъпка в опита да се затворят вратичките“ в търговските сделки, които бяха предназначени за „легитимация“ на действията на Китай в сферата на търговията, интелектуалната собственост и субсидирането на индустрията. Рос поясни, че съгласно тази клауза на договора, ако някоя от трите държави сключи търговско споразумение с „държава, която има непазарна икономика“, тогава другите две могат да  се изтеглят от споразумение след шест месеца. „Това е логично, то е нещо като противоотрова“, отбеляза той.  Йонислав Дочев", "date": "2018.10.06", "title": "ТАСС: Търговската сделка между САЩ, Мексико и Канада включва клауза за ограничаване на бизнеса с Китай"}
{"url": "http://www.focus-news.net/news/2018/10/06/2575201/gerb-i-bsp-se-sdarpaha-zaradi-remonta-na-ul-graf-ignatiev-obzor.html", "text": "През последните дни в публичното пространство и в социалните мрежи възникна обществен интерес около качеството на ремонта на столичната улица \"Граф Игнатиев\". Това доведе и до спорове, политически критики и обвинения между опозиция и управляващи.  През последните два дни на мястото на самия обект се проведоха две извънредни срещи, на които се изказаха позиции относно качеството на отсечката.  \r\nРемонтът на улица „Граф Игнатиев“ започна на 7 май тази година. Няколко дни по-рано стана ясно, че необходимата сума за реконструкция на обекта е на стойност 24 млн. лева, от които 18 млн. лева са по Оперативна програма „Региони в растеж“. Планираният ремонт включваше подмяна на настилката, осветлението,  релсовия път, с цел реновиране на цялостния облик на централната градска част. По прогноза на Столична община ремонтните дейности ще приключат в края на октомври-началото на ноември.  \r\nНа 4 октомври  зам.-кметът на София  по направление „Транспорт и транспортни комуникации“ Евгени Крусев  даде извънреден брифинг за ремонтиращата се улица по повод поисканата му оставка от общински съветници, за това, че ремонтът е направен некачествено. По време на среща с медиите, той обясни, че предстоят още строителни дейности по ул. „Граф Игнатиев”. Според него оценка на работата на строителя може да се даде след като проектът бъде изцяло завършен. „Не е готова нито една отсечка от улицата. Предстои да се изпълнят още редица строителни дейности, след които вече ще може да кажем, че даден участък е завършен или не. Тогава би могло да се дават крайни оценки за това какво е качеството“, обясни той. По време на брифинга Крусев отбеляза, че проектът не е променян и се изпълнява във вида, в който е бил одобрен след поредица от обществени обсъждания. Той изтъкна още,  че санкцията за закъснение на ремонта е на стойност от 240 хил. лв. на ден, като посочи, че по договор строителят има 300 дни за ремонта на цялата Зона 2 в центъра на София, която обхваща ул. „Граф Игнатиев”, ул. „Солунска”, ул. „Иван Шишман” и ул. „6-септември”. От своя страна  арх. Иво Пантелеев , управител на фирмата, по чийто проект се извършва ремонтът на ул. „Граф Игнатиев“, каза, че това, което е готово до момента, е около 25% от цялостния обект. Той е убеден в качествата на проекта. Арх. Пантелеев заяви, че няма да допусне използваните материали да бъдат компрометирани и посочи, че те са с отлично качество.  Главният архитект на София Здравко Здравков  изказа своята позиция за качеството на проекта в сутрешния блок на една от националните телевизии. Той беше категоричен, че ако има разминавания в изпълнението, ще бъдат наложени санкции. По думите му по проекта се работи от 5 години, като той е подлежал на множество обществени обсъждания. Здравков апелира темата да се коментира отново след представянето на изцяло завършения продукт.  \r\nПо-рано през деня на 5 октомври общински съветници на БСП-София дадоха извънреден брифинг на ул. „Граф Игнатиев“, на който изненадващо пристигнаха общински съветници и народни представители на ПГ ГЕРБ. По време на дебатите , председателят на групата на БСП в Столичния общински съвет Калоян Паргов обясни, че изпълнението на проекта на ул. „Граф Игнатиев“ показва, че Столична община не може да харчи парите на софиянци правилно. Според него в момента една инициатива за по-добър център на Столицата е опорочена. Калоян Паргов коментира, „че е време кметът на София Йорданка Фандъкова да изпие горчивата чаша на плодовете от 10-годишното си управление. За нея остава само това да се оттегли. Ние не искаме оставки на буфери в лицето на зам.-кмет Крусев, искаме отговорност от първо лице“, посочи още той.  \r\nОт своя страна  Геогри Свиленски от БСП-София  заяви, че изпълнението на проекта на ул. „Граф Игнатиев“ е емблемата на управлението на ГЕРБ. Според него няма значение  за общественото благосъстояние, дали Фандъкова, Крусев или някой друг ще си отиде. Той смята, че трябва да си отиде моделът на управление, който е характерен с високи цени, ниско качество и компрометирани обществени поръчки.  Зам.-председателят на БСП-София Милка Христова  посочи, че технологията на инвестиционния процес на Столична община позволява по един начин да се рекламират проектите и по друг да се изпълняват. Според нея проблемът е системен и не само на този проект. Тя каза, че при изпълнението на един обект, надзорът трябва да се намира на територията на проекта през цялото време и при всяка нередност да реагира.  Председателят на Столичния общински съвет от ГЕРБ Елен Герджиков  отговори на политическите нападки на своите опоненти. Според него извънредните брифинги и истерични ситуации, които правят представителите на политическата група на БСП, са поредният сценарий за предизборна кампания. По думите му на една строителна площадка е много лесно да се открият кусури и очевидно е така, защото проектът все още не е завършен. Той заяви, че санкциите по договора и контролът гарантират, „че на този строителен обект няма да остане нито една крива плочка, нито една незапълнена фуга. Няма да остане никакъв дефект. Това е гарантирано“. Елен Герджиков се обърна към гражданите на София с молба за малко търпение, защото крайният резултат ще бъде друг, а не това, което се вижда в момента.  \r\nПо-рано през деня граждани на столицата се събраха на протест пред сградата на Столична община. Техните искания бяха за оставка на кмета на София Йорданка Фандъкова. Мотивите им бяха за това, че в града, ремонтите се изграждат по некачествен начин. Протестиращите блокираха движението по ул. „Московска“ от пресечката с ул. „Дунав“ до бул. „Г.С.Раковски“. По време на шествието беше арестуван 41-годишен мъж заради нарушаване на обществения ред, като блъсна полицай. Граждани се опитаха да нахлуят в сградата на Столичната община. Действията им бяха възпрепятствани от полицията. \r\nДаяна ДЮЛГЕРОВА", "date": "2018.10.06", "title": "ГЕРБ и БСП се сдърпаха заради ремонта на ул. „Граф Игнатиев“ (ОБЗОР)"}
{"url": "http://www.focus-news.net/news/2018/10/06/2575193/the-guardian-tereza-mey-gotvi-taynata-oferta-s-koyato-da-nakara-leybaristite-da-podkrepyat-sporazumenieto-y-za-brekzit.html", "text": "Британският премиер Тереза Мей е начертала планове за тайна офанзива, насочена към убеждаването на редица лейбъристки депутати да подкрепят нейното споразумение за Брекзит, дори ако това коства на лидера на Лейбъристката партия Джереми Корбин шанса да бъде министър-председател, пише британският вестник  The Guardian , позовавайки се на информация, до която е получил достъп. \r\nВисшестоящи членове на Консервативната партия вече са били в контакт с редица лейбъристки депутати през последните няколко месеца, изтъквайки че националните интереси за избягване на излизане от ЕС без споразумение са по-важни, отколкото форсирането на генерални избори след като бъде победено правителството заради плана за Брекзит на Тереза Мей. \r\nСега, докато преговорите в Брюксел навлизат в своята неистова финална фаза, британският премиер и нейните съпартийци засилват своите опити да спечелят подкрепа за компромисно споразумение, което един министър описа като „Британско бланманже“. \r\nТе са убедени, че ще се нуждаят от лейбъристки гласове, за да спечелят, след фракционната конференция на консерваторите в Бирмингам, на която убедени противници на подхода на министър-председателя, включително и Джейкъб Рийс-Мог, си спечелиха аплодисменти, казвайки че ще гласуват против плана. \r\nЕдин източник от Консервативната партия сравни предизвикателството да се сключи споразумение с останалите 27 страни-членки на ЕС, което би задоволило и двете части от партията му, с „приземяване на Боинг 747 на точката за изпълнение на дузпа“. \r\nПоради това лейбъристките депутати ще бъдат под фокуса на интензивно лобиране, в периода между завръщането на Мей от Брюксел със споразумение за Брекзит и гласуването му в парламента, което се очаква да се случи около две седмици след това.  Йонислав Дочев", "date": "2018.10.06", "title": "The Guardian: Тереза Мей готви тайната оферта, с която да накара Лейбъристите да подкрепят споразумението й за Брекзит"}
{"url": "http://www.focus-news.net/news/2018/10/06/2575192/the-times-ochakva-se-es-da-othvarli-plana-na-tereza-mey-za-targoviyata.html", "text": "Брюксел формално ще отхвърли молбата на британския премиер Тереза Мей за по-освободена търговия между Великобритания и Европа през следващата седмица, което се очаква да наслои още по-голям натиск върху нея, пише британският вестник  The Times . \r\nЕвропейските преговарящи ще публикуват своя официален отговор на плана „Чекърс“ в сряда и се очаква да предложат търговско споразумение, което е много по-малко амбициозно като обхват, отколкото министър-председателят се надяваше. \r\nДвама дипломати от Европейския съюз заявиха пред „Bloomberg“, че документът ще съдържа „около 30 до 40 процента“ от идеята на Тереза Мей за широкообхватно търговско споразумение и такова за сигурност. \r\nЕдна толкова ограничена оферта ще увеличи натиска върху нея в страната ѝ, докато някои от министрите ѝ, които подкрепят Брекзит, предупредиха че Мей има време до следващата среща на върха на ЕС, за да докаже че „Чекърс“ е приложим. В противен случай, твърдят те, ще поискат от Тереза Мей да промени курса и да се стреми към споразумение в канадски стил и да се изправи пред ЕС относно неговите планове за резервен план за ирландската граница.  Йонислав Дочев", "date": "2018.10.06", "title": "The Times: Очаква се ЕС да отхвърли плана на Тереза Мей за търговията"}
{"url": "http://www.focus-news.net/news/2018/10/06/2575203/sputnik-teheran-predupredi-prezidenta-na-izrael-da-ne-pravi-antiiranski-komentari.html", "text": "Говорителят на иранското външно министерство Бахрам Касеми нарече коментарите на израелския президент Реувен Ривлин  относно Иран „обидни“ и го предупреди да не прави „необмислени“ изявления, предава  Sputnik . \r\nДумите на Касеми идват като отговор на коментарите на Ривлин, че налагането на санкции върху Иран може да допринесе за „стабилността“ в региона. \r\n„Жалко е, че официални лица от един режим, който съдържа в себе си бруталност, агресия, безчестие, злоба и измама, сред основните си характеристики, се обръщат към културните, смели и цивилизовани ирански граждани по един толкова обиден начин“, заяви Касеми. \r\nИзраелският президент призова германския канцлер Ангела Меркел да се присъедини към САЩ в налагането на санкции върху Иран по време на срещата им в четвъртък. \r\n„От наша гледна точка, сега е моментът да се присъедините към ефективните санкции върху Иран, а не да ги заобикаляте“, заяви Ривлин. „Иранският звяр трябва да бъде държан гладен, а не да се подхранва. Това е единственият начин да гарантираме стабилността в света“.  Йонислав Дочев", "date": "2018.10.06", "title": "Sputnik: Техеран предупреди президента на Израел да не прави антиирански коментари"}
{"url": "http://www.focus-news.net/news/2018/10/06/2575206/tarzhestveno-be-otbelyazana-160-ata-godishnina-ot-sazdavaneto-na-bolgradskata-gimnaziya-g-s-rakovski-obzor.html", "text": "Тържествено бе отбелязана 160-ата годишнина от създаването на Болградската гимназия „Г. С. Раковски“. Събитието започна с химна на България и този на Украйна. В него взеха участие две български делегации. Едната, предвождана от премиера Бойко Борисов, а другата от вицепрезидента Илияна Йотова. В своето слово по повод празника на гимназията  премиерът Бойко Борисов  обяви, че 150 хил. лв. за материално-техническо оборудване са вече в сметките на Болградската гимназия. Борисов обясни, че на срещата си с украинския си колега са се договорили Украйна да даде сграда за българско училище  в Одеса, а нашата страна да предостави такава в България за украински културен център. Борисов уточни, че в новия бюджет на държавата е заложено по 30 деца от гимназия „Г. С Раковски“ да идват на лагер в България и пет учители от училището да се подготвят в страната. Премиерът използва възможността да честити и Международния ден на учителите.  Вицепрезидентът Илияна Йотова  коментира, че историята на гимназията е част от историята на България. „Искам да се обърна към представителите на нашите общности, на българските общности в Бесарабия - уважаеми сънародници точно днес е времето да почетем паметта на онези, които преди 200 години дойдоха в тези земи, търсейки своята нова родина“, каза Йотова. По думите ѝ тези хора са разбрали, че образованието е най-важно.  \r\nНа събитието присъства и  вицепремиерът Валери Симеонов , който заяви, че т празникът на Болградската гимназия е на цяла Бесарабия.  „Скъпи сънародници, преподаватели, ученици, скъпи български приятели и украински също гости и приятели. За мен също е висока чест да присъствам тук на този голям празник“, каза Симеонов. Заедно със Симеонов в делегацията бе и министърът на образованието Красимир Вълчев. Събитието уважи и  украинският президент Петро Порошенко , който посочи, че Болградската гимназия има уникални учители и те пазят нейния уникален дух. Порошенко благодари на България за подкрепата по време на българското председателство на Съвета на ЕС. Агенция „Фокус“  припомня: \r\nПрез юни правителството отпусна 150 хиляди лв.  безвъзмездна финансова помощ на Болградската гимназия, тъй като тази година се навършват 160 години от основаването й. Болградската гимназия „Георги Сава Раковски“ е първата българска гимназия от Възраждането. Тя е създадена през 1858 г. от молдовския княз Никола Богориди. Той  издава хрисовул за създаването на  Болградско централно училище, като подробно урежда неговия статут, финансиране и управление. Училището носи името на българския революционер Георги Раковски. Той е част от делегацията, която настоява за създаването на училището. Идеята е просветното средище да бъде достъпно както за българските преселници, така и за всички други желаещи да учат там, независимо от материалното им положение. Условието е възпитаниците на гимназията да са православни, като преподаването по всички предмети става на български и румънски език. Първият директор на гимназията е Сава Радулов. Сред възпитаниците на Болградската гимназия са  българския революционер Ангел Кънчев, ген. Данаил Николаев и Александър Малинов, който е три мандата министър-председател на България през 20 век и много други. От 2013 г. към гимназията съществува и музей, който е единственият в региона, който разказва за историята на училището. \r\nБългарското етническо присъствие в Бесарабия датира от Средновековието. По-значително то става в края на 18 и началото на 19 век. \r\nБългарите са третата етническа група в Одеса след украинците и румънците. В Одеска област има редица села, основани от българи. Такова е село Камчик, или по-известно сред местното население като Зоря. То е основано през 1831 г.  Друго такова село е Димитровка, основано 10 години по-рано през 1821 г. Там българите са етносът, който заема  второ място по численост, сочат данните от преброяването през 2001 г.   \r\nДеница КИТАНОВА", "date": "2018.10.06", "title": "Тържествено бе отбелязана 160-ата годишнина от създаването на Болградската гимназия „Г. С. Раковски“ (ОБЗОР)"}
{"url": "http://www.focus-news.net/news/2018/10/06/2575205/pregled-na-mezhdunarodnite-novini-do-6-chasa-agentsiya-fokus.html", "text": "Председателят на косовския парламент и лидер на Демократическата партия на Косово (ДПК) Кадри Весели заяви, че формирането на Косовски въоръжени сили е въпрос на дни, предава държавната  „Радио и телевизия Косово(RTK)“ . \r\n„Това е нашата свобода, нашата страна и нашето бъдеще. Не трябва да позволяваме свободата ни да бъде заплашвана, трябва да работим дори повече, докато стоим в лицето на военната и дипломатическата мощ… Трябва да стоим обединени, това е нещо свято. Направихме много жертви, трябва да работим дори повече, за да вървим напред. Трансформацията на Косовските сили за сигурност в армия на Косово е въпрос на дни“, заяви Весели. \r\n***  Председателят на Европейската комисия Жан Клод-Юнкер предупреди за опасността от нова война на Балканите, ако страните в региона бъдат оставени без европейска перспектива, предава  Anadolu Agency . \r\n„Ако един толкова комплексен европейски регион остане с впечатлението, че ние не сме сериозни с европейската перспектива, тогава ще изпитаме – по-скоро рано, отколкото късно – това, което видяхме на Балканите през 90-те години“, заяви Юнкер, цитиран от сръбския ежедневник „Blic“. \r\nЮнкер беше на посещение във Виена, където говори пред австрийския парламент. \r\nТой заяви, че историята на 90-те години на 20 век все още не е преодоляна на Балканите, визирайки разпадането на бивша Югославия, последвано от смъртоносни конфликти в региона. \r\nЮнкер призова Европейския съюз да не позволява „зараждането на идея“ на Балканите, че Брюксел не е сериозен относно тяхното приемане в Блока. \r\n***  Решението на властите на Еквадор за предоставяне на убежище на основателя на „Wikileaks“ Джулиан Асандж остава в сила, заяви министърът на външните работи и миграцията на южноамериканската република Хосе Валенсия в интервю, публикувано в местния вестник „El Universo“, предава  ТАСС . \r\n„Неговият статут на човек, получил убежище, остава в сила“, заяви Валенсия. Така той коментира появилите се в пресата информации, че през изминалата година Асандж в писмен вид се е отказал от убежище в посолството на Еквадор в Лондон. \r\nКакто поясни Валенсия, дори въпросната информация да е вярна, статутът на Асандж остава същият. „Държавата има суверенното право да предоставя убежище и да отменя съответното решение. Това не зависи от искането на никой. Ако някой поиска да бъде лишен от убежище, това може да се случи, може и да не се случи, в зависимост от решението на държавата“, добави той. \r\n***  Американската армия няма да се справи с два въоръжени конфликта едновременно, въпреки двата големи военни бюджета, приети по време на първите две години от администрацията на американския президент Доналд Тръмп, според водещ консервативен мозъчен тръст във Вашингтон, предава  Sputnik . \r\n„Активният компонент на американската армия е две трети от размера, в който трябва да бъде, работи с оборудване, което е по-старо отколкото трябва да бъде и е обременена от нивата на готовност, които са проблематични“, твърди „Heritage Foundation“ в своята годишна оценка за американския отбранителен апарат. \r\nОтбранителната структура на САЩ е „все още твърде малка“, според пенсионирания военноморски полковник на САЩ Дакота Ууд, редактор в секцията „Индекс на военната сила за 2019“ на „Heritage Foundation. \r\nПо петобална скала, с опциите „много слаб, слаб, маргинален, силен, много силен“, американската военна сила получава оценка „маргинален“. \r\n„Индексът за 2019 обобщава, че настоящите военни сили на САЩ вероятно са способни да посрещнат изискванията на един силен регионален конфликт, докато в същото време поддържат разнообразно присъствие и ангажиментни дейности“, твърди мозъчният тръст, „но биха  били много натоварени за нещо повече и със сигурност са зле оборудвани за справяне с два почти еднакви големи регионални конфликти“. \r\n***  Номинацията на президента на САЩ Доналд Тръмп за Върховния съд Брет Кавано изглежда все по-сигурен да спечели одобрение от Сената, след като ключов сенатор го подкрепи, предава  AFP . \r\nСюзън Колинс, член на Републиканската партия, която беше сред последните хора обявили как ще гласува, заяви че обвиненията към Кавано за сексуално посегателство са недоказани. \r\n„Не вярвам, че тези обвинения могат да попречат на съдия Кавано да служи в съда“, заяви Колинс в реч пред законодателите в Сената. \r\n„Презумпцията за невинност и справедливост остават в мислите ми и не мога да се откажа от тях“, добави тя, наричайки Кавано „държавен служител за пример“. \r\n***  Администрацията на САЩ може да обяви датата и мястото на втората среща между лидерите на САЩ и Северна Корея, Доналд Тръмп и Ким Чен-ун, след посещението на държавния секретар Майк Помпео в Пхенян. За подобна възможност призна самият Помпео по време на интервю с журналисти, предава  ТАСС . \r\nТой беше запитан дали вече са определени дата и място за срещата. „Датата и мястото не са одобрени все още“, заяви той. В същото време Помпео отговори с „Да“ на въпрос дали те могат да бъдат определени след визитата му в Пхенян. „Предполагам, че ще има процес на потвърждение, един сложен процес, който включва и логистика – и това няма да се реши за няколко часа след завръщането ми“, добави дипломатът. \r\n***  Зенитно-ракетните комплекси С-300, поставени от Русия в Сирия, не могат да засекат новите израелски изтребители, счита министърът на регионалното сътрудничество на Израел Цахи Ханегби, предава  РИА Новости . \r\nТой припомни, че във Военновъздушните сили на Израел се използват произведените в САЩ изтребители от пето поколение Ф-35 „Adir“. По думите му, разполагането на С-300 в Сирия няма да може да ограничи техните възможности. \r\n„Притежаваме стелт-изтребители, това са най-добрите самолети в света. Тези батареи не са способни дори да ги засекат“, твърди Ханегби. \r\n***  Министър-председателят на Косово Рамуш Харадинай, посещавайки публично събитие с президента на страната Хашим Тачи, се противопостави открито на неговото предложение за корекция на границата със Сърбия, предава базираното в Прищина албанско електронно издание  Gazeta Express . \r\nИ двамата лидери присъстваха на откриването на мемориалния комплекс, посветен на загиналите бойци от Косовската освободителна армия. Тачи, както и Харадинай, са заемали висшестоящи позиции в КОА, която се е била със сръбските сили по време на войната от 1998-99 година. \r\nХарадинай, адресирайки тълпата по време на церемонията, заяви че настоящите граници на Косово ще бъдат отбранявани и той няма да позволи на никого да ги докосне, „включително хората седящи тук“, което беше ясно послание към президента Хашим Тачи, който, говорейки преди него, повтори че „корекция на границата“ със Сърбия, по-конкретно обединение на Прешевската долина с Косово, е решението, което той смята за най-добро за разрешаване на проблемите със Сърбия. \r\n***  Саудитска Арабия няма да плаща на САЩ в замяна на сигурността си, заяви престолонаследникът на кралството принц Мохамед бин Салман в интервю за „Bloomberg“, коментирайки скорошното искане на американския президент Доналд Тръмп към Рияд, предава  РИА Новости . \r\nГоворейки пред свои привърженици в Мисисипи във вторник, Тръмп заяви, че обича саудитския крал, но че той не би издържал и две седмици без защитата на САЩ, поради което трябва да си плаща за тези услуги. \r\n„Всъщност, ние няма да плащаме нищо в замяна на нашата сигурност. Вярваме, че всички оръжия, които сме получили от САЩ, са заплатени, те не са ни дадени безплатно. От началото на установяването на отношения между Саудитска Арабия и САЩ ние купуваме всичко с пари“, отбеляза той. \r\nПо думите на саудитския престолонаследник, преди две години Саудитска Арабия е провеждала политика на закупуване на оръжия от други страни, но с идването на власт на Тръмп, кралството е решило в следващите десет години да оборудва армията си с американско въоръжение, закупувайки 60 процента американска технология, за която Рияд ще похарчи 400 милиарда долара. „В тази уговорка влиза и производството на част от оръжията в Саудитска Арабия, благодарението на което се създават работни места и в двете страни. Отличната търговия и печалбата за двете страни, които допринасят за икономическия ръст, също помагат за укрепването на нашата сигурност“, добави Мохамед бин Салман. \r\n***   Земетресение с магнитуд 4.7 по скалата на Рихтер е регистрирано на остров Сицилия в Италия, показва справка на интернет страницата на  Европейския средиземноморски сеизмологичен център (EMSC) . \r\nЗеметресението е регистрирано в 02:34 часа местно време (03:34 часа българско време) на дълбочина от 10 км. Епицентърът е на 2 км югоизточно от град Катания, на 9 км югозападно от град Ачи Треца и на 184 км северно от столицата на Малта, Валета. \r\nЗасега няма данни за жертви и материални щети. \r\n***  Китай ще бъде част от решението на севернокорейската криза, заяви държавният секретар на САЩ Майк Помпео, отричайки възможността влошаващите се отношения между Вашингтон и Пекин да възпрепятстват усилията за ядрено разоръжаване на Пхенян, предава  Reuters . \r\nГоворейки пред журналист по път за четвъртата си визита в Северна Корея през тази година, Помпео заяви, че целта на неговите разговори с Пхенян през уикенда е да „се уверим, че разбираме какво всяка от двете страни се опитва да постигне“. \r\nТой заяви и че се надява да може да договори „генерална дата и място“ за втората среща на върха между президента на САЩ Доналд Тръмп и севернокорейския лидер Ким Чен-ун. \r\nЗапитан дали увеличаващото се напрежение с Китай ще възпрепятства на усилията му, след като вицепрезидентът Майк Пенс в четвъртък обвини Пекин в намеса във вътрешните работи на САЩ, Помпео заяви, че Китай последователно е дал да се разбере, че желае да види ядреното разоръжаване на Северна Корея. \r\n„Те казаха, че независимо от местата, в които имаме разминавания и други неща – имахме несъгласия относно търговията и други подобни –са решени да подкрепят нашите усилия, за да постигнат окончателното завършване на денуклеаризацията, откакто започнахме този процес“, заяви той. \r\n„Знаем, че Китай ще бъде част от решението, а това ще се случи когато стигнем до края“, поясни Помпео. \r\n***  Говорителят на иранското външно министерство Бахрам Касеми нарече коментарите на израелския президент Реувен Ривлин  относно Иран „обидни“ и го предупреди да не прави „необмислени“ изявления, предава  Sputnik . \r\nДумите на Касеми идват като отговор на коментарите на Ривлин, че налагането на санкции върху Иран може да допринесе за „стабилността“ в региона. \r\n„Жалко е, че официални лица от един режим, който съдържа в себе си бруталност, агресия, безчестие, злоба и измама, сред основните си характеристики, се обръщат към културните, смели и цивилизовани ирански граждани по един толкова обиден начин“, заяви Касеми. \r\nИзраелският президент призова германския канцлер Ангела Меркел да се присъедини към САЩ в налагането на санкции върху Иран по време на срещата им в четвъртък. \r\n„От наша гледна точка, сега е моментът да се присъедините към ефективните санкции върху Иран, а не да ги заобикаляте“, заяви Ривлин. „Иранският звяр трябва да бъде държан гладен, а не да се подхранва. Това е единственият начин да гарантираме стабилността в света“. \r\n***", "date": "2018.10.06", "title": "Преглед на международните новини до 6 часа (Агенция „Фокус“)"}
{"url": "http://www.focus-news.net/news/2018/10/06/2575204/ria-novosti-konsultatsii-mezhdu-predstaviteli-na-rusiya-kitay-i-severna-koreya-shte-se-provedat-na-9-oktomvri-v-moskva.html", "text": "Тристранни консултации на ниво заместник-министри на външните работи на Русия, Китай и Северна Корея ще се проведат на 9 октомври в Москва, съобщиха за  РИА Новости  от посолството на Русия в Пхенян. \r\nКакто стана ясно по-рано, за консултациите в Москва от Пекин е заминал заместник-министърът на външните работи на Северна Корея Цой Сон-хи, който ще се занимава с въпроса за ядреното разоръжаване. \r\n„Консултациите ще се проведат на 8-о и 9-то число, съответно двустранни и тристранни“, съобщиха от посолството. \r\nВ петък вечерта Цой Сон-хи проведе среща в Пекин със заместник-външния министър и специален представител на китайското правителство по въпросите за Корейския полуостров Кун Сюаню.  Йонислав Дочев", "date": "2018.10.06", "title": "РИА Новости: Консултации между представители на Русия, Китай и Северна Корея ще се проведат на 9 октомври в Москва"}
{"url": "http://www.focus-news.net/news/2018/10/06/2575210/masovo-sv-krashtenie-shte-se-provede-v-stolichniya-hram-sveta-sofiya-premadrost-bozhiya.html", "text": "Тази неделя в древния софийски храм \"Света София - Премъдрост Божия\" ще се проведе масово свето Кръщение на желаещи да приемат великото тайнство деца. С благословението на Негово светейшество Българския патриарх и Софийски митрополит Неофит Кръщението ще бъде извършено от храмовото духовенство, свещеници и други духовници от София и Софийска епархия. Масовото свето Кръщение ще започне след редовната неделна света Литургия.  Начало е 10.00 часа.  Никола Петков", "date": "2018.10.06", "title": "Масово св. Кръщение ще се проведе в столичния храм \"Света София - Премъдрост Божия\""}
{"url": "http://www.focus-news.net/news/2018/10/06/2575211/emsc-zemetresenie-s-magnitud-40-po-skalata-na-rihter-e-registrirano-v-yuzhen-iran.html", "text": "Земетресение с магнитуд 4.0 по скалата на Рихтер е регистрирано в региона на Южен Иран, показва справка на интернет страницата на  Европейския средиземноморски сеизмологичен център (EMSC) . \r\nЗеметресението е регистрирано в 04:53 часа местно време (04:23 часа българско време) на дълбочина от 20 км. Епицентърът е на 16 км южно от град Боразджан, на 39 км североизточно от град Бушер и на 141 км западно от град Шираз. \r\nЗасега няма данни за жертви и материални щети.  Йонислав Дочев", "date": "2018.10.06", "title": "EMSC: Земетресение с магнитуд 4.0 по скалата на Рихтер е регистрирано в Южен Иран"}
{"url": "http://www.focus-news.net/news/2018/10/06/2575212/gd-granichna-politsiya-intenziven-e-trafikat-za-tovarni-avtomobili-na-granitsite-s-rumaniya-i-turtsiya.html", "text": "Интензивен е трафикът за товарни автомобили на границите с Румъния и Турция. Това съобщиха за  Агенция „Фокус“  от ГД  \"Гранична полиция\". На българо-турската граница на ГКПП Капитан Андреево и ГКПП Лесово трафикът е интензивен от товарни автомобили на изход. На българо-румънската граница на ГКПП Дунав мост-Видин и ГКПП Русе трафикът е интензивен от товарни автомобили на изход.  \r\nНормален е трафикът на всички пунктове по границите със Сърбия, Македония и Гърция.", "date": "2018.10.06", "title": "ГД  \"Гранична полиция\": Интензивен е трафикът за товарни автомобили на границите с Румъния и Турция"}
{"url": "http://www.focus-news.net/news/2018/10/06/2575214/predstoyashti-mezhdunarodni-sabitiya-za-6-oktomvri-agentsiya-fokus.html", "text": "Румънците гласуват на референдум за дефиниция на семейството.  \r\n***  Генералният секретар на НАТО Йенс Столтенберг пристига на посещение в Сърбия за участие в Белградския форум за сигурността. \r\n***  Ден за размисъл преди изборите в Босна и Херцеговина. \r\n***  Втори тур на изборите за местна власт и Сенат в Чешката република. \r\n*** Сенатът на САЩ ще гласува номинацията на Брет Каванау за върховен съдия. \r\n***  Държавният секретар на САЩ Майк Помпео ще се срещне с японския министър-председател Шиндзо Абе. \r\n***  В Латвия ще се проведат парламентарни избори. \r\n***  Протест в подкрепа на независимостта на Шотландия. \r\n***", "date": "2018.10.06", "title": "Предстоящи международни събития за 6 октомври (Агенция „Фокус“)"}
{"url": "http://www.focus-news.net/news/2018/10/06/2575213/aktualna-patna-obstanovka.html", "text": "Информация за състоянието на републиканските пътища за 6 октомври, предоставена от  Агенция „Пътна инфраструктура“ . І. Метеорологична обстановка: \r\nПрез нощта ще бъде предимно ясно, ще духа слаб до умерен вятър от изток-югоизток. Минималните температури ще са между 4° и 9°. В сутрешните часове на места в котловините и около водните басейни видимостта временно ще бъде намалена. През деня ще бъде предимно слънчево. Ще духа умерен вятър от източната четвърт. Максималните температури ще са предимно между 20° и 25°. Ограничения за товарни автомобили:   \r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\nцелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n• Всички автомагистрали;  \r\n•път I-1 с. Ребърково-Ботевград, като движението се пренасочва по път II-16 Ребърково-Своге-София; \r\n•\tпът I-1 Благоевград-ГКПП „Кулата“; \r\n•\tпът I-4 п. в. „Коритна“-Велико Търново-Шумен; \r\n•\tпът I-5 Русе-Велико Търново; \r\n•\tпът I-8 ГКПП „Калотина“-София; \r\n•\tпът I-9 Варна-Бургас; \r\n•\tпът II-18 Околовръстен път София; \r\n•\tпът II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. ІІ. Състояние на автомагистралите: \r\nАМ „Тракия“:  \r\nОбласт София: \r\nДвижението от км 14+270 до км 20+660 в посока Бургас е ограничено поради ремонтни-възстановителни дейности на виадукти при км 17+440 и км 18+140. Движението се осъществява двупосочно в платното посока София. В празничните и почивни дни се въвежда реверсивно движение както следва: за посока Бургас се обособяват две ленти на движение и една посока София. През последния почивен или празничен ден – една лента за движение посока Бургас и две посока София. Срок 20.12.2018 г. \r\nДвижението по АМ \"Тракия\" от 45+900 до км 53+000 и в двете посоки се осъществява с повишено внимание поради констатирани неравности по пътната настилка. Скоростта на движение се ограничава до 90 км/ч. Срок 20.12.2018 г. \r\nДвижението по АМ \"Тракия\" при Ихтиман от км 34+980 до км 41+560 в посока Бургас е ограничено поради ремонтно-възстановителни дейности на виадукти при км 37+390 и км 38+240. Движението се осъществява двупосочно в платното посока София. \r\nОбласт Пазарджик: \r\nДвижението по АМ Тракия от км 89+000 до км 89+600 в посока София е ограничено поради ремонт на пътно съоръжение над р. Елшишка. Движението се осъществява двупосочно в платното посока Пловдив. Срок до 15.10.2018 г. \r\nОбласт Стара Загора: \r\nВременно движението в участъка  Чирпан - Стара Загора от км 168+000 до км 208+100 се осъществява с ограничение на скоростта до 90 км/ч и в двете посоки с цел осигуряване безопасност на движението поради неравности на пътната настилка. Срок до 20.12.2018 г. \r\nОбласт Сливен: \r\nДвижението по АМ Тракия в участъка на с. Загорци от км 232+300 до км 232+500 в посока Бургас се осъществява в едната лента поради ремонт на ОС /мантинела/. Ограничено е движението по изпреварващата лента. \r\nОбласт Бургас: \r\nДвижението от км  308+107 до км 359+475 в участъка Деветак – Ветрен се извършва косене на тревни площи. Организацията на движение е сигнализирана с пътни знаци и конуси. Срок до 30.10.2018 г. \r\nАМ „Хемус“:  \r\nОбласт София:  \r\nДвижението по АМ „Хемус“ от км 6+790 до км 11+850 посока София е ограничено поради ремонтни дейности по виадукт при км 9+360. Движението се осъществява двупосочно в платното посока Варна. Срок до 08.10.2018 г.; \r\nДвижението по АМ \"Хемус\" при Потоп от км 18+680 до км 19+600 в посока Варна се осъществява с повишено внимание поради ремонтни дейности в аварийната лента по виадукт при км 19+250. Скоростта на движение е ограничена до 70 км/ч. Срок до 20.12.2018 г.; \r\nДвижението от км 29+860 до км 35+150 в посока София е ограничено поради ремонтни дейности на виадукт при км 33+600 и тунел „Витиня“. Движението се осъществява двупосочно в платното посока Варна. Срок 20.12.2018 г.; \r\nДвижението от км 30+260 до км 47+060 /от п.в. \"Витинска река\" до п.в. Ботевград/ е ограничено за МПС над 12 тона в двете посоки поради ремонтно – възстановителни дейности по виадукт „Коренишки дол“ при км 36+450. Движението се осъществява по обходен маршрут: п.в. \"Витинска река\" – път I-1 /София – Ботевград/ - път II-17 /Ботевград – АМ „Хемус“/ – п.в. Ботевград. Срок 20.12.2018 г.; \r\nДвижението от км 34+010 до км 40+510 в посока София е ограничено поради аварийно – възстановителни дейности по виадукт „Коренишки дол“ при км 36+450 и виадукти при км 37+520 км 37+920. Движението се извършва двупосочно в платното посока Варна. Срок до 15.12.2018 г.; \r\nДвижението по АМ „Хемус“ от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок 15.12.2018 г.; \r\nДвижението по АМ \"Хемус\" при Потоп посока София от км 18+700 до км 19+100 се осъществява в една лента поради ремонтни дейности по пътната настилка в активната и изпреварващата ленти. Движението се извършва в аварийната лента. Срок 06.10.2018 г. \r\nВъвежда се реверсивно движение по АМ „Хемус“ от км 6+970 до км 11+850 – обособяват се две ленти за движение в посока Варна и една лента в посока София за периода от 14:00 часа на 05.10.2018 г. до 10:00 часа на 07.10.2018 г. \r\nОт 10:00 часа на 07.10.2018 г. до 12:00 часа на 08.10.2018 г. се обособяват две ленти за движение в посока София и една лента в посока Варна. Скоростта на движение е ограничена до 50 км/ч. Срок 08.10.2018 г. \r\nОбласт Шумен: \r\nВременно движението на МПС в участъка от жп надлез на км 364+744 до надлез на км 365+597 се осъществява двупосочно в едно платно поради извършване на строителни и монтажни работи по мостовите съоръжения. Срок до 17:00 часа на 15.11.2018 г. \r\nАМ „Струма“: няма ограничения. \r\nАМ „Марица“: няма ограничения. \r\nАМ „Черно море“:  \r\nОбласт Варна: \r\nДвижението от км 0+000 до км 8+600 се осъществява двупосочно в едното платно посока Варна – Бургас поради ремонтни дейности на асфалтовата настилка съобразно ВОБД. Срок 23.12 2018 г. \r\nАМ „Люлин“:  \r\nОбласт София:  \r\nДвижението по АМ \"Люлин\" в посока София от км 7+100 до км 12+860 е ограничено за всички МПС поради изтичане на кална маса и опасност от срутване на скална маса на пътното платно при км 9+600. Ограничението е от втори тунел \"Люлин\" до първи тунел \"Мало Бучино\", където движението на всички МПС се осъществява двупосочно в платното посока София – Перник. Скоростта на движение се ограничава до 50 км/ч. Срок 20.11.2018 г. ІІI. Въведени ограничения по основните пътни направления: \r\n1. Проходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС; \r\n- „Републиката“ - отворен за всички МПС; \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Троянски“ - отворен за всички МПС; \r\n-  „Пампорово“ - забранен за МПС над 3,5 т. Срок: целогодишно; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Петрохан“ - забранен за МПС над 12 т както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. ІV. Състояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Монтана:  \r\nПри км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер. Движението на МПС при км 120+390 от Монтана посока Вършец се отклонява по път ІІІ-1621 Сумер – Вършец. Срок до 22.11.2018 г. \r\nДвижението в участъка Долна Вереница – Монтана от км 103+000 до км 110+000 се осъществява с повишено внимание поради извършване на ремонтни дейности по банкетите и пътната настилка. Движението се регулира с пътни знаци и сигналисти на място. Срок до 10.10.2018 г. \r\nОбласт Враца: \r\nДвижението по път I-1 Монтана – Враца в района на с. Краводер в участъка oт км 128+369 до км 133+559 е ограничено за всички МПС поради ремонт на мостово съоръжение в района на село Краводер. \r\nОбходен маршрут за МПС с обща маса над 10 т: \r\n- В направление София – Видин: Обходен път на гр. Враца, път III-101 Враца – Криводол – път II-13 Криводол – Липен – Стубел – Крапчене, път I-1; \r\n- В направление Видин – София: път I-1, път III-1302 Краводер – Пудрия – Големо Бабино – Криводол, по уличната мрежа през гр. Криводол, път III-101 Криводол – Враца – Обходен път на гр. Враца. \r\nОбходен маршрут за МПС с обща маса до 10 т: \r\n- В направление София – Видин: път I-1, път III-162 Бели извор – Стояново, път III-1621 Стояново – Сумер, по уличната мрежа през с. Сумер, път I-1; \r\n- В направление Видин – София: път I-1, път III-1302 Краводер – Пудрия – Големо Бабино – Криводол, път II-13 през гр. Криводол, път III-101 Криводол – Враца – Обходен път на гр. Враца. \r\nОграничението е сигнализирано с пътни знаци съгласно проект за организация на движението. Срок до 31.10.2018 г. \r\nОбласт София:  \r\nДвижението по път I-1 София – Ботевград при Бебреш се извършва с повишено внимание поради свлачище на км 202+650 в посока Ботевград. Срок до 30.10.2018 г.; \r\nДвижението на всички МПС в участъка Жерково – Елешница от км 224+600 до км 229+700 е ограничено поради намален габарит на пътното тяло. Срок до 30.09.2019 г.  \r\nДвижението на товарни МПС над 12 т в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.  \r\nВъведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва: \r\n- всяка неделя, както и в последния почивен /празничен/ ден от 10:00 ч. до 18:00 ч.: две ленти за движение в посока влизане в София и една лента за движение в посока изход от София. През останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 20.12.2018 г.;  \r\nДвижението по път София – Перник при разклонението за с. Драгичево от км 281+890 се ограничава в една лента за движение в лявото платно преди кръстовището и се отваря след него при км 282+115. Скоростта на движение се ограничава до 40 км/час. Срок 31.12.2018 г.; \r\nОбласт Перник:  \r\nДвижението по път I-1 София – Перник от км 282+485 до км 285+600 в участъка от граница София до кръстовище Драгичево е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.01.2019 г. \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г. \r\nДвижението по път I-1 /Е79/ (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч. Срок до 31.01.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна: няма. \r\nОбласт Русе: \r\nДвижението по път Русе – Разград  от км 0+000 до км 1+057 се осъществява с повишено внимание поради ремонт на осветлението на мост над р. Дунав. Въведено е ограничение на скоростта до 20 км/ч. Срок до 31.10.2018 г.  \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението в участъка Правец – с. Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ /за п.в. „Правец“/, път ІІ-17 (Мездра-Ботевград), пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Русе: \r\nДвижението в участъка Русе – разклон за Борово от км 6+630 до км 44+800 се осъществя в една лента на участъци поради частични ремонтни дейности на асфалтовата настилка. Участъкът е сигнализиран временно, като в определените работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 15.10.2018 г.  \r\nДвижението в участъка Борово – Бяла от км 44+660 до км 52+240 се осъществя в една лента поради частични ремонтни дейности на асфалтовата настилка. Участъкът е сигнализиран временно, като в определени работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 15.10.2018 г.  \r\nОбласт Стара Загора:  \r\nДвижението през проход Шипка при км 182+000 се осъществява с повишено внимание в една от лентите за движение поради пропадане на асфалтова настилка в дясно платно посока гр. Шипка. Срок до 20.10.2018 г. \r\nОбласт Хасково: \r\nДвижението по околовръстен път на гр. Хасково в участъка от км 293+860 до км 298+482 е ограничено поради ремонтни дейности на пътната инфраструктура. Транзитното движение в посока Кърджали и обратно се пренасочва през пътен възел „Орфей“ в гр. Хасково по обходен маршрут: \r\nОт начало гр. Хасково – пътен възел „Орфей“ – бул. „Васил Левски“ – бул. „Илинден“ – бул. „Освобождение“ – път I-5 / Хасково – Кърджали /. Срок до 10.10.2018 г. \r\nДвижението в участъка Хасково – п.в. Манастир от км 300+034 до км 302+932 се осъществява двупосочно в едното платно за движение спрямо поставената пътна сигнализация поради ремонтни дейности. Срок до 30.10.2018 г. \r\nОбласт Кърджали: \r\nДвижението по път Черноочене – Кърджали е ограничено за движение на МПС над 15 т. Срок до 21.12.2018 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 21.12.2018 г. \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Бургас: \r\nДвижението в урбанизираната територия на Карнобат в участъка от км 446+000 до км 448+000 се осъществява в една лента на определени участъци поради частични ремонтни дейности на асфалтовата настилка. Участъкът е сигнализирана с пътни знаци. Срок до 06.10.2018 г. \r\nДвижението по път I-6 в урбанизираната територия на Карнобат от км 456 +500 до км 457+000 се извършва с повишено внимание поради ремонтни дейности на пътното платно. Организацията на движение е сигнализирана с пътни знаци. Срок до 15.10.2018 г. \r\nДвижението по път I-6 в участъка Карнобат – Соколово от км 451+000 до км 454+000 се извършва поетапно в една лента с повишено внимание поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 15.10.2018 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция:  \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 31.08.2019 г. \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип.  \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.11.2018 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2019 г. \r\nОбласт Бургас:  \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г. \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда следните ограничения: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 31.01.2018 г. \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nДвижението в района на месността „Лахана“, землище гр. Поморие в участъка от км 223+495 до км 223+983 се осъществява с повишено внимание при стеснение на лентата за движение. Скоростта на движение се намалява до 60 км/ч. Движението се регулира от пътни знаци. Срок до 31.10.2018 г. \r\nДвижението в участъка Бургас – Сарафово от км 226+992 до км 227+700 се осъществява в една лента на определени участъци с ограничение на скоростта до 50 км/ч поради ремонтни дейности на пътната настилка. Участъкът е сигнализиран с пътни знаци. Срок до 09.10.2018 г. ІV. Състояние на републиканската пътна мрежа:   \r\n1. Ремонтни дейности и временна организация на движението /ВОД/:  \r\nОПУ-Благоевград: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 20.12.2018 г. \r\nПът III-908: Движението по път III-908 Варовник – Вълчаново ханче от км 20+400 до 39+300 е ограничено на МПС над 10 т. поради стесняване на пътното платно. Срок до 20.12.2018 г. \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 20.12.2018 г. \r\nРемонтни дейности:  \r\nПът II -73: Движение в една лента последователно ляво и дясно по път II-73 от км 45+000 до км 49+000 в участъка граница с ОПУ Шумен – Камчия поради ремонтни дейности по асфалтовата настилка. Движението се извършва с повишено внимание и съобразена скорост. Участъка в ремонт е сигнализиран с пътни знаци и конуси. Срок до 07.10.2018 г. \r\nПът III-208: Движението по път ІІІ-208 в участъка Провадия – Айтос в района на с. Добромир на км 51+713 се осъществява с повишено внимание поради стеснен участък на пътното платно и повредена мантинела в следствие на ПТП. Участъкът е сигнализиран с пътни знаци и ограничение на скоростта до 30 км/ч. Срок до 15.10.2018 г. \r\nПът III-795: Движението по път III-795 от км 28+600 до км 47+000 в участъка с. Малина – АМ ,,Тракия” се осъществява в една лента на определени участъци поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.10.2018 г. \r\nПът ІІІ-5391: Движението по път ІІІ-5391 Трояново – Аспарухово от км 0+000 до км 8+000 се осъществява в една лента на определени участъци поради ремонтни дейности на асфалтовата настилка. Срок до 31.10.2018 г. \r\nПът ІІІ-7306: Движението по път ІІІ-7306 в участъка Лозарево – Чубра от км 0+000 до км 15+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 30.10.2018 г. \r\nПът III-7909: Движението по път III-7909 от км 19+000 до км 22+000 в участъка „Равнец-Трояново” се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци.Срок до 31.10.2018 г. \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: \r\nПът III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 22.12.2018 г. \r\nПът III-2009: Движението по път III-2009 Девня – Суворово от км 0+000 до км 10+811 се осъществява с повишено внимание поради частични ремонтни дейности. Срок до 31.10.2018 г.; \r\nПът III-2702: Движението по път III-2702 Вълчи дол – Суворово от км 26+680 до км 36+280 се осъществява с повишено внимание поради частични ремонтни дейности. Срок до 31.10.2018 г. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 11.01.2019 г. \r\nПът III-504: Движението по път III-504 Стефан Стамболово – Обединение в участъка от км 16+700 до км 26+113 е ограничено за всички МПС поради ремонтни дейности.  \r\nОбходен маршрут: по път Стефан Стамболово – VTR1235 /за Полски Сеновец/, път I-5 /Полски Тръмбеш/, път-502 /Обединение/ и обратно. Срок до 31.10.2018 г. \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 11.01.2018 г. \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 11.01.2019 г. \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 11.01.2019 г. \r\nРемонтни дейности: \r\nПът III-405: Движението по път III-405 Павликени – Горна Студена в участъка от км 26+089 до км 46+089 се осъществява в една лента поради ремонтни дейности на асфалтовата настилка. Движението се пропуска последователно в двете посоки от регулировчици. Срок до 18.00 ч. на 31.10.2018 г. \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 11.01.2019 г. \r\nОПУ-Видин: \r\nВременно са въведени следните ограничения за движение на МПС: \r\nПът II-14: Движението по път II-14 Видин – Кула – Връшка чука от км 10+100 до км 10+260 е ограничено поради укрепване на свлачище. Обходният маршрут се осъществява по съществуващо ухо /стар път/ в непосредствена близост до път II-14. Движението се регулира с вертикална сигнализация. Срок до 17.11.2018 г. \r\nПът III-114: Движението по път III-114 Лом – Тополовец – Ружинци в участъка Динково – Ружинци от км 22+000 до км 43+066 е ограничено за МПС над 12 т. поради ремонтни дейности. Срок до 31.10.2018 г. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 20.12.2018 г. \r\nПът ІІ-11: Движението по път ІІ-11 Мизия – Оряхово в гр. Оряхово от км 115+831 до км 117+403 е ограничено за всички МПС поради ремонтни дейности по воден цикъл.  \r\nОбходни маршрути: в направление Плевен – Ферибот Оряхово:  \r\nЗа автомобили до 10 т. по улици в гр. Оряхово.  \r\nЗа автомобили над 10 т.: по път III-306 през село Селановци, път II-11 Оряхово – Мизия през гр. Мизия, път II-15 Мизия – Оряхово – ферибот Оряхово.  \r\nДвижещите се в направление ферибот Оряхово – Плевен ползват същия маршрут. Ограничението е сигнализирано с пътни знаци, съгласно проект за временна организация. Срок до 20.10.2018 г. \r\nПът II-11: Движението по път II-11 Лом – Козлодуй в района на гр. Козлодуй от км 83+700 до км 89+009 се осъществява двупосочно в една лента поради ремонтни дейности на асфалтовата настилка. Ограничението е сигнализирано с пътни знаци. Срок 20.10.2018 г. \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 20.12.2018 г.; \r\nПът III-162: Движението по път III-162 Бели извор – Стояново в участъка от кръстовището с път III-1622 Сумер – Стояново до кръстовището с път I-1 /E 79/ е ограничено за автомобили над 10 т поради ремонтни дейности. Ограничението важи само за транзитно преминаващи автомобили над 10 тона само за посоката от Враца в посока към Сумер и Монтана. Участъкът е сигнализиран с пътни знаци. \r\nОбходен маршрут: \r\n•\tВ направление Враца – Вършец: по Обходен път на гр. Враца, път III-101 Враца – Криводол, път II-13 Криводол – Липен – Стубел – Крапчене, път I-1 - Сумер – Стояново – Вършец. \r\n•\tВ направление Вършец – Враца: по път Вършец – Стояново – Сумер, път I-1, път III-1302 Краводер – Пудрия – Големо Бабино – Криводол, по уличната мрежа през гр. Криводол, път III-101 Криводол – Враца, Обходен път на гр. Враца. Срок 31.10.2018 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 20.12.2018 г. \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nПът III-1302: Движението по път III-1302 Пудрия – Главаци на мост в с. Главаци от км 12+000 до км 15+960 е ограничено за автомобили над 10 т. Участъкът е сигнализиран с пътни знаци. Срок 31.12.2018 г.; \r\nРемонтни дейности: \r\nПът III-101: Движението по път III-101 Михайлово – Хайредин – Гложене от км 66+000 до км 86+750 се извършва двупосочно в една лента поради частични ремонтни дейности на асфалтовата настилка. Работният участък е сигнализиран с пътни знаци. Срок до 30.10.2018 г. \r\nПът III-1002: Движението по път III-1002 Враца – Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 20.12.2018 г. \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок 20.12.2018 г. \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина /включително на товара/ по-голяма от 3,30 м поради стеснен участък при мост над р. Крапец. Сигнализирано е с пътен знак В15.  \r\nОбходен маршрут: за МПС над 3,30 м по път III-401 Кормянско – Петко Славейково – Малък Вършец и по общински път до с. Малък Вършец. Срок до 20.12.2018 г. \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 31.10.2018 г. \r\nПът III-5004: Движение по път III-5004 Чехлевци – Велчевци от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. Движението се осъществява през улици в урбанизирана територия гр. Габрово. Поставена е необходимата сигнализация. \r\nОбходен маршрут: за квартал Чехлевци: по път III-5004, път II-44 и път III-4404. Поставена е необходимата сигнализация. Срок до 03.01.2019 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г. \r\nПът II-44: Движението по път II-44 Севлиево – Драгановци от км 7+331 до км се 13+138 се осъществява в една лента поради ремонт на пътни съоръжения при км 7+331, км 8+693 и км 13+138 и укрепителна стена при км 11+735. Срок до 31.10.2018 г. \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 31.10.2018 г. \r\nОПУ-Добрич: \r\nВременно са въведени следните ограничения за движение на МПС: няма. \r\nРемонтни дейности:  \r\nПът II-29: Движението по път II-29 Варна – Добрич в участъка от км 25+830 до км 43+515 се осъществява с повишено внимание поради частични ремонтни дейности на асфалтовата настилка. Движението е регулирано с пътни знаци. Срок 30.11.2018 г. \r\nПът II-71: Движението по път II-71 от км 36+760 до км 38+000 се осъществява с повишено внимание поради ремонтни дейности на асфалтовата настилка. Движението се регулира с пътни знаци. Срок 22.10.2018 г. \r\nПът II-71: Движението по път II-71 от км 99+500 до км 105+400 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 22.10.2018 г. \r\nПът II-97: Движението по път II-97 /Околовръстен път на гр. Добрич/ от км 7+824 до км 16+539 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 30.10.2018 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 31.10.2018 г. \r\nРемонтни дейности: \r\nПът ІІІ-107: Движението по път ІІI-107 Рила – Пастра при км 11+200 се осъществява в една лента поради ремонтни дейности на аварирал водопровод. Затворена е лентата за движение в посока Рила, като движението се осъществява двупосочно в лентата в посока Пастра. Сигнализирано е с пътни знаци. Срок до 31.10.2018 г. \r\nПът ІІІ-107: Движението по път III-107 в участъка с. Пастра – Рилски манастир от км 27+575 до км 27+825 се осъществява в една лента поради извършване на аварийно-възстановителни дейности по обрушване на ската. Движението се ограничава за кратки периоди от 10 мин. Движението се регулира със светофарна уредба и при необходимост от сигналисти. Срок до 31.10.2018 г. \r\nОПУ-Кърджали: \r\nВременно са въведени следните ограничения за движение на МПС:  \r\nПът II-59: Движението по път II-59 Момчилград – Крумовград е ограничено в двете посоки в участъка с. Звездел – с. Карамфил от км 24+000 до км 25+000 поради извършване на ремонтни дейности.  \r\nОбходен маршрут: през с. Конче – с. Токачка – гр. Крумовград и обратно. Срок до 01.03.2019 г. \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 21.12.2018 г. \r\nРемонтни дейности:  \r\nПът II-59: Движението по път II-59 Момчилград - Крумовград в участъка с. Карамфил – с. Горна Кула от км 24+548 до км 30+439 се осъществява с повишено внимание поради ремонтни дейности. Срок до 01.03.2019 г. \r\nОПУ-Ловеч:  \r\nВременно са въведени следните ограничения за движение на МПС: \r\nПът ІІ-35: Движението по път ІІ-35 Плевен – Троян в участъка на обходен път на гр. Ловеч от км 43+000 до км 44+400 е ограничено за всички МПС поради ремонтни работи в тунел „Ловеч”. \r\nОбходен маршрут за МПС до 12 тона: по улици през центъра на гр. Ловеч.  \r\nОбходни маршрути за товарни автомобили над 12 т.: \r\n-\tЗа движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. \r\n-\tЗа движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. \r\n-\tЗа движещите се от гр. Варна и гр. Севлиево към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. Движението се регулира с пътни знаци. Срок до 30.11.2018 г. \r\nПът III-3504: Движението по път III-3504 Ловеч – Орляне в участъка с. Радювене – разклон за с. Катунец е ограничено за МПС над 3,5 т поради отнесено крило на мост при км 9+836 в с. Радювене. \r\nОбходен маршрут за МПС до 3,5 т: по уличната мрежа на с. Радювене; \r\nОбходен маршрут за МПС над 3,5 т: гр. Ловеч – Изворче – Соколово – Киркова махала – Угърчин – Орляне и обратно. Срок до 31.10.2018 г. \r\nПът III-3505: Движението по път III-3505 Казачево – Стефаново от км 0+000 до  \r\nкм 8+500 е ограничено за МПС над 12 тона поради пропадане на банкет и част от пътното платно при км 3+950. Срок до 31.10.2018 г. \r\nРемонтни дейности:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 37+000 до км 42+600 се осъществява в едно платно поради ремонтни дейности по настилката и мостовите съоръжения. Затворено за движение е платното посока Троян, като движението се осъществява двупосочно в платното посока Плевен. Движението се регулира с пътни знаци. Срок до 31.10.2018 г. \r\nПът III-358: Движението по път III-358 гр. Ябланица – с. Гложене от км 68+000 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 20.12.2018 г.; \r\nПът III-402: Движението по път III-402 Сопот – Старо село от км 0+000 до км 6+000 се осъществява с повишено внимание поради ремонт на малки съоръжения и почистване на окопи. Водачите да се движат със съобразена скорост. Срок до 10.10.2018 г. \r\nПът III-3505: Движението по път III-3505 Казачево – Стефаново от км 3+600 до км 4+300 се осъществява в една лента поради пропадане на банкета и част от пътното платно. Участъкът е сигнализиран с пътни знаци. Срок до 31.10.2018 г. \r\nОПУ-Монтана: \r\nВременно са въведени следните ограничения за движение на МПС:  \r\nПът II-81: Движение по път ІІ-81 Монтана – София през проход „Петрохан“ е ограничено за автомобили над 12 т. \r\nОбходен маршрут: през гр. Своге. Срок до 10.03.2019 г. \r\nПът ІІІ-112: Движението по път III-112 Смирненски – Славотин от км 20+579 до км 27+736 е ограничено за всички МПС поради извършване на строително монтажни работи. \r\nОбходен маршрут: Смирненски – Одоровци – Белотинци – Смоляновци – Клисурица – Долна рикса – Славотин и обратно. Срок до 31.10.2018 г. \r\nПът ІІІ-112: Движението по път ІІІ-112 Тополовец – Монтана е ограничено за МПС над 12 т поради изпълнение на строително-монтажни работи. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. Автомобилите до 12 тона да се движат с повишено внимание. Срок до 20.12.2018 г. \r\nПът III-1011: Движението по път ІІІ-1011 Владимирово – Мадан – Септемврийци е ограничено за движение на МПС над 10 т. поради извършване на ремонтни дейности на водосток при км 6+323.  \r\nОбходен маршрут: Владимирово - път ІІІ-101 Лехчево - Михайлово и по път ІІІ-133 до Септемврийци и обратно. Срок до 15.10.2018 г. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното платно.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 31.10.2018 г. \r\nРемонтни дейности:  \r\nПът III-812: Движението по път ІІІ-812 Спанчевци – Долно Озирово на територията на гр. Вършец от км 13+816 до км 13+938 е ограничено поради реконструкция на водопроводна и улична инфраструктура. Участъкът e сигнализиран с пътни знаци.  \r\nОбходен маршрут: по ул. „Тодорини кукли“ в гр. Вършец. Срок до 11.10.2018 г. \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 20.12.2018 г. \r\nРемонтни дейности:  \r\n   Път II-37: Движението по път II-37 с. Панагюрски колони - Панагюрище от км 79+000 до км 81+000 се осъществява в една лента, чрез поетапно затваряне на лява и дясна ленти за движение поради извършване на ремонтни дейности /почистване на настилки, банкети и окопи/. Срок до 10.10.2018 г.  \r\n  Път II-37: Движението по път II-37 Пещера - Батак от км 150+000 до км 160+000 се извършва в една лента, чрез поетапно затваряне на лява и дясна ленти за движение поради частични ремонтни дейности на асфалтовата настилка. Срок до 08.10.2018 г.  \r\n  Път III-843: Движението по път III-843 Сърница – с. Крушата от км 47+902 до км 49+000 се осъществява в една лента чрез поетапно затваряне на лява и дясна ленти за движение поради почистване на настилки, банкети и окопи. Срок до 08.10.2018 г.  \r\nОПУ-Перник: \r\nВременно са въведени следните ограничения за движение на МПС: \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 20.12.2018 г. \r\nРемонтни дейности: няма. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т. \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г. \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности: \r\nПът ІІ-35: Движението по път ІІ-35 Плевен – Ловеч от км 13+600 до км 25+384 се осъществява с повишено внимание поради частични ремонтни дейности на асфалтовата настилка. Движението е сигнализирано с пътни знаци. Срок до 15.10.2018 г. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. \r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г. \r\nРемонтни дейности:  \r\nПът II-86: Движението по път II-86 Пловдив – Асеновград от изхода на гр. Пловдив до гр. Асеновград се извършва двупосочно в едното платно поради ремонтни дейности в участъка. Срок до 02.11.2018 г. \r\nПът III-861: Движението по път III-861 Югово – Лъки се осъществява в една лента поради пропадане на част от пътното платно. Движението се регулира с пътни знаци. Срок до 31.10.2018 г. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът III-702: Движение по път III-702 граница област Шумен – гр. Исперих от км 2+000 до км 22+125 се осъществява с повишено внимание в една лента поради частични ремонтни дейности на пътното платно. Движението в участъка се регулира с временна сигнализация и сигналисти. Срок до 15.11.2018 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2018 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 31.10.2018 г.  \r\nПът II-54: Движението по път II-54 гара Бяла – Ценово от км 0+000 до км 13+100 се осъществява в едната лента с пропускателен режим поради частични ремонтни дейности на асфалтовата настилка. Участъкът е сигнализиран. Въведено е ограничение на скоростта до 40 км/ч. Движението се регулира от сигналисти. Срок до 31.10.2018 г. \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 31.10.2018 г. \r\nОПУ-Силистра:  \r\nВременно са въведени следните ограничения за движение на МПС:  \r\nПът III-701: Движение по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.11.2018 г. \r\nРемонтни дейности: \r\nПът ІІІ-235: Движението по път ІІІ-235 Зафирово – М. Преславец от км 39+117 до км 52+970 се осъществява в една лента с повишено внимание поради частичен ремонт на настилката и подмяна на бордюри. Срок до 20.11.2018 г. \r\nПът ІІІ-235: Движението по път ІІІ-235, Зафирово-М.Преславец, в участъка от кръстовището с път ІІ-23 с.Окорш до с .Звенимир от км 0+000 до км 12+000 се осъществява с повишено внимание поради монтаж на еластични огради.  Движението се регулира с  предупредителни пътни знаци и конуси. Срок до 08.10.2018 г. \r\nПът ІІІ-701: Движението по път ІІІ-701 Грънчарово – Тодор Икономово в участъка от кръстовището с път І-7 /Дулово – Шумен/ до границата с област Шумен от км 0+000 до км 12+300 се осъществява с повишено внимание в едната лента поради извършване на превантивен ремонт. Срок до 20.11.2018 г. \r\nПът ІІІ-2307: Движението по път ІІІ-2307 с. Овен – Главиница в участъка с. Овен – с. Руйно от км 0+000 до км 6+209 се осъществява в една лента поради превантивен ремонт. Движението се регулира със сигналисти, пътни знаци и конуси. Срок до 20.11.2018 г. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 27.12.2018 г. \r\nРемонтни дейности: \r\nПът ІІ-48: Движението по път ІІ-48 гр. Котел – с. Градец от км 43+060 до км 43+100 се осъществява с повишено внимание поради укрепване на откоса. Движението се регулира с пътни знаци. Срок до 19.10.2018 г. \r\nПът ІІ-55: Движението по път ІІ-55 Гурково – Нова Загора – Свиленград в участъка от с. Млекарево до ТЕЦ 2 „Марица Изток“ от км 104+100 до км 117+900 се осъществява с повишено внимание поради частични ремонтни дейности на асфалтовата настилка, оформяне на банкети и окопи. Движението се регулира с пътни знаци. Срок до 19.10.2018 г. \r\nПът ІІ-57: Движението по път ІІ-57 в участъка от с. Пет могили до с. Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка, СМР по два броя съоръжения и отводнителни дейности. Движението се регулира с пътни знаци. Срок до 01.02.2019 г. \r\nПът ІІІ-706: Движението по път ІІІ-706 Ябланово – Тича в участъка с. Ябланово – с. Филаретово от км 7+500 до км 14+700 се осъществява в едната лента поради извършване на частични ремонтни дейности на асфалтовата настилка. Движението се регулира с пътни знаци. Срок 19.10.2018 г. \r\nОПУ-Смолян: \r\nВременно са въведени следните ограничения за движение на МПС:  \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 (срутище при км 109+450 - разклон за с. Тикале) се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.12.2018 г. \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак е ограничено за МПС с тегло над 12 т. поради намален габарит на пътното тяло. Срок до 31.10.2018 г. \r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено за МПС над 12 т. без ремаркета и полуремаркета, поради стеснен габарит на пътното тяло. Движението в района се регулира с пътни знаци. Срок до 31.10.2018 г. \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.10.2018 г. \r\nРемонтни дейности: \r\nПът ІІ-86: Движението по път ІІ-86 Хвойна – Чепеларе при км 73+800 се осъществява с повишено внимание, съобразно създадената организация на движение поради пропаднал банкет с дължина 1 м в ляво. Участъкът е сигнализиран с пътни знаци. Срок до 31.10.2018 г. \r\nПът IІ-86: Движението по път IІ-86 Хвойна – Чепеларе на 800 м от разклон за с. Забърдо в посока гр. Чепеларе при км 64+100 се осъществява в дясната лента поради пропадане на банкета и част от лявата лента, в следствие на срутила се подпорна стена от суха каменна зидария. Участъкът е сигнализиран с пътни знаци и светофарна уредба. Срок до 31.10.2018 г. \r\nПът ІІ-86: Движението по път ІІ-86 Чепеларе – м. Рожен при км 83+600 се осъществява с повишено внимание съобразно създадената организация на движение поради пропаднал банкет с дължина 3м в дясно. Участъкът е сигнализиран с пътни знаци. Срок до 31.10.2018 г. \r\nПът ІІ-86: Движението по път ІІ-86 Хвойна – Чепеларе при км 75+400 се осъществява с повишено внимание, съобразно създадената организация на движение поради пропаднал банкет с дължина 1 м в ляво. Участъкът е сигнализиран с пътни знаци. Срок до 31.10.2018 г.; \r\nПът III-866: Движението по път III-866 Широка лъка – Девин при км 37+800 се осъществява с повишено внимание поради пропаднал банкет с дължина 10 м. Срок до 31.10.2018 г.  \r\nПът ІІІ-866: Движението по път ІІІ-866 Девин – Михалково в отсечката от км 50+500 до км 59+000 /отсечка от новопостроен път при строителството на язовир „Цанков камък“ собственост на НЕК, която не се поддържа от ОПУ-Смолян/ се осъществява с повишено внимание, съобразно създадената организация на движение поради опасност от паднали камъни и свлечени земни маси върху платното за движение. Срок до 31.09.2018 г. \r\nПът ІІI-8681: Движението по път ІІI-8681 Рудозем – Смилян от км 2+850 до км 2+905 се осъществява в една пътна лента поради пропадане на пътното платно. Участъкът е сигнализиран с пътни знаци. Срок 31.10.2018 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движение по път ІІ-81 Монтана – София през проход „Петрохан“ е ограничено за автомобили над 12 т. \r\nОбходен маршрут: през гр. Своге. Срок до 31.03.2019 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 31.08.2019 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г. \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.10.2019 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 31.05.2019 г. \r\nРемонтни дейности:  \r\nССТ: Движението по Южното платно /посока Ботевград/ на Северната скоростна тангента /ССТ/ от км 3+600 до км 6+500 е ограничено и се прехвърля в Северното платно с две ленти посока Калотина.  \r\nЗабележка: При пътно транспортно произшествие, или голямо струпване на МПС, движението се пренасочва по Северната дъга на път II-18 /Софийски околовръстен път/. Срок: от 15:00 часа на 06.10.2018 г. до 15:00 часа 08.10.2018 г. Път II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 20.12.2018 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 07.01.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.  \r\nРемонтни дейности: \r\nПът ІІ-55: Движението по път II-55 през прохода на републиката от км 34+900 до км 55+800 се осъществява с повишено внимание поради частични ремонтни дейности. Движението на МПС се регулира от сигналисти. Срок до 07.10.2018 г. за времевия интервал от 08:00 ч. до 18:00 ч. \r\nПът ІІІ-663: Движението по път III-663 Чирпан – Зетово в участъка от км 0+000 до км 5+990 е ограничено поради ремонтни дейности.  \r\nЗа участък 1: от км 0+000 до км 4+800 вижението се пренасочва по обходен маршрут през с.Ценово.  \r\nЗа участък 2: от км 4+800 до км 5+990 движението се регулира от сигналисти с ограничение на скоростта до 30 км/ч и забрана за изпреварване. Срок до 06.11.2018 г. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.10.2018 г. \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.10.2018 г. \r\nРемонтни дейности: \r\nПът II-51: Движението по път II-51 Бяла – Попово от км 30+000 до км 47+441 се осъществява с повишено внимание поради частичен ремонт на пътната настилка. Срок до 31.10.2018 г. \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.10.2018 г. \r\nПът III-5102: Движението по път IІI-5102 Мировец – Буховци – Острец – Надарево – Дългач – Певец от км 4+410 до км 28+825 се осъществява с повишено внимание на определени участъци поради частични ремонтни дейности на асфалтовата настилка. Срок до 30.10.2018 г. \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движение по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г. \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 21.12.2018 г. \r\nРемонтни дейности: няма. \r\nОПУ-Шумен: \r\nВременно са въведени следните ограничения за движение на МПС:  \r\nПът III-701: Движението по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 20.12.2018 г. \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси.  \r\nОбходен маршрут: Шумен – Овчарово – Друмево. Срок до 20.12.2018 г. \r\nРемонтни дейности: няма. \r\nОПУ-Ямбол: \r\nВременно са въведени следните ограничения за движение на МПС: \r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа. \r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2018 г. \r\nРемонтни дейности: \r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 20.12.2018 г. \r\nОпасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.10.06", "title": "Актуална пътна обстановка"}
{"url": "http://www.focus-news.net/news/2018/10/06/2575216/nimh-dnes-shte-bade-predimno-slanchevo-s-maksimalni-temperaturi-mezhdu-20-i-25.html", "text": "Днес ще бъде предимно слънчево. Атмосферното налягане ще се понижи, но ще остане по-високо от средното за месеца. В сутрешните часове на отделни места в котловините и около водните басейни видимостта временно ще бъде намалена. Ще духа умерен вятър от източната четвърт. Максималните температури ще са предимно между 20° и 25°. Такава е прогнозата за времето на  Националния институт по метеорология и хидрология (НИМХ) при БАН , съобщи за  Агенция „Фокус“  дежурният синоптик Георги Цеков.        \r\nНад Черноморието ще бъде предимно слънчево, но в сутрешните часове видимостта временно ще бъде намалена. Ще духа умерен вятър от източната четвърт. Максималните температури ще са 19° - 21°. Вълнението на морето ще бъде 2-3 бала. Температурата на морската вода е 20 - 21°. \r\nНад планините ще бъде предимно слънчево. Ще духа умерен югоизточен вятър. Максималната температура на височина 1200 метра ще е около 17°, на 2000 метра – около 10°.", "date": "2018.10.06", "title": "НИМХ: Днес ще бъде предимно слънчево с максимални температури между 20° и 25°"}
{"url": "http://www.focus-news.net/news/2018/10/06/2575215/predstoyashti-sabitiya-v-stranata-za-6-oktomvri-agentsiya-fokus.html", "text": "*** \r\nОт 07.30 часа от обръщалото на автобус 69 в Царева махала ще започне състезанието със социален характер „По стъпките на Алеко с приятел“. Състезанието е посветено на първото туристическо изкачване на Черни връх, през 1889 г. от Алеко Константинов съвместно с Никола Тантилов. С този подвиг се поставя началото на организираните туристически излети от София до Черни връх. Финалът на състезанието ще е в с. Владая, където от 13.00 часа на центъра ще започне празнична програма. \r\n*** \r\nОт 09.30 часа в Националния учебен център на БЧК ще се проведе традиционното състезание за възрастни хора по бедствена готовност, първа помощ, психосоциална подкрепа и познания за техните прав \r\n*** \r\nОт 10.00 часа в НДК ще бъде открито медицинското изложение Expo Hospitals 2018. \r\n*** \r\nОт 10.00 часа  на терасата на галерия Сердика на Женския пазар ще се проведе първото издание на Sofia Vinyl Fest. \r\n*** \r\nОт 11.00 часа в в зали 7,8 и 9 на НДК ще се проведе Bulgaria tattoo Еxpo. \r\n*** \r\nОт 11.00 часа в „Музейко“ ще гостува приключенският фестивал AdventureKids 2018. \r\n*** \r\nОт  12.00 часа в закрития скейт парк  FiveHigh ще се проведе международното блейд състезание Sofia Blading Olympics.  \r\n*** \r\nОт 17.00 часа в  от входа на Южния парк при бул. „Витоша“ ще започне благотворителният маратон против изоставянето на домашни любимци „По-добри сме заедно“.  \r\n*** \r\nОт 19.00 часа в Националния пресклуб ще се проведе пресконференция, на която ще бъдат обявени победителите от Финал на „Папараци & Звезди“.  \r\n*** \r\nОт 19.30 часа в Първо студио на БНР ще започне еднодневен фестивал, посветен на общата 10-годишнина на платформите Alarma Punk Jazz, Amek и Indioteque. \r\n*** \r\nОт 11.00 часа стадион „Св. Петър“ ще се проведе първи по рода си турнир по американски футбол. \r\n*** \r\nОт 10.00 часа на пл. „Македония“ ще бъдат представени участниците във фестивала „Ритми и багри“. От 18.00 часа ще бъде официалното закриване на събитието.  \r\n  *** \r\nОт 12.30 часа в района на село Зелен Дол ще започнат тренировките за Четвъртият кръг от Републиканския шампионат по мотокрос, който ще се проведе на 7 октомври.  \r\n*** \r\nОт 13.30 часа в зала „22 септември“ се проведе традиционният шахматен турнир за подрастващи, организиран от Община Благоевград. Партиите от І кръг в блица започват от 14.30 часа, а непосредствено преди това ще се проведе техническа конференция. Награждаването ще бъде в 18.30 часа в същия ден. \r\n*** \r\nОт 11.30 часа в залата на Природонаучния музей започват лекториите от образователната програма \"Опознай Бургас и Бургаския край\". Първата лекция е с любопитното заглавие \"Красива... като икона\".  \r\n*** \r\nОт 12.00 часа с дефиле от площад „Тройката“ до сградата на Община Бургас Клубът по български народни танци „Чанове“ ще  отбележи 9-ия си рожден ден. От 13.00 часа членовете на клуб „Чанове“ ще изнесат концерт пред сградата на Общината. \r\n*** \r\nОт 11.00 часа в читалище „Искра” във Велико Търново, ще гостува Държавен куклен театър – Пловдив. \r\n***  \r\nОт 10.00 часа в парк „Дружба“  ще се проведат Масови безплатни тренировки – Есен 2018.  \r\n***  \r\nОт 10.00 часа от кв. „Картала“ - обръщало тръгва поход от Велико Търново до Преображенски манастир, част от кампанията „Движи се и победи“.  \r\n***  \r\nОт 11.00 часа в Читалище „Искра“, салон Театър „ВЕСЕЛ“ представя: „Болен здрав носи“ – детски куклен спектакъл.  \r\n***  \r\nОт 11.20 в каб. 433 /Малка зала/ на „ДКЦ – I Велико Търново“ проф. д-р Пламен Кинов ще даде пресконференция. Той  е сред най-търсените медици на лечебното заведение, специалист по ортопедия и травматология, с акцент върху ендопротезиране на тазобедрена и колянна става, притежава и втора специалност - ревматология. Национален консултант по ортопедия и травматология. \r\n***  \r\nОт 17.00 часа в Читалище „Сполука–1923“ ще се проведе тържество за 95-годишнината от основаването на читалище „Сполука – 1923“.  \r\n***  \r\nОт 17.30 часа в Читалище „Христо Ботев – 1928“ ще се проведе тържество за 90-годишнината от основаването на читалище „Христо Ботев – 1928“. \r\n*** \r\nОт 19.00 часа в зала „Възраждане“ ще бъде открит джаз – фестивалът „Жълтите павета“. \r\n*** \r\nОт 11.30 часа на стадион „Захарни заводи“ ще се проведе среща от първенството на деца ОФК „Локомотив“-ФК „Локомотив 1927“.  \r\n*** \r\nОт 10.00 часа до 17.00 часа в Народно читалище „Йордан Йовков – 1870 г.“ ще се състои безплатен обмен на учебници и учебни помагала.  \r\n*** \r\nОт 11.00 часа ще започне традиционната мотообиколка  на Добрич. Мотористите ще потеглят от базата на МК Орлите (ул. Бойчо Огнянов 6) и ще преминат през основните пътни артерии на Добрич, след което ще се пренасочат към Фиш-Фиш, КК Албена.  \r\n*** \r\nОт 11.00 часа в Народно читалище „Мевляна – 2012 г.“ ще се състои прожекция на филм, посветен на 811 години от рождението на Мевляна Джелаледдин  Руми. \r\n*** \r\nОт 10.00 часа в спортна зала „Олимпиада“ ще започнат срещите от Държавното отборно първенство по кик бокс в стил „фул контакт“, официалното откриване е от 10.30 часа. \r\n*** \r\nОт 11.00 часа в читалище \"Братство\" ще се проведе среща с евродепутата Петър Курумбашев.  \r\n*** \r\nОт 12.00 часа в подножието на Деве Баир край село Гюешево ще се проведе военно-историческата възстановка на Втората световна война „Операция Деве Баир“. \r\n*** \r\nОт 13.15 часа на лекоатлетическата писта на спортен комплекс „Осогово” ще бъде открит Национален турнир по стрелба с лък за незрящи. \r\n*** \r\nОт 18.00 часа в салона на читалище „Отец Паисий” ще бъде отбелязана 90-годишнината от създаването на читалището. \r\n*** \r\nОт 10.00 часа ще бъде дадено началото на планинския лекоатлетически полумаратон“ Ремово-Блатца-Ракитово-2018“. \r\n*** \r\nОт 14.00 часа в пресклуба на БТА-Плевен плевенската филхармония организира кръгла маса на тема „Музикалните фестивали и конкурси – Крешендо и Диминуендо“.  \r\n*** \r\nОт 10.00 часа в залата на Аграрен университет – град Пловдив ще се проведе заключителна публична изява на учениците от училищата в област Пловдив, участници в проекта „Твоят час“. \r\n*** \r\nОт 10.00 часа в зала „Пловдив” на Пловдивския панаир ще се проведе първата конференция на свободната адвокатура в България. \r\n*** \r\nОт 10.30 часа в Дома на писателите на ул. „Княз Александър I Батенберг”, ет. 2 ще се проведе съботно литературно матине с писателя Здравко Попов. \r\n*** \r\nОт 11.00 часа на кръстовището на улиците „Проф. Цветан Лазаров“ и ул. „Стоян Паразов“ ще тръгнат велотурове, част от благотворителната инициатива „Да стигнем с велосипед до Луната“.  \r\n*** \r\nОт 12.00 до 14.30 часа от центъра на село Белащица, по централния път през селата Белащица и Браниполе, до кръговото кръстовище на улица „Кукленско шосе“ и Околовръстен път 86 ще се проведе мирно шествие срещу инвестиционно намерение за разширяване на площадката за добив  на строителни материали на част от т. нар. „Калоянови възвишение“ от находище „Белащица“ и срещу нова концесия и продължаване на сроковете на досегашните концесии в находище „Калоян“. \r\n*** \r\nОт 17.00 часа в Регионален Природонаучен Музей – Пловдив ще се проведе официалното откриване на Международната нощ на прилепите. \r\n*** \r\nОт 17.30 часа на ул. „Райко Даскалов“51 ще се проведе изложба, избрано от 5-ти Международен фото салон Пловдив 2018. \r\n*** \r\nОт 11.00 часа на площад „Алеко“ ще бъде открито изложението на производителите „Есенен фермерски пазар – Свищов“.  \r\n*** \r\nОт 14.00 часа на паркинга на Природонаучния музей в с. Сребърна ще бъдат раздадени стартовите пакети за участниците в спортното събитие Srebarna Trail Run,  които ще пристигнат ден преди състезанието на 7 октомври (неделя). \r\n*** \r\nОт 18.00 часа ще започне празничната програма по повод 60-годишния юбилей на читалище „Гоце Делчев – 1958“. Празникът  ще започне с етнографска и гурме изложба на местни ястия в Арт-ателие „Маргарита“. Там ще бъде представена и книгата за село Черниче, написана от Борис Сандански. След това всички гости ще се насладят на самодейна програма, с участието на самодейци от цялата община.  \r\n*** \r\nОт 9.30 часа до 12.30 часа в зала „П. Р. Славейков“ ще се проведе тържествена сесия на Общинския съвет „Старозагорският митрополит Методий – живот и дело“  - конференция, посветена на Митрополит Методий Кусев.  \r\n*** \r\nОт 10.00 часа на стадион „Трейс арена“ ще се състоят спортни прояви.  \r\n*** \r\nОт 10.00 часа на тенис комплекс над стадион „Берое“ ще се състои турнир по тенис на корт.  \r\n*** \r\nОт 10.00 часа в зала по спортна гимнастика на стадион „Берое“ ще се проведе турнир по спортна гимнастика.  \r\n*** \r\nОт 11.00 часа в НЧ „Климент Охридски“ ще се проведе трети  национален конкурс за забавна песен и танц на българска фолклорна основа „Песен от извора“. \r\n*** \r\nОт 13.00 часа до 16.00 часа по ул. „Лубор Байер“ ще се проведе парад на ретро автомобили.  \r\n*** \r\nОт 18.00 часа в зала „Ив. Вазов“ ще се проведе супер купа по волейбол за мъже.  \r\n*** \r\nОт 19.00 часа на сцената на Държавна опера – Стара Загора ще бъде представена операта „Аленото ветрило“. \r\n***   \r\nОт 10.00 часа на площада в селото ще се проведе четвъртия поред „Празник на баницата“. \r\n*** \r\nОт 09.00 часа  в залата на ОНЧ „Заря“ ще започне конкурсната програма на Фолклорния фестивал „С песните на Тодор Кожухаров“. \r\n*** \r\nОт 14.00 часа близо до язовир „Сивата вода“ ще бъде открито традиционното състезание по спортно ориентиране „Приз Хасково“.", "date": "2018.10.06", "title": "Предстоящи събития в страната за 6 октомври (Агенция „Фокус“)"}
{"url": "http://www.focus-news.net/news/2018/10/06/2575218/patriarh-neofit-shte-vzeme-uchastie-v-chestvaneto-na-180-g-ot-rozhdenieto-na-parviya-starozagorski-mitropolit-metodiy.html", "text": "На 6 и 7 октомври тази година, по инициатива на Негово високопреосвещенство Старозагорския митрополит Киприян в Стара Загора се организира тържествено  честване на 180 г. от рождението на първия след Освобождението Старозагорски митрополит Методий (Кусев), предаде репортер на  Агенция „Фокус“ . \r\nВръх на тържествата ще бъде неделната света Литургия, в която в катедралния храм „Св. Николай Мирликийски Чудотворец“, ще вземат участие Светейшият Български патриарх Неофит, митрополити от Светия Синод на Българската православна църква, епископи на БПЦ, и други духовници. \r\nВ богослужението ще вземат участие и гостите от Комитета на представителите на православните църкви към Европейския съюз.  \r\nНикола ПЕТКОВ", "date": "2018.10.06", "title": "Патриарх Неофит ще вземе участие в честването на 180 г. от рождението на първия Старозагорски митрополит Методий"}
{"url": "http://www.focus-news.net/news/2018/10/06/2575220/sofiya-dvizhenieto-ot-3-do-6-km-na-severnata-skorostna-tangenta-shte-se-osashtestvyava-dvuposochno-v-severnoto-platno-v-posoka-kalotina.html", "text": "Движението от км 3 до км 6 на Северната скоростна тангента ще се осъществява двупосочно в северното платно в посока Калотина поради ремонт на фуги в южното платно в посока Ботевград. Това съобщиха от пресцентъра на  Агенция „Пътна инфраструктура“ . Ще има обособени две ленти в посока Калотина. Извършва се гаранционен ремонт на дилатационни фуги на ж.п. естакада над гара Илиянци при 3-ти км и на моста над река Владайска при 6-и км. При възникване на пътни инциденти или тапи движението ще се пренасочва по Северната дъга на Софийския околовръстен път.", "date": "2018.10.06", "title": "София: Движението от 3 до 6 км на Северната скоростна тангента ще се осъществява двупосочно в северното платно, в посока Калотина"}
{"url": "http://www.focus-news.net/news/2018/10/06/2575217/sputnik-sauditskiyat-prestolonaslednik-za-donald-tramp-obicham-da-rabotya-s-nego-vapreki-kritikite-mu.html", "text": "Престолонаследникът на Саудитска Арабия принц Мохамед бин Салман заяви, че отношенията му с президента на САЩ Доналд Тръмп остават добри, наричайки твърдението на американския държавен глава, че Саудитска Арабия няма да издържи две седмици без подкрепата на САЩ, „недоразумение“, предава  Sputnik . \r\nМохамед бин Салман заяви, в интервю за „Bloomberg“, че искането на Тръмп Рияд да плаща за военната подкрепа, която САЩ му оказват, е било неразбирателство, което се случва между приятели. \r\n„Е, знаете, понякога трябва да приемеш, че всеки приятел ще каже добри неща и лоши неща. Никой приятел няма да говори 100 процента добри неща за вас, дори в семейството ви“, заяви той. \r\nСаудитският престолонаследник също така подчерта, че двуседмичният срок, който Тръмп даде на кралството без американска подкрепа, „не е точен“, тъй като Саудитска Арабия е съществувала много преди САЩ като държава. „Саудитска Арабия се нуждае от може би около 2 000 години, за да се изправи пред някаква опасност“, пошегува се той. \r\nНа въпрос дали отношенията между Рияд и Вашингтон са се променили, Бин Салман отговори с не. „Обичам да работя с него (Тръмп). Наистина ми харесва да работим заедно и постигнахме много в Близкия изток, особено срещу екстремизма и екстремистките идеологии“, заяви той, отбелязвайки борбата срещу „Ислямска държава“ в Близкия изток.  Йонислав Дочев", "date": "2018.10.06", "title": "Sputnik: Саудитският престолонаследник за Доналд Тръмп: Обичам да работя с него, въпреки критиките му"}
{"url": "http://www.focus-news.net/news/2018/10/06/2575200/reuters-spored-mayk-pompeo-naprezhenieto-s-kitay-ne-vredi-na-razgovorite-sas-severna-koreya.html", "text": "Китай ще бъде част от решението на севернокорейската криза, заяви държавният секретар на САЩ Майк Помпео, отричайки възможността влошаващите се отношения между Вашингтон и Пекин да възпрепятстват усилията за ядрено разоръжаване на Пхенян, предава  Reuters . \r\nГоворейки пред журналист по път за четвъртата си визита в Северна Корея през тази година, Помпео заяви, че целта на неговите разговори с Пхенян през уикенда е да „се уверим, че разбираме какво всяка от двете страни се опитва да постигне“. \r\nТой заяви и че се надява да може да договори „генерална дата и място“ за втората среща на върха между президента на САЩ Доналд Тръмп и севернокорейския лидер Ким Чен-ун. \r\nЗапитан дали увеличаващото се напрежение с Китай ще възпрепятства на усилията му, след като вицепрезидентът Майк Пенс в четвъртък обвини Пекин в намеса във вътрешните работи на САЩ, Помпео заяви, че Китай последователно е дал да се разбере, че желае да види ядреното разоръжаване на Северна Корея. \r\n„Те казаха, че независимо от местата, в които имаме разминавания и други неща – имахме несъгласия относно търговията и други подобни –са решени да подкрепят нашите усилия, за да постигнат окончателното завършване на денуклеаризацията, откакто започнахме този процес“, заяви той. \r\n„Знаем, че Китай ще бъде част от решението, а това ще се случи когато стигнем до края“, поясни Помпео.   Йонислав Дочев", "date": "2018.10.06", "title": "Reuters: Според Майк Помпео напрежението с Китай не вреди на разговорите със Северна Корея"}
{"url": "http://www.focus-news.net/news/2018/10/06/2575221/atraktsionen-vlak-po-povod-130-godini-ot-sazdavaneto-na-bdzh-shte-patuva-mezhdu-sofiya-i-pleven.html", "text": "„БДЖ-Пътнически превози” ЕООД организира атракционнo пътуванe по маршрут София - Мездра - Плевен - Мездра - София за любителите на железопътния транспорт и ретро подвижния състав. Това съобщиха от пресцентъра на  БДЖ . Пътуването е част от инициативите на националния железопътен превозвач по повод отбелязването на 130 години от създаването на Български държавни железници – „130 години пътуваме заедно”. \r\nАтракционният влак ще бъде теглен от парен локомотив №05.01, а в състава му ще бъдат включени личният вагон-салон на царица Йоанна от „Корона експрес” и вагон-ресторантът от „Витоша експрес”. Вагонът на царица Йоанна е наскоро ремонтиран и се завръща на релси след повече от десет годишно прекъсване. \r\nРетро влакът ще бъде съставен от пет вагона за настаняване на пътниците. Всички пътуващи ще имат възможност да разгледат специално прикачените вагони, като служители на БДЖ ще им разкажат интересни факти по време на обиколката за всеки един от тях. \r\nЦените на билетите са 18.00 лв. от София до Мездра или от Мездра до Плевен, от Плевен до Мездра или от Мездра до София, 27.00 лв. от София до Плевен или от Плевен до София и 45.00 лв. за билети отиване и връщане по маршрута София-Плевен-София. Билетите са с включени запазени места. Закупилите билети могат да започнат своето пътуване от всяка една гара по маршрута на влака, на които ще спира. \r\nЗа деца до 7-годишна възраст служителите на билетните каси ще издават безплатни билети с нулева стойност срещу представяне на документ, удостоверяващ възрастта им. Безплатните билети за децата са без право на ползване на отделно седящо място. \r\nБилети могат да бъдат закупени от билетните каси и бюрата във всички гари в страната. \r\nПодробно разписание на влаковете от атракционните пътувания е качено  .  \r\nПарният локомотив № 05.01 е произведен през 1941 г. в Германия от локомотивната фабрика Frid. KRUPP AG – Essen, с фабричен №2459/1941. Представител на най-бързите парни локомотиви в България, от малобройната серия 05 (само 5 единици). Освен че са най-скоростните парни локомотиви, те държат първенството в БДЖ и по други два показателя: най-голям диаметър на двигателните (сцепните) колооси по кръга на търкаляне 1850 мм, което е във връзка с конструктивната им скорост и най-голяма дължина на цилиндричния котел – разстояние между тръбните решетки 6100 мм. Парният локомотив № 05.01 е използван в БДЖ за обслужване на бързи и пътнически влакове до 1970 г. От 1979 г. е запазен като единствен оцелял локомотив от серия 05. В началото на 2010 г. е започнало неговото възстановяване за движение със собствена сила (под пара). \r\nВагон-салонът № 051-9 от композицията „Корона експрес” е произведен през 1938 г. в „Linke Hoffman Werke-Breslau”, Германия и е личен вагон за пътуванията на царица Йоанна. Този вагон разполага със служебна кабина с 1 легло, 4 кабини с по 2 легла, 2 кабини с две спални с по едно легло и общ санитарен възел, салон с 11 места (за срещи, съвещания, хранене) и склад. Вагонът е със запазено автентично луксозно обзавеждане от годините преди Втората световна война, като специалните ламперии и дамаски също са автентични. \r\nВагон-ресторант № 075 е произведен през 1975 г. в заводите на „Бауцен” и „Гьорлиц”, Германия. Използван е за пътувания на бившия държавен глава Тодор Живков. Вагон-ресторантът представлява салон с 36 места - 6 маси 60Х60 см и 6 маси 60Х120 см. Салонът може да се разделя на два салона по 18 места (всеки с по 3 големи и 3 малки маси). Вагонът разполага с усилвател за магнетофон и радио, два телевизора и място за киномашина и екран. Има и офис, едно служебно купе с 2 легла едно над друго.", "date": "2018.10.06", "title": "Атракционен влак по повод 130 години от създаването на БДЖ ще пътува между София и Плевен"}
{"url": "http://www.focus-news.net/news/2018/10/06/2575219/api-otpadat-vremevite-intervali-za-preminavane-po-patya-smolyan-madan-v-rayona-na-tikale.html", "text": "Oтпадат времевите интервали от по няколко часа за преминаване по път II-86 Смолян – Мадан, в района на срутището при Тикале, като движението ще бъде без прекъсване. Това съобщиха от пресцентъра на  Агенция „Пътна инфраструктура“ . Трафикът и занапред ще се осъществява с пропускателен режим, в една лента двупосочно, със светофарна уредба, при ограничение на скоростта – 20 км/ч. Приключиха дейностите по аварийното укрепване на срутището. Завърши изграждането на анкерната система с ширина 7 м и дължина 100 м, както и монтажът на високоякостна мрежа с площ от близо 1400 кв. м. Предстои да приключи и поставянето на допълнителна предпазна ограда от стоманени профили в близост до пътя. Извършени са необходимите геолого-проучвателни работи и е изготвен инженерногеоложки доклад, в съответствие, с който ще се направи трайно укрепване на срутището.", "date": "2018.10.06", "title": "АПИ: Oтпадат времевите интервали за преминаване по пътя Смолян – Мадан, в района на Тикале"}
{"url": "http://www.focus-news.net/news/2018/10/06/2575207/voa-oon-shte-tarsi-505-miliona-dolara-za-podpomagane-na-indoneziya.html", "text": "ООН обяви, че ще търси 50.5 милиона долара от международната общност за подпомагане на 191 000-те индонезийци, засегнати от земетресението и последвалото го цунами на остров Сулавеси през изминалата седмица, предава радио  Voice of America . \r\nООН обяви своя план в петък, заявявайки че е разработила програмата консултирайки се с индонезийското правителство. Инициативата подчертава подкрепата, необходима от международната общност през следващите три месеца. \r\nБроят на загиналите от земетресението и последвалото го цунами на 28 септември в Централно Сулавеси надмина 1 500 души, а около 2 500 са сериозно ранени. ООН поясни в изявление, че 113 души остават изчезнали. Около 70 000 души са били разселени.  Йонислав Дочев", "date": "2018.10.06", "title": "VOA: ООН ще търси 50.5 милиона долара за подпомагане на Индонезия"}
{"url": "http://www.focus-news.net/news/2018/10/06/2575227/bchk-poveche-ot-80-dushi-ot-16-oblasti-na-stranata-shte-uchastvat-v-sastezanieto-za-vazrastni-hora-po-bedstvena-gotovnost.html", "text": "От 9.30 часа в НУЛЦ на БЧК – село Лозен, Българският Червен кръст организира традиционно състезание за възрастни хора по бедствена готовност, първа помощ, психосоциална подкрепа и познания за техните права. Това съобщиха от пресцентъра на  БЧК . В него ще участват повече от 80 души от 16 области на страната. Инициативата се провежда за четвърта поредна година и е част от дългосрочната политика на БЧК за активен и здравословен живот на възрастните хора. \r\nУчастниците в отборите са обучени предварително от областните организации на БЧК в страната. Те ще преминат през 16 състезателни пункта, където трябва да се справят със задачи за оказване на първа долекарска помощ при спортни, битови и автомобилни инциденти, ще окажат психосоциална подкрепа на пострадали при бедствия и ще покажат познания за правата на възрастните хора.", "date": "2018.10.06", "title": "БЧК: Повече от 80 души от 16 области на страната ще участват в състезанието за възрастни хора по бедствена готовност"}
{"url": "http://www.focus-news.net/news/2018/10/06/2575224/sofiya-vavezhda-se-vremenna-organizatsiya-na-dvizhenieto-za-provezhdane-na-futbolna-sreshta-na-natsionalniya-stadion-vasil-levski.html", "text": "Въвежда се временна организация на движението за провеждане на футболна среща на на Националния стадион „Васил Левски”. Това съобщиха от пресцентъра на  Столична община . Забранява се престоят и паркирането на пътни превозни средства, с изключение на автомобилите на участниците в мероприятието, както следва:  \r\n- от 00.00 до 21.00 часа при сектор „Г” на Националния стадион „Васил Левски”.  \r\n- от 12.30 до 19.30 часа на моста пред Националния стадион „Васил Левски”. \r\nОт 16.30 часа до приключване на футболната среща, само при необходимост и по преценка на ръководството на СДВР се забранява влизането на пътни превозни средства в двете посоки, с изключение на автобусите на масовия градски транспорт по:  \r\n- ул. „Ген. Гурко” между бул. „Васил Левски” и бул. „Евлоги и Христо Георгиеви”;  \r\n- бул. „Евлоги и Христо Георгиеви” между пл. „Орлов мост” и бул. „Черни връх”;  \r\n- бул. „Драган Цанков” между бул. „Евлоги и Христо Георгиеви” и бул. „Пейо К. Яворов”.", "date": "2018.10.06", "title": "София: Въвежда се временна организация на движението за провеждане на футболна среща на Националния стадион „Васил Левски”"}
{"url": "http://www.focus-news.net/news/2018/10/06/2575226/sadat-shte-reshava-dali-da-ostavi-za-postoyanno-v-aresta-mazha-obvinen-za-poboy-v-stolichniya-kv-gorna-banya.html", "text": "Софийски районен съд ще заседава по мярката за неотклонение на мъжа, обвинен за побой в столичния кв. „Горна баня“. 38-годишният Л. Велинов е обвинен в това, че на 3 октомври 2018 г. около 23.30 часа в София, кв. „Горна баня“, ул. „Инж. Борислав Огойски“ 19, е нанесъл удар с ръка в областта на главата на Б. Р., вследствие на което той паднал по гръб и си ударил главата в асфалта. Пострадалият е с тежка телесна повреда, изразяваща се в постоянно, общо разстройство на здравето, опасно за живота. 38-годишният Велинов е задържан за срок до 72 часа.", "date": "2018.10.06", "title": "Съдът ще решава дали да остави за постоянно в ареста мъжа, обвинен за побой в столичния кв. „Горна баня“"}
{"url": "http://www.focus-news.net/news/2018/10/06/2575208/tass-broyat-na-zhertvite-ot-zemetresenieto-v-indoneziya-nadhvarli-1-600-dushi.html", "text": "Броят на загиналите в резултат на земетресението и последвалото го цунами на индонезийския остров Сулавеси вече е приблизително 1 650 души, а още 563 са изчезнали. Това е било съобщено от координационния министър по въпросите за политика, правосъдие и сигурност на Индонезия Виранто, според новинарския портал „Detik“, предава  ТАСС . \r\n„Към момента телата на 1 648 души вече са погребани, а 563 са изчезнали“, заяви той. Виранто подчерта, че „не всички загинали са могли да бъдат идентифицирани“. Междувременно, той признава, че е „необходимо извършването на бързо погребение, за да не се допусне разпространението на инфекциозни болести“.  Йонислав Дочев", "date": "2018.10.06", "title": "ТАСС: Броят на жертвите от земетресението в Индонезия надхвърли 1 600 души"}
{"url": "http://www.focus-news.net/news/2018/10/06/2575223/denyat-6-oktomvri-v-balgarskata-istoriya.html", "text": "През 1014 г. – в българската столица Охрид, след завръщането на ослепените след битката при с. Ключ български войници, умира цар Самуил. През 1913 г. - в София се основава Национален съюз начело с Димитър Маринов, Георги Фичев, С. Ников, К. Милев и др., които проповядват сключване на \"всебългарска\" уния с Католическата църква и ориентация към Австро-Унгария. На същия ден във Виена цар Фердинанд I преговаря с австрийския външен министър граф Берхтолд по въпросите на унията. През 1920 г. е приет  Закон за водните синдикати и Обща държавна програма за водите. Започва изграждане на малки язовири и напоителни канали, с цел интензификация на земеделието. 1944 г. - с постановление на Министерски съвет е разпоредено държавните власти да изземат изданията с прогерманска и антисъветска тематика. През 2002 г. - край бреговете на Йемен лодка с експлозиви се врязва във френския танкер “Лимбург”. На борда му има 17 българи и осем французи. При експлозията загива един от българските моряци - Атанас Атанасов, а 16 членa на екипажа са ранени. На тази дата е роден Любен Борисов Беров - български икономист изследовател; министър председател на България (1992 г. – 1994 г.). На 6 октомври умира Николай Лилиев (псевдоним на Николай Михайлов Попиванов) – български поет и преводач, академик. \r\n2002 г. \r\nКрай бреговете на Йемен при терористичен акт потъва френският петролен танкер Лимбург, при което загива и български моряк. \r\n1999 г. \r\nНа официална визита в България пристига кралицата на Холандия Беатрикс. Подписана е Спогодба за насърчаване и взаимна защита на инвестициите между Република България и Кралство Холандия. \r\n1963 г. \r\nВ Бургас с Указ № 162 на Министерски съвет се открива Висшият химико-технологически институт \"Проф. Асен Златаров\" (ВХТИ). \r\n1948 г. \r\nПодписва се търговска спогодба между България и Финландия. \r\n1944 г. \r\nС Десето постановление на Министерски съвет Камарата на народната култура се прехвърля към структурата на съществуващото Министерство на пропагандата, с председател - Александър Обретенов. \r\n1944 г. \r\nС постановление на Министерски съвет е разпоредено държавните власти да изземат изданията с прогерманска и антисъветска тематика. Стартира процес на създаване на нови държавни издателства като Партиздат, Държавно издателство на МНП, Кооперация за книгоиздаване “Отечествен фронт”, Детиздат, Профиздат.  \r\n1920 г. \r\nПриет е Закон за водните синдикати и Обща държавна програма за водите. Започва изграждане на малки язовири и напоителни канали, с цел интензификация на земеделието.  \r\n1920 г. \r\nПриет е закон, задължаващ Светия синод да свика църковно-народен събор в рамките на два месеца.  \r\n1919 \r\nСъставя се коалиционен кабинет начело с Александър Стамболийски, в чийто състав влизат представители на БЗНС (7 министри), Народната партия (2-ма министри) и Прогресивно-либералната партия (1 министър). \r\n1916 г. \r\nПо време на Първата световна война започва битката при завоя на р. Черна между българските войски и войските на Антантата.  \r\n1913 г. \r\nВ София се основава Национален съюз начело с Димитър Маринов, Георги Фичев, С. Ников, К. Милев и др., които проповядват сключване на \"всебългарска\" уния с Католическата църква и ориентация към Австро-Унгария. На същия ден във Виена цар Фердинанд I преговаря с австрийския външен министър граф Берхтолд по въпросите на унията. На таза дата са родени: \r\n1930 г. \r\nРоден е Стоян Мирчев Михайлов - български социолог, член-кореспондент на Българската академия на науките. Заместник директор и директор на Института по социология (1973-1976 г.). Член и секретар на ЦК на БКП. Автор е на монографиите “Ликвидирането на противоположността между умствения и физическия труд”; “Емпиричното социологическо изследване”, “Ефект на микросредата”; “Изкуство, общество, време”, както и на книгите “Живковизмът: През призмата на една лична драма”; “Крушение духа и морала: О метаморфозах Ал. Яковлева”. \r\n1925 г. \r\nРоден е Любен Борисов Беров - български икономист изследовател; министър председател на България (1992 г. – 1994 г.). Автор е на над 200 научни публикации: студии, статии, учебници и монограми в областта на икономическата история на Балканите и България. Член е на Управителния съвет на фондация \"Отворено общество\".  \r\n1895 г. \r\nРоден е Йордан Методиев Ковачев – български писател и преводач от руски и френски език. На тази дата умират: \r\n2001 г. \r\nУмира Георги Свежин - български поет, драматург, журналист.  \r\nТой е заместник-главен редактор на в. “Здравен фронт”; редактор е във в. “Работническо дело” и сп. “Пламък”; главен редактор на в. “Пулс”, в. “Съвременна мисъл” и  в. “Мисъл”. \r\n1960 г. \r\nУмира Николай Лилиев (псевдоним на Николай Михайлов Попиванов) – български поет и преводач, академик. Автор е на съчиненията “Птици в нощта” (1918 г.), “Лунни петна” (1922 г), “Поезия” (1985 г.). Драматург на Народния театър в София (1924-28 г., 1934-60 г.). Превежда в стихове творби от световната класика - от френски, английски, немски и руски език. \r\n1940 г. \r\nУмира Христо Стефанов Кабакчиев - деец на българското и международно комунистическо движение. Член е на ЦК на БКП, главен редактор е на “Работнически вестник”. Депутат в Народното събрание (1914-1923 г.), делегат на II (1920 г.), III (1921 г.), IV (1922 г.) и VI (1928 г.) конгреси на Коминтерна.   \r\n1916 г. \r\nУмира Иван Недев Гюзелев - български математик, физик и философ.  \r\nДепутат и секретар на Учредителното народно събраниеи негов секретар.  \r\nПредседател на Върховната сметна палата от 1880 г. до 1894 г. Редактор е на списание \"Задружен труд\", автор е на учебници по физика и математика, както и на трудовете \"Аксиомите в геометрията. Трактат по теорията на успоредните линии\", \"Теория на доказателствата. Опит за откриване на същинските основи на реалната логика\", \"Светът като продукт на съзнанието\". \r\n1014 г. \r\nВ българската столица Охрид, след завръщането на ослепените след битката при с. Ключ български войници, умира цар Самуил.  За изготвянето на историческата справка на Агенция “Фокус” са използвани следните източници: Енциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”;", "date": "2018.10.06", "title": "Денят 6 октомври в българската история"}
{"url": "http://www.focus-news.net/news/2018/10/06/2575225/the-washington-post-rumantsite-glasuvat-za-promyana-na-definitsiyata-za-semeystvo-v-konstitutsiyata.html", "text": "В Румъния започват два дена на гласуване за конституционни промени, които трябва да определят каква ще бъде дефиницията за семейство в конституцията на страната, предава американският вестник  The Washington Post . \r\nКонсервативна група инициира референдума, който ще се проведе в събота и неделя и влиятелната Румънска православна църква го подкрепя. \r\nПредложените промени биха преразгледали дефиницията за семейство в конституцията на Румъния, за да го промени на „съюз между мъж и жена“ вместо сегашното „съюз между двама съпрузи“. \r\nРеферендумът се нуждае от поне 30 процента избирателна активност на регистрираните гласоподаватели, за да бъде валиден.  Йонислав Дочев", "date": "2018.10.06", "title": "The Washington Post: Румънците гласуват за промяна на дефиницията за семейство в конституцията"}
{"url": "http://www.focus-news.net/news/2018/10/06/2575222/ria-novosti-ukrayna-shte-zatvori-chast-ot-azovsko-more-zaradi-ucheniyata-si.html", "text": "Част от Азовско море, в района на град Бердянск и селището Ялта в Донецката област, ще бъде затворена по време на планираните за 9-12 октомври артилерийски обстрели в хода на военното учение на украинската армия, написа в социалната мрежа „Фейсбук“ журналистът Андрий Клименко, предава  РИА Новости . \r\nТой също така посочи координатите на затворения район и точния времеви период, в който ще бъдат проведени обстрелите. \r\nПреди това секретарят на Националния съвет по сигурност и отбрана на Украйна Александър Турчинов заяви, че Въоръжените сили на Украйна планират провеждането на широкомащабни учения в Азовско море, без, обаче, да разкрива подробности. .  Йонислав Дочев", "date": "2018.10.06", "title": "РИА Новости: Украйна ще затвори част от Азовско море заради ученията си"}
{"url": "http://www.focus-news.net/news/2018/10/06/2575228/dobrich-darzhavno-otborno-parvenstvo-po-kik-boks-shte-se-provede-v-sportna-zala-olimpiada-v-kavarna.html", "text": "Държавно отборно първенство по кик бокс ще се проведе в спортна зала „Олимпиада“ в Каварна. Това съобщиха от пресцентъра на  Община Каварна . От 10.00 часа започват срещите на Държавно отборно първенство по кик бокс в стил „фул контакт“, а официалното откриване е от 10.30 часа. В състезанието участие ще вземат над 100 състезатели от 16 клуба от страната.  \r\n„Фул контакт“ е рингов стил за възраст от 13 до 14 години за момичета и момчета, юноши и девойки, младша и старша възраст, мъже и жени.  \r\nДържавно отборно първенство по кик бок се организира от Българска конференция по кик бокс и май тай, Спортен клуб „Ринг“ и Община Каварна.", "date": "2018.10.06", "title": "Добрич: Държавно отборно първенство по кик бокс ще се проведе в спортна зала „Олимпиада“ в Каварна"}
{"url": "http://www.focus-news.net/news/2018/10/06/2575229/burgas-klub-chanove-chestva-9-ti-rozhden-den-s-shestvie-i-kontsert.html", "text": "От 12.00 часа, Клуб по български народни танци „Чанове“ ще проведе есенен форум по повод 9-ия си рожден ден. В него ще вземат участие около 150 участници от клуба, съобщиха от пресцентъра на  Община Бургас .  \r\nСъбитието ще започне точно в 12.00 часа с дефиле от площад „Тройката“ до сградата на Община Бургас, където от 13.00 часа членовете на клуб „Чанове“ ще изнесат концерт, на който са поканени всички бургазлии и гости на града. \r\nПрограмата няма състезателен характер, а по скоро има за цел популяризиране на българския танцов фолклор и дейността на клуба в града. \r\nРепетициите се провеждат на няколко места: \r\n– ОУ „Любен Каравелов“ (ж. к. „Възраждане“); \r\n– зала на ул. „Успенска“ № 8, ет. 4 (сградата на „Трансстрой“, зад хотел „България“); \r\n– ДГ „Ханс Кристиян Андерсен“ (нов корпус), ж. к. „Лазур“, ул. „Константин Величков“ срещу бл. 18 и бл. 20; \r\n– ДГ „Звездица Зорница“ (ж. к. „Зорница“, до болница „Маджуров“, до бл. 19); \r\n– СУ „Епископ Константин Преславски“ (ж. к. „Славейков“ до бл. 49) – малък физкултурен салон. \r\nНаред с отбелязването на празника клубът ще подкрепи и кампанията „Шанс за Никола“. Ще бъде сложена кутия за дарения, който може и има желание да подкрепи каузата. \r\nЗапочна записването на новите групи за начинаещи: \r\n– Зала „Успенска“ – всеки вторник и четвъртък от 19:30 часа; \r\n– СУ „Константин Преславски“ -всеки понеделник и сряда от 18:30 часа; \r\n– ДГ „Звездица Зорница“ – всеки понеделник и сряда от 18:30 часа; \r\n– ДГ „Ханс Кристиян Андерсен“ от 09.10.18 г – всеки вторник и четвъртък от 18:30 часа. \r\nКлуб по български народни танци „Чанове“ е създаден в София през 2005 г. от Милена и Костадин Господинови. За повече от 13 години вече има филиали в осем града на страната и голям брой последователи в лицето на своите членове. В Бургас клубът е от 2009 г. и се радва на огромен интерес. \r\nПодробна информация за новите групи и телефони за контакти е публикувана на  .", "date": "2018.10.06", "title": "Бургас: Клуб „Чанове“ чества 9-ти рожден ден с шествие и концерт"}
{"url": "http://www.focus-news.net/news/2018/10/06/2575231/sport-real-sosiedad-specheli-baskoto-derbi-sreshtu-atletik-bilbao-s-31.html", "text": "Реал Сосиедад победи с 3:1 Атлетик в баското дерби от 8-ия кръг на испанската Примера дивисион, играно на стадион „Сан Мамес“ в Билбао. С тази победа гостите събраха 11 точки и са на 8-о място във временното класиране, докато Атлетик е в поредица от шест мача без победа и е на 16-о място с актив от 7 точки.", "date": "2018.10.06", "title": "Спорт: Реал Сосиедад спечели баското дерби срещу Атлетик Билбао с 3:1"}
{"url": "http://www.focus-news.net/news/2018/10/06/2575232/denyat-6-oktomvri-v-svetovnata-istoriya.html", "text": "През 1582 г. Италия, Полша, Португалия и Испания въвеждат Григорианския календар.  1683 г. - първите немски заселници в Америка, водени от Даниел Пасториус и Йохан Келпиус, основават Джърмантаун в днешния щат Пенсилвания.  1600 г. във Флоренция се състои премиерата на операта “Евридика” от Джакопо Пери. Това е най-ранната запазена опера. Музиката към нея е на Джулиано Кацини. 1829 – г. - построеният от Джордж Стивънсън парен локомотив “Ракета” извършва първото си пробно пътуване от Манчестър до Ливърпул. 1889 г. - в Париж отваря врати световноизвестното кабаре “Мулен Руж” (“Червената мелница”). 1927 г. - в Ню Йорк се състои премиерата на филма \"Певецът на джаз\" (“The Jazz Singer”) на компанията “Уорнър Брадърс” - първият пълнометражен филм с диалози. 1966 г. - синтетичният наркотик LSD е официално обявен като незаконен в САЩ. Lysergic acid diethylamide е мощно психо-активно вещество, което спада към групите на халюциногените и ентеогените.  Прецз 1979 г. - папа Йоан Павел II става първият папа, посетил Белия дом. Той е приет от американския президент Джими Картър. На 6 октомври умират: Фердинанд Паул Вилхелм Рихтхофен - германски географ и теолог и умира Огюст Беернар. \r\n2017 г.  \r\nНай-малко 16 души са убити, когато влак удря преминаващ линията автобус в руския град Владимир, на 100 километра източно от Москва. \r\n2017 г. \r\nИндийски военен хеликоптер Ми-17 се разбива в североизточната част на страната, граничеща с Китай, като са загинали всички 7 души на борда \r\n2017 г.  \r\nМексикански военен хеликоптер BELL 412 пада в щата Дуранго. Загиналите са седем души.  \r\n2017 г.  \r\nНобелова награда за мир, присъдена на Международната кампания за премахване на ядрените оръжия (ICAN) \r\n2015 г. \r\nНобеловата награда за физика за 2015 година се присъжда на японеца Такааки Каджита и канадеца Артър Макдоналд за откриването на неутринни осцилации показващи, че неутриното има маса. \r\n2014 г. \r\nНобеловата премия по физиология или медицина е присъдена на Джон О'Кийф, Мей Брит Мосер и Едуард Мосер за изследване на клетъчната биология на главния мозък. \r\n2013 г. \r\nЗа министър-председател на Сомалия е назначен Абди Фарах Ширдон Саид. \r\n2012 г. \r\nПри вълнения в Египет загиват 34 човека, а над 200 са ранени. \r\n2011 г. \r\nВ Япония започва съдебен процес срещу един от най-влиятелните политици - бившия генерален секретар на Демократическата партия на Япония Итиро Одзава за присвояване на 5 милиона долара от политическия фонд „Рикудзанкай“ чийто патрон е Одзава.  \r\n2011 г.  \r\nПрисъдена е Нобелова награда за литература на най-големия шведски поет на XX век Томас Транстрьомер. \r\n2006 г. \r\nШведският политик Фредрик Райнфелд е избран за 32-ри министър-председател на Швеция. \r\n2005 г. \r\nНегово Кралско Височество Анри Велик херцог на Люксембург е удостоен с лента Орден „Стара планина” „за изключително големите му заслуги за укрепване и развитие на българо-люксембургските отношения и за твърдата и последователна подкрепа на Люксембург за присъединяването на България към европейските и евроатлантическите структури“. \r\n2005 г.  \r\nВ Санкт Петербург се провежда среща на върха на организацията Централно-азиатско сътрудничество (ЦАС). Прието е решение за предстоящо встъпване на Узбекистан в ЕАИО. 2-те страни-наблюдателки Грузия и Турция имат неопределен статут, тъй като са наблюдатели на ЦАС, но не и на ЕАИО. \r\n2002 г. \r\nОснователят на Опус Деи Хосе Мария Ескриба де Балагуер е канонизиран за светец от Папа Йоан Павел II. \r\n1991 г. \r\nЕлизабет Тейлър сключва брак със строителния магнат Лари Фортенски. \r\n1973 г.  \r\nЕгипет и Сирия нападат Израел по време на еврейския празник Йом Кипур. \r\nВойната е прекратена на 26 октомври 1973 г. след серия дипломатически преговори между ООН, САЩ и СССР. \r\n1966 г. \r\nСинтетичният наркотик LSD е официално обявен като незаконен в САЩ. \r\nLysergic acid diethylamide е мощно психо-активно вещество, което спада към групите на халюциногените и ентеогените.  \r\n1927 г. \r\nВ Ню Йорк се състои премиерата на филма \"Певецът на джаз\" (“The Jazz Singer”) на компанията “Уорнър Брадърс” - първият пълнометражен филм с диалози. Филмът въвежда Холивуд в ерата на озвучените филми и практически бележи края на “нямото кино”.  \r\n1889 г. \r\nВ Париж отваря врати световноизвестното кабаре “Мулен Руж” (“Червената мелница”). \r\n1829 г. \r\nПостроеният от Джордж Стивънсън парен локомотив “Ракета” извършва първото си пробно пътуване от Манчестър до Ливърпул. \r\n1683 г. \r\nПървите немски заселници в Америка, водени от Даниел Пасториус и Йохан Келпиус, основават Джърмантаун в днешния щат Пенсилвания. \r\n1600 г. \r\nВъв Флоренция се състои премиерата на операта “Евридика” от Джакопо Пери. Това е най-ранната запазена опера. Музиката към нея е на Джулиано Кацини.  \r\n1582 г. \r\nИталия, Полша, Португалия и Испания въвеждат Григорианския календар.   \r\nПрез 1582 г. папа Григорий XIII решава да премахне високосните дни за годините, които са кратни на 100, но не са кратни на 400. Григорианският календар е малко по-дълъг от реалното време на обикаляне на Слънцето, което е 365,2425 дни. Ако периодът бъде запазен през вековете, около 3000-та година ще трябва да се отнеме още един ден. На тази дата умират: \r\n2002 г.  \r\nУмира Клаус фон Амсберг. \r\nКлаус фон Амсберг е принц на Нидерландия и съпруг на кралица Беатрикс Холандска. Роден е на 6 септември 1926 г. \r\nВ интервю по Българската национална телевизия почетният генерален секретар на Интерпол Реймънд Кендъл съобщава, че според службата българска следа в атентата, извършен срещу папа Йоан Павел ІІ на 13 май 1981 г. няма. \r\n2002 г.  \r\nУмира Клаус фон Амсберг. \r\nКлаус фон Амсберг е принц на Нидерландия и съпруг на кралица Беатрикс Холандска. Роден е на 6 септември 1926 г. \r\nВ интервю по Българската национална телевизия почетният генерален секретар на Интерпол Реймънд Кендъл съобщава, че според службата българска следа в атентата, извършен срещу папа Йоан Павел ІІ на 13 май 1981 г. няма. \r\n1981 г. \r\nУбит е египетският президент Мохамед Ануар ел-Садат. \r\nПрез 1978 г. получава Нобелова награда заради мирното споразумение, което сключва с Израел, което обаче се приема негативно от арабския свят и Арабската лига, тъй като Египет се приема като пример за арабския национализъм.  \r\n1912 г. \r\nУмира Огюст Беернар. Беернар получава Нобелова награда за мир през 1909 г. за усилията си в борбата за международен арбитраж и съкращаване на въоръженията. \r\n1905 г. \r\nУмира Фердинанд Паул Вилхелм Рихтхофен - германски географ и теолог.  \r\nПрез 1886 г. предлага генетична класификация на релефните форми и прави характеристика на големи природни области в Азия с различни релефообразуващи процеси, полага основите на геоморфологията. Името на Рихтхофен носи планински хребет в Наншан, Китай. За изготвянето на историческата справка на Агенция “Фокус” са използвани следните източници: Енциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”;", "date": "2018.10.06", "title": "Денят 6 октомври в световната история"}
{"url": "http://www.focus-news.net/news/2018/10/06/2575230/blagoevgrad-chetvartiyat-krag-ot-republikanskiya-shampionat-po-motokros-shte-se-provede-kray-selo-zelen-dol.html", "text": "След близо 20 години прекъсване, Благоевград отново се връща в мотокрос картата на България. Това съобщиха от пресцентъра на  Общината . На 6 и 7 октомври градът ще бъде домакин на шестия кръг от Републиканския шампионат по мотокрос. Официалното откриване на състезанието е на 7 октомври от 10.30 часа. Очаква се над 10 хиляди души да присъстват на едно от най-вълнуващите мероприятия. Апелът, на организаторите от Община Благоевград и местния клуб „ЕърМакс Рейсинг“, е зрителите да заемат своите места до 10.00 часа. \r\nТрасето е разположено в района на село Зелен Дол, което се намира на 5 километра от Благоевград. Почитателите на мотокроса ще могат да видят интересно състезание в клас MX65 на шампионата. Тренировките започват на 6 октомври от 12.30 часа.", "date": "2018.10.06", "title": "Благоевград: Четвъртият кръг от Републиканския шампионат по мотокрос ще се проведе край село Зелен Дол"}
{"url": "http://www.focus-news.net/news/2018/10/06/2575235/v-haskovo-shte-se-provede-folklorniyat-festival-s-pesnite-na-todor-kozhuharov.html", "text": "Първият фолклорен фестивал „С песните на Тодор Кожухаров“ ще се проведе в Хасково. Това съобщиха от пресцентъра на  Община Хасково . Той е организиран от Общината и НЧ „Проф. д-р Ас. Златаров“. Конкурсната програма започва в 9.00 часа в залата на ОНЧ „Заря“.", "date": "2018.10.06", "title": "В Хасково ще се проведе Фолклорният фестивал „С песните на Тодор Кожухаров“"}
{"url": "http://www.focus-news.net/news/2018/10/06/2575233/zhitelite-na-5-plovdivski-sela-izlizat-na-poreden-protest-sreshtu-razshiryavane-na-kamennata-kariera-v-rayona.html", "text": "Жителите на Белащица и близките села отново излизат на протест срещу добива на инертни материали в района. Протестът ще започне от центъра на село Белащица, ще премине по централния път през селата Белащица и Браниполе, откъдеето ще стигне до кръговото кръстовище на улица „Кукленско шосе“ и Околовръстен път 86. Началото на шествието е обявено за 12.00 часа, а краят му – за 14.30 часа. \r\nХората се оплакват от непрекъснат шум, прах и разбити пътища от камионите, извозващи инертните материали. Протестиращите са против разширяване на площадката за добив на строителни материали на част от т. нар. „Калоянови възвишение“ от находище „Белащица“. Те се противопоставят и на продължаване на досегашните концесии в находище „Калоян“, които според тях имат катастрофални последствия за околната среда и върху качеството на живот и здраве на сегашните и бъдещи поколения. Жителите на селата не са съгласни и с това да се извършват проучвания на неметални полезни изкопаеми – индустриални минерали в площта „Сантала“ край  \r\nОт началото на годината това е 4-ти протест на жителите на Белащица, Гълъбово, Браниполе, Марково и Брестник срещу замърсяването на въздуха от близките мраморни кариери.", "date": "2018.10.06", "title": "Жителите на 5 пловдивски села излизат на пореден протест срещу разширяване на каменната кариера в района"}
{"url": "http://www.focus-news.net/news/2018/10/06/2575236/sofiya-do-14-oktomvri-se-vavezhda-se-vremenna-organizatsiya-na-dvizhenieto-ot-ul-tsar-asen-do-bul-gen-totleben.html", "text": "Въвежда се временна организация на движението във връзка с рехабилитация на бул. „Пенчо Славейков“ от ул. „Цар Асен“ до бул. „Ген. Тотлебен“. Това съобщиха от пресцентъра на  Столична община . До 14 октомври се забранява влизането, престоят и паркирането на пътни превозни средства, както следва: по западната половина от пътното платно на бул. „Пенчо Славейков“ в участъка от ул. „Стрешер“ до бул. „Св. Георги Софийски“; по западното локално пътно платно на бул. „Пенчо Славейков“ в участъка от ул. „Свиленица“ до бул. „Витоша“. \r\nЗа времето до 24.00 часа на 14 октомври се закриват местата за почасово платено паркиране по бул. „Пенчо Славейков“ в участъка от ул. „Стрешер“ до бул. „Прага“ и по западното локално пътно платно на бул. „Пенчо Славейков“ в участъка от ул. „Свиленица“ до бул. „Витоша“. \r\nПроменят се на маршрутите на автобусни линии № 72, 260, 604 и № N4, както следва: \r\n- променя се маршрутът на автобусна линия № 72 само в посока Плиска с преминаване през тунела при бул. „Витоша“. В обратна посока маршрутът не се променя. \r\nЗа маршрута на автобусна линия № 72 се закрива спирка с код 0302 „БУЛ. ВИТОША“. \r\n- променя се маршрутът на автобусна линия № 260, както следва (в посока кв. „Горна баня“): по маршрута си до кръстовище бул. „Прага“/ бул. „Пенчо Славейков/ ул. „Св. Георги Софийски“, направо по ул. „Св. Георги Софийски“, надясно по бул. „Акад. Ив. Ев. Гешов“, наляво по бул. „Цар Борис III“ и по маршрута си. В обратна посока маршрутът не се променя. \r\n- променя се маршрутът на автобусна линия № 604, както следва (в посока гара Искър): по маршрута си до кръстовище бул. „Прага“/ бул. „Пенчо Славейков“/ ул. „Св. Георги Софийски“, направо по бул. „Пенчо Славейков“ с преминаване през тунела при бул. „Витоша“, наляво по бул. „България“ и по маршрута си. В обратна посока маршрутът не се променя. \r\nЗа маршрута на автобусна линия № 604 се закриват спирки с кодове: \r\n1035 „УМБАЛ АЛЕКСАНДРОВСКА“; \r\n0418 „ВМА“; \r\n2343 „ЦЕНТЪР ПО ХИГИЕНА“; \r\n0268 „БУЛ. АКАД. ИВ. ГЕШОВ“; \r\n1736 „ПГ ТЕКСТИЛ И МОДЕН ДИЗАЙН“. \r\n- променя се маршрутът на автобусна линия № N4, както следва (в посока ж.к. „Гоце Делчев): по маршрута си до кръстовище бул. „Прага“/ бул. „Пенчо Славейков“/ул. „Св. Георги Софийски“, направо по ул. „Св. Георги Софийски“, наляво по бул. „Акад. Ив. Ев. Гешов, надясно по бул. „България“ и по маршрута си, двупосочно. \r\nЗа маршрута на автобусна линия № N4 се закриват спирки с кодове: \r\n0443 и 0444 „УМБАЛ СВ. ЕКАТЕРИНА“; \r\n0301 и 0302 „БУЛ. ВИТОША“; \r\n0010 и 0011 „14-ТИ ДКЦ“; \r\n6227 „Ж.К. ИВАН ВАЗОВ“; \r\n2379 „ЮЖЕН ПАРК“; \r\n0623 и 0626 „Ж.К. ИВАН ВАЗОВ“; \r\n0270 „БУЛ. АКАД. ИВ. ГЕШОВ“. \r\nВодачите от автобусни линии №№ 260, 604 и N4 ще спират на всички съществуващи автобусни спирки в променения участък на маршрута.", "date": "2018.10.06", "title": "София: До 14 октомври се въвежда се временна организация на движението от ул. „Цар Асен“ до бул. „Ген. Тотлебен“"}
{"url": "http://www.focus-news.net/news/2018/10/06/2575238/v-blagoevgrad-shte-se-provede-shahmaten-turnir-za-podrastvashti.html", "text": "Община Благоевград за поредна година е домакин на най-значимия традиционен шахматен турнир за подрастващи в Югозападна България. Това съобщиха от пресцентъра на  Община Благоевград . Спортното събитие ще се проведе на 6 и 7 октомври в зала „22 септември“ в областния град. Началото ще бъде поставено с регистриране на участниците в 13.30 часа на 6 октомври, когато Благоевград ще приеме Национална индивидуална купа на България „Виктори“. Очаква се в турнира да се включат около 50 шахматисти представители на клубовете „Михаил Тал“ от Червен бряг, „Люлин чес“ от София, „Варна“, „Г. Даскалов“ от Видин, ЦСКА, „Виктори“. За събитието ще пристигнат и надежди от Солун, Гърция.  \r\nШахматистите ще се съревновават в блиц (3 минути плюс 2 секунди на ход) и ускорен шах (20 мин. плюс 5 сек.). И в двата турнира се играе по швейцарска система съответно в 9 и 7 кръга. Състезанията са валидни за български рейтинг. Партиите от І кръг в блица започват от 14.30 часа, а непосредствено преди това ще се проведе техническа конференция. Награждаването ще бъде в 18.30 часа в същия ден.  \r\nНа 7 октомври от 9.00 часа е записването на участниците в ускорения шах, добил популярност като рапид. Техническата конференция ще започне в от 9.20 часа, а началото ще започне 10 минути след края на конференцията. Връчването на трофея, купа „Васил Сотиров“ - за най-добър отбор, индивидуалните награди по възрастови групи и официалното закриване ще бъдат в 17.30 часа.  \r\nПроявата се организира от „Шах клуб Виктори“, с подкрепата на Община Благоевград.", "date": "2018.10.06", "title": "В Благоевград ще се проведе шахматен турнир за подрастващи"}
{"url": "http://www.focus-news.net/news/2018/10/06/2575240/haskovo-poveche-ot-120-sastezateli-shte-uchastvat-v-sastezanie-po-sportno-orientirane-priz-haskovo.html", "text": "Повече от 120 състезатели от 22 клуба са заявили участие в традиционното състезание по спортно ориентиране „Приз Хасково“, което ще се проведе на 6 и 7 октомври. Това посочи Тодор Стратиев президент на клуб „Компас 94“, съобщиха от пресцентъра на  Община Хасково . Клубът заедно с община Хасково са организатори на състезанието. \r\nСтартът е на 6 октомври близо до язовир „Сивата вода“, а на 7 октомври до местността Чешмите до язовир „Клокотница“. За индивидуалните победители са предвидени медали, а за отборните – купи. По правило клубът домакин не участва в отборната надпревара.", "date": "2018.10.06", "title": "Хасково: Повече от 120 състезатели ще участват в състезание по спортно ориентиране „Приз Хасково“"}
{"url": "http://www.focus-news.net/news/2018/10/06/2575237/ochakva-se-prokuraturata-da-obyavi-za-kolko-ot-zadarzhanite-pri-aktsiyata-v-dve-onkologichni-bolnitsi-shte-poiska-postoyanen-arest.html", "text": "Очаква се прокуратурата да обяви за колко от задържаните при акцията в две онкологични болници ще поиска постоянен арест. 7 души са задържани по подозрение за участие в организирана престъпна група след акцията в столичната Хематологична болница „Йоан Павел“ и в благоевградската „Свети Мина“ заради съмнения за злоупотреба с медикаменти. Сред арестуваните има двама лекари и един фармацевт. \r\nКонстатирано е, че са изписвани лекарства на лица, които се нуждаят от това, нов медикаментите на практика не са вливани, а  са се изнасяли извън болничното заведение. След това са отивали във фирма с лиценз, която ги е реекспортирала, като по този начин е източвана Здравната каса. Групата е функционирала от пролетта на 2017 година до 4 октомври т.г., когато са задържани основните извършители на престъпната дейност.", "date": "2018.10.06", "title": "Очаква се прокуратурата да обяви за колко от задържаните при акцията в две онкологични болници ще поиска постоянен арест"}
{"url": "http://www.focus-news.net/news/2018/10/06/2575242/kyustendil-voenno-istoricheskata-vazstanovka-na-vtorata-svetovna-voyna-operatsiya-deve-bair-shte-se-provede-kray-selo-gyueshevo.html", "text": "Община Кюстендил, съвместно с Министерство на отбраната, Националната гвардейска част и Клуб за военно-исторически реконструкции „Братя по оръжие“, организират военно-историческата реконструкция от Втората световна война „Операция Деве Баир – 8-14.IX.1944 г.“, която ще се проведе от 12.00 часа в района 200 метра северно от село Гюешево, Община Кюстендил, в подножието на Деве Баир. Това съобщиха от пресцентъра на  Общината . В нея ще вземат участие над 100 доброволци, както и много рядка оригинална бойна техника от Втората световна война - мотоциклети, бойни коли, артилерия. По повод 130 години от създаването на Български Държавни Железници и за събитието, „Холдинг БДЖ“ ЕАД предоставят автентична влакова композиция с парен локомотив от 1935 г., с която българската армия ще пристигне на гара Гюешево в 11.00 часа.  \r\nВоенно-историческата възстановка „Операция Деве Баир – 8-14.IX.1944 г.“ се организира по повод 74 години от героичните боеве на 9-ти пехотен Пловдивски полк, успял да предотврати нахлуването на немските войски през държавната граница към град Кюстендил.", "date": "2018.10.06", "title": "Кюстендил: Военно-историческата възстановка на Втората световна война „Операция Деве Баир“ ще се проведе край село Гюешево"}
{"url": "http://www.focus-news.net/news/2018/10/06/2575241/gabrovo-ogranicheno-e-dvizhenieto-na-avtomobili-s-shirina-nad-330-m-po-patya-mezhdu-selata-kormyansko-i-malak-varshets.html", "text": "Ограничено е движението на автомобили с ширина над 3.30 метра, включително товара, по пътя между селата Кормянско и Малък Вършец. Забраната е въведена за участъка при км 10+080, а причината е  стеснен участък при мост над река Крапец. Районът  е сигнализиран с пътен знак В15. От Областно Пътно управление – Габрово съобщиха за  Радио „Фокус“ – Велико Търново , че обходният маршрут за МПС над 3.30 м е по път III-401 Кормянско – Петко Славейково – Малък Вършец и по общински път до село Малък Вършец. Срокът за приключване на ремонта е 20 декември. Настилките са предимно сухи, в усойните места – частично мокри. Движението не е натоварено.  Времето е ясно и слънчево. Поради намален габарит на пътното платно е ограничено движението на товарни автомобили над 10 тона по пътя между село Крамолин и Велико Търново. Забраната е въведена в участъка от км 22+129 до км 28+380, а срокът за приключване на ремонта е края на октомври.  Отворен за движение е проходът Шипка, но там все още е в сила забраната за ТИР-ове над 12 тона. Строително-монтажни дейности текат и по път II-44 Севлиево – Драгановци. Нека водачите карат внимателно в участъка  от км 0+000 до км 14+600. Срокът за приключване на работата е 22 юни 2019 година. \r\nЛуиза ТРАНЧЕВА", "date": "2018.10.06", "title": "Габрово: Ограничено е движението на автомобили с ширина над 3.30 м по пътя между селата Кормянско и Малък Вършец"}
{"url": "http://www.focus-news.net/news/2018/10/06/2575243/blagoevgrad-povishena-e-opasnostta-ot-padashti-kamani-v-rayona-na-kresnenskoto-defile-i-prohoda-predel.html", "text": "Повишена е опасността от падащи камъни в района на Кресненското дефиле и прохода Предел. Шофьорите да се движат с повишено внимание в участъците. Това каза за  Радио „Фокус“ – Пирин  дежурният служител в Областно пътно управление - Благоевград. Няма регистрирани тежки пътни инциденти през изминалата нощ по пътищата, които са част от републиканската пътна мрежа. Нормално интензивно е движението по главен път Е-79 и АМ „Струма“ в участъка от областта. \r\nОт Областно пътно управление - Благоевград отправят апел към водачите на моторни превозни средства да шофират внимателно, съобразявайки се с пътната обстановка и спазвайки дистанция. \r\nВ ремонт е улица „Марица“, в областния град. Интензивно е движението по основните улици и булеварди в Благоевград. Без затруднения се осъществява преминаването през кръговото кръстовище при „Зърнени храни“ – на бул. „Св. Димитър Солунски“ и бул. „Васил Левски“, както и през кръговото кръстовище между булевардите „Джеймс Баучер“ и „Васил Левски“ и улиците „Д-р Христо Татарчев“ и „Владо Черноземски“. Градският транспорт се движи по разписание. \r\nНатали СТЕФАНОВА", "date": "2018.10.06", "title": "Благоевград: Повишена е опасността от падащи камъни в района на Кресненското дефиле и прохода Предел"}
{"url": "http://www.focus-news.net/news/2018/10/06/2575245/kyustendil-dvuposochno-dvizhenie-v-edna-lenta-se-izvarshva-na-tretoklasen-pat-107-v-uchastaka-mezhdu-selo-pastra-i-rilski-manastir.html", "text": "Двупосочно движение в една лента се извършва на третокласен път 107 в участъка между село Пастра и Рилски манастир от км 27+575 до км 27+825, поради извършване на аварийно-възстановителни дейности по обрушване на ската.  Движението се ограничава за кратки периоди от 10 минути и се регулира от светофарна уредба  и при необходимост от сигналисти. Това съобщи за  Радио \"Фокус\" – Пирин  дежурният в Областно пътно управление - Кюстендил. Нормално интензивен е трафикът по главен Е-79 и автомагистрала „Струма“ в участъка от областта. Ограничено е движението на третокласен път 6222 Смоличано-Пелатиково от км 10+000 до км 14+000, поради пропадане на част от пътното платно на няколко места. Обходният маршрут е през селата Згурово, Неделкова Гращица, Невестино, Друмохар, Ваксево и обратно. \r\nНатали СТЕФАНОВА", "date": "2018.10.06", "title": "Кюстендил: Двупосочно движение в една лента се извършва на третокласен път 107 в участъка между село Пастра и Рилски манастир"}
{"url": "http://www.focus-news.net/news/2018/10/06/2575246/mrrb-tri-ministerstva-razyasnyavat-v-gradovete-kak-da-poluchim-evropeyski-pari-za-razvitie-na-turizma-kulturata-sporta-i-ikonomikata.html", "text": "Популяризират възможностите за изпълнение на проекти чрез финансови инструменти в ключови направления чрез Оперативна програма „Региони в растеж“ 2014-2020 г. Министерството на регионалното развитие и благоустройството (МРРБ), като управляващ орган на европейската програма, организира информационна кампания за популяризиране на инвестициите в туризма и градската среда, предоставяни чрез финансови инструменти по програмата в рамките на специални информационни дни в редица градове на страната. Това съобщиха от пресцентъра на  МРРБ . В инициативата ще се включат и експерти от Министерството на културата и Министерството на туризма. \r\nИнформационните дни започват на 9 октомври във Видин. От 11.00 часа в Заседателната зала на Общинския съвет ще се проведе информационна кампания за популяризиране на инвестициите в туризма и градската среда с участието на заместник-министъра на регионалното развитие и благоустройството и ръководител на Управляващия орган на ОПРР Деница Николова, представители на Министерството на културата, Министерството на туризма, „Фонд мениджър на финансовите инструменти в България“ и др. \r\nЗа участие в информационните дни са поканени кметове на общини, допустими за подкрепа по програмата, участници в Регионалните съвети за развитие, представители на работодателски и синдикални организации, неправителствени организации, културни институции и туристически сдружения. Участие могат да вземат и представители на бизнеса и частните инвеститори. Целта на кампанията е всички заинтересовани от програмата да получат разяснения на място за  възможностите за финансиране на туристически обекти и обекти, генериращи приходи в сферата на културата, спорта и др. атракциони в рамките на градовете с финансиране и подкрепа на ОПРР. \r\nДо края на месец ноември информационни дни са планирани да се проведат на 12 октомври в Казанлък, на 23 октомври в Сливен, на 1 ноември във Велики Преслав, на 20 ноември в Свищов и в края на ноември в гр. Кърджали. \r\nПрипомняме, че на 20 септември 2018 г. бяха подписани Оперативните споразумения между Фондовете за градско развитие – финансови посредници по Оперативна програма „Региони в растеж“ 2014-2020 и „Фонд мениджър на финансовите инструменти в България“ ЕАД. С това Управляващият орган на ОПРР дава реален старт на инвестициите, заложени за изпълнение чрез финансови инструменти в ключови направления на Оперативна програма „Региони в растеж“ 2014-2020. Посредниците, които управляват средствата за Фондовете за градско развитие са: \r\n•\tЗа Южна България - Обединение ДЗЗД „Фонд за устойчиви градове“, което включва ОББ, Фонд ФЛАГ, Фонд за устойчиво градско развитие и Българска консултантска организация, с финансов ресурс в размер на 220,5 млн. лв., от които 135,5 млн. лв. са от ОПРР 2014-2020 и 85 млн. лв. съфинансиране от обединението. \r\n•\tЗа гр. София - Обединение ДЗЗД „Фонд за устойчиви градове“, с финансов ресурс в размер на 142,4 млн. лв., от които 87,4 млн. лв. от ОПРР 2014-2020 и 55 млн. лв. съфинансиране от обединението; \r\n•\tЗа Северна България - „Регионален фонд за градско развитие“, собственост на Сосиете Женерал (мажоритарен акционер), Елана Инвестмънт, Елана Холдинг и Болкан Адвайзърс, с финансов ресурс в размер на 210,4 млн. лв., от които 130,4 млн. лв. от ОПРР 2014-2020 и 80 млн. лв. съфинансиране от Фонда за градско развитие. \r\nФинансовите посредници ще инвестират предоставеното от ОПРР 2014-2020 финансиране и своя собствен принос в допустими проекти по програмата в следните направления: градска среда, спортна и културна инфраструктура, енергийна ефективност в еднофамилни жилищни сгради и студентски общежития, зони с потенциал за икономическо развитие и интегриран градски транспорт, както и обекти на културното и религиозно наследство от национално и световно значение. Финансовите продукти, предлагани на крайните получатели от ФГР, ще бъдат заеми и вградени гаранции, насочени към голям брой потенциални бенефициенти: общини и общински предприятия, частни компании, публично-частни партньорства и др., като по част от направленията за подкрепа по оперативната програма е предвидено комбиниране на финансови инструменти с безвъзмездна финансова помощ в рамките на две отделни операции на ниво проект.", "date": "2018.10.06", "title": "МРРБ: Три министерства разясняват в градовете как да получим европейски пари за развитие на туризма, културата, спорта и икономиката"}
{"url": "http://www.focus-news.net/news/2018/10/06/2575247/blagoevgrad-bansko-shte-bade-domakin-na-turnir-po-amerikanski-futbol.html", "text": "Първи по рода си турнир по американски футбол ще се проведе в Банско. Това съобщиха от пресцентъра на  Община Банско . Стадион „Св. Петър“ ще се превърне в арена на оспорвани мъжки битки с много тестостерон. Началото на турнира ще бъде от 11.00 часа. Три отбора ще премерят сили – „Благоевградските Грифони“, „Софийските Мечки“ и „Софийските Булдозери“. Организатор е спортен клуб „Благоевградските Грифони“, със съдействието на Община Банско.", "date": "2018.10.06", "title": "Благоевград: Банско ще бъде домакин на турнир по американски футбол"}
{"url": "http://www.focus-news.net/news/2018/10/06/2575239/yohanes-han-predsrochnite-izbori-shte-otdalechat-skopie-ot-evropeyskiya-pat.html", "text": "Докато Македония изглежда се е запътила към предсрочни избори, комисарят по европейска политика за съседство и преговори за разширяване Йоханес Хан предупреди, че такъв вот само ще отклони Скопие от европейския път, пише  електронното издание на вестник Kathimerini . \r\n„Нови избори ще означават отклоняване от пътя към започване на присъединителни преговори с Европейския съюз, които са планирани за следващата година“, заяви Хан пред австрийското издание Kurier в петък, като добави, че тези опасения вече са предадени на македонския премиер Зоран Заев. \r\nИзданието отбелязва, че Македония изпадна в нещо като политическа криза след проведения в неделя референдум за договора с Гърция, на който 90% от упражнилите правото си на глас гласуваха със „за“, но избирателната активност беше само 37%, което бе достатъчно за основната опозиционна партия да обяви споразумението за името за „мъртво“. \r\nХан обаче не е съгласен с твърдението, че референдумът е бил неуспешен. „Необичайно е да получиш повече от 90% подкрепа, но е очевидно, че опозицията успешно призова за бойкот“, заяви той. \r\nПо-късно този месец в македонския парламент трябва да бъдат гласувани конституционни промени, произтичащи от договора с Гърция, а за тях е нужно квалифицирано мнозинство. \r\n„Само осем или девет депутата от опозицията са нужни за прилагането на споразумението“, посочи европейският комисар. „Ако те, включително опозицията, действително искат членство в ЕС и НАТО, както казват, трябва да действат в съответствие с това решение“, обясни Хан. \r\nПревод и редакция:", "date": "2018.10.06", "title": "Йоханес Хан: Предсрочните избори ще отдалечат Скопие от европейския път"}
{"url": "http://www.focus-news.net/news/2018/10/06/2575249/zamestnik-ministarat-na-ikonomikata-liliya-ivanova-poseti-svishtov-vav-vrazka-s-razvitieto-na-industrialna-zona-za-investitsii.html", "text": "По покана на кмета на Свищов Генчо Генчев, крайдунавския град посетиха заместник-министърът на икономиката Лилия Иванова и изпълнителният директор на „Национална компания индустриални зони“ Антоанета Барес. Това съобщиха от пресцентъра на  Община Свищов . Официалната среща бе инициирана по повод предстоящото изграждане на индустриална зона за инвестиции на мястото на придобитите наскоро терени на бившите казарми в Свищов. На състоялия се повече от час официален разговор стана ясно, че Свищов няма време за губене и е необходимо да бъдат предприети незабавни действия във връзка с териториалното устройство на имота от 320 декара, изграждането на индустриалната зона и развитието й чрез привличане на инвеститори. \r\nНа последвалата среща с журналистите, зам.-министър Иванова сподели накратко набелязаните основни стъпки, които предстои да бъдат направени в пътя за развитие. Тя каза: „Ние ще се ангажираме като държава за подпомагане на Общината за намиране на подходящи инвеститори, които ще окажат въздействие върху развитието, ще помогнем на концептуално ниво колегите от общината при разработване на концепцията – как да бъде изградена зоната. Следваща стъпка ще бъде структуриране на общинско дружество, в което да бъде апортиран имотът или част от него, това предстои да бъде решено. Общината трябва да поработи върху регулациите и териториалното устройство на терена, и да се намерят квалифицирани кадри, които да извършат изграждането на предприятията. След като се изминат тези стъпки държавата, чрез процедурата за увеличение на капитала, ще встъпи в дружеството, чрез „Национална компания индустриални зони“. Така ще се получи едно смесено дружество между общинско и държавно“. \r\nКметът на Свищов подчерта, че много прецизно ще бъде разгледан целият терен и ще се определят общите части, които ще бъдат общодостъпни. Една от тях ще бъде излазът към река Дунав, който ще бъде запазен в полза на общината и нейните граждани. Той успокои жителите на Свищов, че няма да се превърне целия терен в индустриална зона и ще се търсят подходящи инвеститори в чисти производства, които да не замърсяват околната среда. Градоначалникът подчерта, че всички тези въпроси ще бъдат разисквани сериозно в Общински съвет и със свищовската общественост, за да няма напрежение. Чрез медиите, той се обърна към всички общински съветници и апелира към тях за сериозно отношение към шанса, който има Свищов, за да направят заедно най-доброто за града. \r\nИзпълнителният директор на „Национална компания индустриални зони“ Антоанета Барес обясни, че  има три главни условия, които правят една локация атрактивна за инвестиране: местоположение – което община Свищов несъмнено има, със своето стратегическо местоположение и излаза на река Дунав; работна ръка – също така голямо предимство за Свищов с наличието на СА „Д. А. Ценов“, висше учебно заведение с традиции; и третото условие – подходяща инфраструктура, за което именно НКИЗ ще помогне да бъде изградена.  „Имаме много път да извървим заедно с община Свищов, но ние имаме опит. Ще вървим ръка за ръка, за да стигнем до благоприятните инвестиции, които ще допринесат за създаването на работни места и подобряване живота на населението.“ Г-жа Барес допълни още, че вижда перспектива за Свищов като естествено продължение от срещата на върха с китайската държава „16 + 1“. Тя каза още, че има големи интереси към страната ни във връзка с най-различни видове производства на различни видове стоки. Тя подчерта, че трябва да се действа бързо и да се използва инвеститорският интерес. До дни се очаква Общината и Националната компания да сключат меморандум за сътрудничество, с който да се очертаят конкретните стъпки и ангажименти между двете страни. \r\nПредседателят на Общински съвет – Свищов д-р Кристиян Кирилов благодари на двете дами за проявата на ангажираност и заинтересованост към град Свищов. Той подчерта, че когато местна и национална власт вървят ръка за ръка нещата винаги се случват по най-добрия начин, затова ще бъде щастлив, когато с реализирането на този нелек процес остане нещо добро за жителите на община Свищов.", "date": "2018.10.06", "title": "Заместник-министърът на икономиката Лилия Иванова посети Свищов във връзка с развитието на индустриална зона за инвестиции"}
{"url": "http://www.focus-news.net/news/2018/10/06/2575244/tass-savetnikat-po-targoviyata-na-beliya-dom-posochi-che-v-momenta-sasht-gleda-na-pekin-kato-na-strategicheski-sapernik.html", "text": "САЩ са променили отношението си към Китай и сега са склонни да гледат на Пекин в голяма степен не като на партньор в икономическата сфера, а като конкурент, съобщи в петък в интервю пред американският телевизионен канал Fox News ръководителят на Националния съвет по търговията при Белия Дом Питър Наваро, предава  ТАСС. \r\nПо неговите думи, серията от заявления, направени в четвъртък от вицепрезидента на САЩ Майк Пенс в Хъдсъновия институт във Вашингтон, свидетелстват за „презареждане на отношенията“ между САЩ и Китай. Както поясни Наваро, това означава, че в момента САЩ оценяват Китай не просто като държава, с която поддържат „мирно икономическо взаимодействие“, а „в голяма степен като стратегически съперник“. \r\nТърговският съветник на Белия Дом също изрази увереност, че съюзниците на Вашингтон и конкретно страните от Европейския съюз и Япония са готови да го подкрепят в търговските спорове с Китай. Както твърди Наваро, срещу Пекин в момент се е изправил „координиран фронт от съюзници“. \r\nПревод и редакция:", "date": "2018.10.06", "title": "ТАСС: Съветникът по търговията на Белия Дом посочи, че в момента САЩ гледа на Пекин като на стратегически съперник"}
{"url": "http://www.focus-news.net/news/2018/10/06/2575251/blagoevgrad-bez-zabavyane-se-osashtestvyava-preminavaneto-prez-gkpp-ilinden-eksohi.html", "text": "Без забавяне се осъществява преминаването през ГКПП „Илинден-Ексохи“. Това съобщиха за  Радио „Фокус“-Пирин  от Гранична полиция. С нормална натовареност е трафикът на ГКПП „Кулата-Промахон“. С нормална интензивност е трафикът на ГКПП „Златарево – Ново село“. \r\nНатали СТЕФАНОВА", "date": "2018.10.06", "title": "Благоевград: Без забавяне се осъществява преминаването през ГКПП „Илинден-Ексохи“"}
{"url": "http://www.focus-news.net/news/2018/10/06/2575253/plovdiv-zaklyuchitelnata-publichna-izyava-na-uchenitsite-ot-uchilishtata-v-oblastta-koito-uchastvat-v-proekta-tvoyat-chas-shte-se-provede-v-agrarniya-universitet.html", "text": "Заключителната публична изява на учениците от училищата в област Пловдив, участници в проекта „Твоят час“, ще се проведе днес от 10.00 часа в залата на Аграрния университет, съобщи за  Радио „Фокус“-Пловдив  Антоанета Кръстанова, ст. експерт по обществени науки, гражданско образование и религия в РУО-Пловдив. Ще се включат над 70 деца, родители и педагогически специалисти. Ще бъдат представени изложби от 8 училища, изработени по време на обучението по проекта. „Искаме да представим дейностите на двете сформирани групи - на ученици с обучителни затруднения и на ученици с изявени интереси“, каза още Кръстанова. Тя добави, че двама учители ще представят своята работа. Първият е от НУ „Климент Охридски‘, село Войсил, където групата е била сформирана от ученици от 3 клас с обучителни затруднения. Тя се казва „Математически пътешествия на Мечо и Медунко из България“. По време на часовете са изработени книжки за децата. Другата група за обучително затруднение е от ОУ „Кочо Честеменски“-Пловдив за английски език с ученици от 6. клас „Аз знам повече“. От учениците с изявени интереси, които са участвали в различни танцови групи и музикални формации, е подготвен концерт. Накрая тържеството ще завърши с театрална постановка на възпитаниците от ЕГ „Пловдив“ с етюд от „Сън в лятна нощ“ на Уилям Шекспир. Проектът „Развитие на способностите на учениците и повишаване мотивацията им за учене чрез дейности, развиващи специфични знания, умения и компетентности („Твоят час“) приключва. От тази година ще може да се работи по него в училищата, тъй като е дал възможности за закупуването на различни облекла, предмети и др., които да подпомогнат работата на учителите и учениците. Целта е стимулиране творческите търсения и креативността на педагогическите специалисти, ръководители на групи по проекта, генериране на идеи, откриване на възможности за развитие интересите и подкрепа на учениците. \r\nМария РУСЕВА", "date": "2018.10.06", "title": "Пловдив: Заключителната публична изява на учениците от училищата в областта, които участват в проекта „Твоят час“, ще се проведе в Аграрния университет"}
{"url": "http://www.focus-news.net/news/2018/10/06/2575252/plovdiv-ostava-povishena-opasnostta-ot-padashti-kamani-po-patishtata-v-planinskite-rayoni-v-oblastta.html", "text": "Повишена е опасността от падащи камъни по пътищата в планинските райони в Пловдивска област, особено по направленията Асеновград-Смолян, Кричим-Девин и Юговско ханче-Югово-Лъки, съобщиха за  Радио „Фокус“-Пловдив  от Областното пътно управление. До 2 ноември движението по пътя Пловдив-Асеновград се извършва двупосочно в едното платно поради ремонтни дейности. До 31 октомври преминаването по пътя Югово-Лъки се осъществява в едната лента поради пропадане на част от пътното платно. Движението в проблемния участък се регулира с пътни знаци. Остава валидно ограничението за преминаване на камиони по-високи от 4 метра през тунелите по пътя Асеновград-Смолян. Обходният маршрут е по пътя Кричим-Девин. Забранено е и преминаването на тежкотоварни моторни превозни средства над 12 тона по пътя Поповица-Болярци. \r\nДвижението е с нормална интензивност. Пътните настилки навсякъде в областта са сухи. \r\nМария РУСЕВА", "date": "2018.10.06", "title": "Пловдив: Остава повишена опасността от падащи камъни по пътищата в планинските райони в областта"}
{"url": "http://www.focus-news.net/news/2018/10/06/2575254/burgas-s-normalna-intenzivnost-e-dvizhenieto-po-patishtata-v-oblastta.html", "text": "С нормална интензивност се осъществява движението на моторни превозни средства в област Бургас. Това съобщи за  Радио „Фокус“ – Бургас  дежурният служител в Областно пътно управление - Бургас. Пътищата са нормално проходими, а видимостта е отлична. \r\nДвижението по път ІІІ-208 в участъка Провадия – Айтос в района на село Добромир се осъществява с повишено внимание поради стеснен участък на пътното платно и повредена мантинела в следствие на пътен инцидент. Участъкът е сигнализиран с пътни знаци, а скоростта е ограничена до 30 км/ч. Срокът за ограничението е до 15 октомври 2018 г. По път III-795 от км 28+600 до км 47+000 в участъка село Малина – автомагистрала „Тракия” движението се осъществява в една лента в определени места поради частични ремонтни дейности на асфалтовата настилка. Участъкът е сигнализиран с пътни знаци. Срокът за изпълнение на предвидените дейности там е до 31 октомври 2018 г. Движението по път ІІІ-7306 в участъка Лозарево – Чубра от км 0+000 до км 15+000 се осъществява с повишено внимание поради частични ремонтни дейности на асфалтовата настилка до 20 октомври. Участъкът е сигнализиран с пътни знаци. \r\nВ Бургас движението е с нормална интензивност. Не е натоварен трафикът и по входно-изходните пътни артерии на областния център. \r\nМария ГЕОРГИЕВА", "date": "2018.10.06", "title": "Бургас: С нормална интензивност е движението по пътищата в областта"}
{"url": "http://www.focus-news.net/news/2018/10/06/2575256/pazardzhik-normalno-natovareno-e-dvizhenieto-po-glavnite-patishta-v-oblastta.html", "text": "Нормално натоварено е движението по главните пътища в област Пазарджик, съобщи за Радио „Фокус“ – Пазарджик дежурният в Областно пътно управление – Пазарджик. Движението по пътя от село Панагюрски колони до Панагюрище от км 79  до км 81 се осъществява в една лента, чрез поетапно затваряне на лява и дясна ленти за движение поради почистване на настилки, банкети и окопи. Движението по пътя Пещера – Батак от км 150 до км 160 се извършва в една лента, чрез поетапно затваряне на лява и дясна ленти за движение поради частични ремонтни дейности на асфалтовата настилка. Движението по пътя Сърница – с. Крушата от км 47 до км 49 се осъществява в една лента чрез поетапно затваряне на лява и дясна ленти за движение поради почистване на настилки, банкети и окопи.  Въведено е и ограничение  на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nОграничено поради ремонт е движението по автомагистрала „Тракия“ в района на 89 км. Там се извършва ремонт на моста над река Елшишка. Движението се осъществява двупосочно в платното в посока Пловдив. Ограничението е в сила до 15 октомври. Движението по главния път Белово - Пазарджик - Пловдив е нормално натоварено. Пътните настилки са сухи. Полицейски патрул е разположен в района на ханче „Септември“. Следи се за спазване ограниченията на скоростта. \r\nВаня НИКОЛОВА", "date": "2018.10.06", "title": "Пазарджик: Нормално натоварено е движението по главните пътища в областта"}
{"url": "http://www.focus-news.net/news/2018/10/06/2575255/pss-usloviyata-v-planinite-sa-otlichni-za-turizam.html", "text": "Условията в планините са отлични за туризъм. Това съобщиха за  Агенция „Фокус“  от  Планинската спасителна служба (ПСС) към БЧК . Сутрешните температури навсякъде се положителни. На по най-високите части температурите са между 3 и 4 градуса, в по-ниските - около 5-7 градуса. Работят кабинковият и Драгалевският лифт на Витоша, останалите съоръжения са в профилактика. Планинските спасители съветват туристите да съобразят разходките си в планината със светлата част на деня. \r\nПрез изминалото денонощие не са регистрирани инциденти с туристи. \r\nИнформация за обстановката в планините може да намерите на  . \r\nТелефоните на ПСС са: 02/ 9632000 и 088 1470", "date": "2018.10.06", "title": "ПСС: Условията в планините са отлични за туризъм"}
{"url": "http://www.focus-news.net/news/2018/10/06/2575234/voennoe-obozrenie-posolstvoto-na-sasht-v-prishtina-podkrepi-sazdavaneto-na-kosovska-armiya.html", "text": "Вашингтон заяви, че поддържа решението на властите в Прищина за преобразуване на местните сили за сигурност в професионална армия с ограничен мандат по стандартите на НАТО, съобщиха от посолството на САЩ в Косово, предава  руският портал „Военное обозрение“ . \r\nОт дипломатическото представителство съобщиха, че Вашингтон „поддържа трансформацията на Силите за сигурност на Косово (ССК) в професионални, многонационални и оперативно съвместими с НАТО въоръжени сили с ограничен мандат за териториална самоотбрана“. Освен това от посолството подчертаха, че „нито една страна не може да наложи вето на тази трансформация“. \r\nИзданието припомня, че по-рано косовският парламент прие решение за трансформация на ССК в армия. Съответстващите законопроекти са одобрени от парламентарната комисия по вътрешни работи и отбрана на Косово и са изпратени на депутатите за гласуване. Президентът на страната Хашим Тачи заедно със своите поддръжници подкрепи законопроекта, а премиерът Рамуш Харадинай заяви, че „Америка благослови“ създаването на косовска армия по стандартите на НАТО. \r\nПревод и редакция:", "date": "2018.10.06", "title": "„Военное обозрение“: Посолството на САЩ в Прищина подкрепи създаването на косовска армия"}
{"url": "http://www.focus-news.net/news/2018/10/06/2575258/varna-dvizhenieto-po-patya-dobrich-varna-ot-25-do-43-km-se-osashtestvyava-s-povisheno-vnimanie-poradi-remontni-deynosti.html", "text": "Сухи са пътните настилки на територията на Варна и областта, предаде репортер на  Радио „Фокус“ – Варна . Не е натоварен трафикът по пътя Варна – Добрич. В участъка от км 25+830 до км 43+515 движението се осъществява с повишено внимание поради частични ремонтни дейности на асфалтовата настилка, като районът е обозначен с пътни знаци. В участък от пътя Кранево – Варна при 83 км трафикът е ограничен за моторни превозни средства над 10 тона заради свлачище. Обходният маршрут е през Кичево и Оброчище. В посока Бургас движението от км 0+000 до км 8+600 по автомагистрала „Черно море“ се осъществява двупосочно в едното платно в посока Варна – Бургас, поради ремонтни дейности на асфалтовата настилка. По част от пътя Старо Оряхово – Гроздьово преминаването се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Ремонтни дейности се извършват и на пътя между Девня и Суворово, както и по направлението Вълчи дол – Суворово. \r\nМарияна ВАЛЕНТИНОВА", "date": "2018.10.06", "title": "Варна: Движението по пътя Добрич – Варна от 25 до 43 км се осъществява с повишено внимание поради ремонтни дейности"}
{"url": "http://www.focus-news.net/news/2018/10/06/2575263/mvr-35-dushi-sa-postradali-pri-katastrofi-v-stranata-prez-izminaloto-denonoshtie.html", "text": "35 души са пострадали при 24 катастрофи в страната през изминалото денонощие. Това съобщиха от пресцентъра на  МВР . При инцидентите няма загинали.  \r\nВ столицата са регистрирани 1 тежко и 67 леки пътни инцидента, при които има един пострадал. От началото на годината са станали 5167 катастрофи, при които са загинали 466, а 6598 са пострадали. Данните за 2018 г. са динамични и не се считат за окончателни. При сравнение с реалните данни за загиналите (485) през същия период на 2017 г. се отчитат 19 по-малко загинали участници.", "date": "2018.10.06", "title": "МВР: 35 души са пострадали при катастрофи в страната през изминалото денонощие"}
{"url": "http://www.focus-news.net/news/2018/10/06/2575262/ministar-neno-dimov-27-mlrd-lv-sa-shtetite-ot-obzhalvaniya-na-ekoproekti-za-poslednite-11-godini.html", "text": "2,7 млрд. лв. са щетите от обжалвания на екопроекти за последните 11 години. Това каза министърът на околната среда и водите Нено Димов в интервю с „Денят започва с Георги Любенов“ по  БНТ . \r\n„Имах една идея, която е на път вече да се реализира, като получих подкрепата от Полша и Словакия, Румъния и Унгария. Те ще подкрепят една нота, която България ще представи на Съвета на министрите, като все още не е ясно за Чехия и Люксембург – с тях още водим преговори. Идеята е, когато цената на един продукт, както са дизеловите автомобили например, падне изкуствено, този, който изкривява пазара, да носи отговорността за това. И искаме това за всички държави“, каза още Димов, като посочи, че това трябва да бъде решено на наднационално ниво, защото не може да има двоен стандарт.  \r\n„И това ще поискаме от Европейската комисия другата седмица - който изкривява, трябва да понесе отговорността за това изкривяване. Искаме да се направи съответния регламент и всяка държава, която води до изкривяване на пазара да, носи отговорността затова. За да не стане Източна Европа депо за стари автомобили. Старите автомобили, първо, замърсяват повече въздуха и, второ, животът им е по-кратък и стават отпадък. Смятам, че като седем държави го заявим, ЕК ще погледне сериозно“, обясни министърът. \r\nПопитан за един от най-сериозните проблеми на екологията - противопоставянето „зелените“ на инвеститорите, той отговори: „Само балансът между двете може да бъде успешен. Според проучване по 1 млн. лв. са се губили всеки ден през тези години заради обжалвания по екопроекти, но ние не можем да се лишим от тези обжалвания. 2,7 млрд. лв. са щетите за тези 11 години. За сравнение за същия период от природни бедствия са нанесли щети за около 1,8 млрд. лв. – тоест природните бедствия са нанесли почти двойно по-малко щети. Но не можем да се лишим от обжалвания, защото те са право на една демократична държава.“ \r\nДимов коментира и темата за подмяна на ски съоръженията на Витоша. „Знам, че е имало работна група, която ми е изпратила доклад, но до този момент не е инициирана промяна на плана. При всички положения трябва да могат да се променят тези стари съоръжения. Трябва да може да бъде разрешено, така че хем да запазим природата, хем да може софиянци да използват съвременни съоръжения за спорт и за туризъм“, обясни той.", "date": "2018.10.06", "title": "Министър Нено Димов: 2,7 млрд. лв. са щетите от обжалвания на екопроекти за последните 11 години"}
{"url": "http://www.focus-news.net/news/2018/10/06/2575261/pazardzhik-v-rakitovo-se-provezhda-polumaraton-posveten-na-106-godini-ot-nachaloto-na-balkanskata-voyna.html", "text": "В Ракитово ще отбележат 106 години от избухването на Балканската война с традиционния полумаратон „Ремово-Блатца-Ракитово-2018“. Това съобщи за  Радио „Фокус“ – Пазарджик  Свилен Топчиев, председател на Сдружение „Суткя“. По думите му това е 6-тото поредно издание на полумаратона, в който могат да участват всички записани и преминали задължителен предсъстезателен медицински преглед, извършен в здравно заведение три дни преди проявата или 1 час преди старта.  \r\n„Състезанието ще започне в 10.00 часа. Дистанциите са 5, 10 и 20 километра, като първата - от 5 км, включва маршрута Блатца-Ракитово, 10 км -  Ремово-Партизанска чешма-Блатца-Ракитово, и 20 км - Ремово-Кемалица-Партизанска чешма-Блатца-Ракитово. Първенците от всяка дистанция получават купа, а първите трима получават и медали. Предвидени са и парични награди. Всички участници, независимо от реда на пристигане, получават грамоти за участие. Награждаването ще се проведе след приключване на всички дистанции пред паметника на генерал Стилиян Ковачев в центъра на град Ракитово“, отбеляза Топчиев и допълни, че пред паметника ще бъдат поднесени венци и цветя. Той уточни, че награди са предвидени също за най-малкия и най-възрастния участник в полумаратона. \r\nВаня НИКОЛОВА", "date": "2018.10.06", "title": "Пазарджик: В Ракитово се провежда полумаратон, посветен на 106 години от началото на Балканската война"}
{"url": "http://www.focus-news.net/news/2018/10/06/2575248/zoran-zaev-izborite-sa-neizbezhni-ako-opozitsiyata-reshi-da-vazprepyatstva-badeshteto-na-makedoniya.html", "text": "Ако опозицията се опита да възпрепятства бъдещето на Македония в ЕС и НАТО поради лични интереси, управляващата коалицията ще трябва да отиде на предсрочни парламентарни избори, заяви македонският премиер Зоран Заев в интервю пред BHTV1, предава  скопското електронно издание „Фактор“ . \r\n„Ще направим всичко, за да осигурим необходимото мнозинство в парламента за конституционните промени. Все пак, ако опозицията се опита да възпрепятства бъдещето на Македония само поради лични интереси, изборите са неизбежни“, констатира министър-председателят. \r\nЗаев заяви, че е убеден, че опозицията подкрепя влизането на страната в ЕС, но поради лични сметки прави, „каквото си иска“. \r\n„Дори и лидерът на опозицията, който бойкотира референдума, ако го питате ще каже „да“ за ЕС и НАТО и вярвам, че това е истина. Но той иска неговата партия да се върне на власт и с тези си аспирации заплашва бъдещето на страната ни. Бъдещето на Македония е под въпрос и всички носят голяма отговорност за това, което е над мен, над лидера на опозицията и политическите партии“, обясни премиерът. \r\nПопитан дали въпросът е бил причината за слабата явка на референдума, Заев заяви: „Всички сме за ЕС и НАТО и сме наясно, че няма да има нито ЕС, нито НАТО, без договор с Гърция“. \r\nПревод и редакция:", "date": "2018.10.06", "title": "Зоран Заев: Изборите са неизбежни, ако опозицията реши да възпрепятства бъдещето на Македония"}
{"url": "http://www.focus-news.net/news/2018/10/06/2575260/afp-evropa-e-razdelena-na-dve-za-gey-brakovete.html", "text": "Референдумът в Румъния този уикенд за дефиниране на брака изрично между мъж и жена подчертава голямото разделение на Изток и Запад в Европа по отношение на съюзите на лица от един и същи пол, коментира  AFP . Западна Европа: Пионери \r\nПрез 2001 г. Холандия стана първата страна в света, която позволи на гей и лесбийски двойки да сключват граждански брак \r\nПетнадесет европейски държави я последваха: Белгия, Великобритания (но не и Северна Ирландия, която приема само съжителството), Дания, Финландия, Франция, Германия, Исландия, Ирландия, Люксембург, Малта, Норвегия, Португалия, Испания и Швеция, а Австрия трябва да се присъедини се през следващата година. \r\nВ няколко от тези страни гей браковете са били предшествани от граждански партньорства, които са с по-малко права, като Дания е пионер през 1989 г. \r\nНякои европейски държави все още позволяват само такива партньорства, а не брак, включително Хърватия, Кипър, Чехия, Гърция, Унгария, Италия и Швейцария. \r\nСловенците също позволяват гражданското партньорство, но през 2015 г. отхвърлиха на референдум предложение за легализиране на гей браковете. Забрани на изток \r\nПрез юни 2018 г. чешкото правителство подкрепи проектозакон, който ще направи страната първата посткомунистическа страна-членка на Европейския съюз, която да легализира брака между лица от един и същи пол. \r\nНо повечето източноевропейски държави не допускат нито хомосексуални партньорства, нито бракове, включително България, Латвия, Литва, Полша, Румъния и Словакия. \r\nПрез 2014 г. Естония стана първата бивша съветска република, която позволи граждански съюзи на лица от един и същи пол. \r\nВ Русия хомосексуалността се смяташе за престъпление до 1993 г. и психическо заболяване до 1999 г. Сега е законно, но законът от 2013 г. обаче наказва насърчаването на хомосексуалността сред малолетните.  Западът се отваря към осиновяването на деца от гей двойки  \r\nЗападна Европа също така е пионер в даването права на двойките от един и същи пол да осиновяват деца, независимо дали в рамките на брак или гражданско партньорство. \r\nТова е разрешено в Австрия, Белгия, Великобритания, Дания, Франция, Германия, Малта, Холандия, Испания и Швеция. \r\nДруги държави, като Финландия и Словения, позволяват на гейовете да осиновяват децата на партньора си. \r\nЗа лесбийките в Австрия, Белгия, Великобритания, Холандия, Испания и скандинавските страни се допуска „медицинско пресъздаване“. Франция проучва дали да предприеме такова действие. \r\nПовечето европейски държави обаче забраняват сурогатното майчинство, въпреки че използването на заместващи майки е позволено - доколкото те не са платени - в Белгия, Великобритания и Холандия. По изключение, през 2014 г. Гърция разреши платена сурогация. \r\nИзвън Европа, хомосексуалните двойки могат да се женят и в Канада от 2005 г. насам, а в САЩ от 2015 г. насам, както и в четири латиноамерикански страни: Аржентина, Бразилия, Колумбия и Уругвай. \r\nЮжна Африка през 2006 г. стана единствената африканска нация, която позволи сключването на гей бракове. \r\nПревод и редакция:", "date": "2018.10.06", "title": "AFP: Европа е разделена на две за гей браковете"}
{"url": "http://www.focus-news.net/news/2018/10/06/2575259/ministar-neno-dimov-ideyata-na-novata-programa-za-chistiya-vazduh-e-da-napravim-taka-che-na-pazara-da-ne-badat-dopuskani-niskokachestveni-vaglishta-i-briketi.html", "text": "Идеята на новата програма за чистия въздух е да направим така, че на пазара да не бъдат допускани нискокачествени въглища. Това каза министърът на околната среда и водите Нено Димов в интервю с „Денят започва с Георги Любенов“ по  БНТ . \r\n„В Националната програма за чистия въздух основният проблем е точно битовото отопление. Това, което е дадено в доклада на Световната банка, е, че то замърсява около 9 пъти повече отколкото автомобилния транспорт. Естествено това е средно за страната, има големи градове, при които основното замърсяване е от автомобилите. Но 9 пъти разлика е съществена, като тук говорим за твърдо гориво – и за дърва, и за въглища, и за брикети. Така че това е основният елемент, към който са насочени мерките в този национален план, който предстои да стане и правителствен документ“, обясни Димов. \r\nТой посочи, че програмата предвижда 6-годишен план за подобряване качеството на въздуха. „Основните изследвания са за подмяната на уредите, които съществуват в момента, с алтернативен начин на отопление. Този документ е насочен най-вече към местната власт, за да може да тя сама прецени как да инвестира ограничения ресурс, който има, за да постигне максимален ефект“, коментира министърът.  \r\nДимов обясни, че предстои през следващото тримесечие да бъде отворен ресурс от оперативната програма за въздух, на който бенефициент ще бъдат общините. „Това са около 115 млн. лв., които са крайно недостатъчни. Но при срещата ни с ЕК, чиито представители пристигат в София за окончателни срещи след две седмици, ще искаме да бъдат включени определен брой общини, които отговарят на дадени условия, така че на тази база да можем да договорим по-сериозен ресурс през следващия програмен период, който да бъде достатъчен за всички общини“, коментира той. \r\nПо думите му идеята на новата програма е на пазара изобщо да не бъдат допускани въглища и брикети, които не отговарят на условията. „Ще се изисква от производителите и вносителите да представят сертификати. До хората не трябва да се допуска възможност да си купят нискокачествени въглища“, каза още Димов и посочи, че това няма да доведе до голяма промяна в цените. \r\n„Ако говорим за битовото отопление, вероятно част от програмата ще помогне на домакинствата да си купят нови уреди. Давайки на общините този ресурс, те ще решат как да помогнат на домакинствата да си подменят уредите. Идеята е промяната да стане първо чрез стимул, после чрез оттегляне от пазара. Трябва да развием така икономиката, че да бъдем по-богати. Развитата икономика и държава, която има определено ниво на стандарт, е тази която развива устойчива околна среда. Когато можете да си позволите алтернативен начин на отопление, най-малкото ще се замислите. Така че връзката между качеството на живот, богатството на една държава и опазването на околната среда е много близка“, обясни министърът на околната среда и водите.", "date": "2018.10.06", "title": "Министър Нено Димов: Идеята на новата програма за чистия въздух е да направим така, че на пазара да не бъдат допускани нискокачествени въглища и брикети"}
{"url": "http://www.focus-news.net/news/2018/10/06/2575266/ria-novosti-silno-zemetresenie-razlyulya-sitsiliya-ima-postradali.html", "text": "Земетресение с магнитуд 4.8 се е случило в Сицилия в нощта срещу събота в провинция Катания, съобщи Националният институт по геофизика и вулканология на Италия, предава  РИА Новости . \r\nСеизмолозите са регистрирали първия трус в 02:34 часа (03:34 българско време). Епицентърът на земетресението е бил на дълбочина 9 км в района на градчето Санта Мария ди Ликодия. Жителите на много големи сицилийски градове, включително Катания, Месина и Сиракуза са усетили силно колебанията на земната повърхност. След първото земетресение учените са регистрирали още около 20 вторични труса, включително няколко с магнитуд по-голям от 2.0. Не е изключено това земетресение да е свързано с активността на вулкана Етна. \r\nПо информация на местната противопожарна служба, в Санта Мария ди Ликодия, както и в съседните села Биянкавила и Адрано са се срутили частично няколко сгради, а няколко души са получили леки наранявания и са били хоспитализирани. Сицилийските медии съобщават, че в тези населени места жителите са излезли от домовете си от страх и са прекарали цялата нощ под открито небе.  \r\nРИА припомня, че сеизмичната активност на Апенините не прекъсва. Земетресения с магнитуд 4.2 и 4.7 се случиха през април в Централна и Южна Италия. \r\nРазрушително земетресение с магнитуд 6.0 разтресе Италия в нощта срещу 24 август 2016 година. Стихийното бедствие засегна три области – Лацио, Марке и Умбри. Тогава загинаха 299 души, няколко стотин бяха ранени, а повече от 4500 останаха без покрив над главата. По официалните оценки щетите бяха на стойност 4 милиарда евро. \r\nПревод и редакция:", "date": "2018.10.06", "title": "РИА Новости: Силно земетресение разлюля Сицилия, има пострадали"}
{"url": "http://www.focus-news.net/news/2018/10/06/2575265/dobrich-normalno-se-osashtestvyava-dvizhenieto-po-republikanskata-patna-mrezha-na-teritoriyata-na-oblastta.html", "text": "Нормално се осъществява движението по републиканската пътна мрежа на територията на област Добрич, предаде репортер на  Радио „Фокус“ – Варна . Продължават ремонтните дейности в част от пътната инфраструктура в областта. Движението по път II-29 Варна – Добрич в участъка от км 25+830 до км 43+515 се осъществява с повишено внимание поради частични ремонтни дейности на асфалтовата настилка, като трафикът е регулиран с пътни знаци. По пътя Добрич – Силистра от км 36+760 до км 38+000 и от км 99+500 до км 105+400 движението се осъществява с повишено внимание поради ремонтни дейности на асфалтовата настилка. Трафикът по Околовръстния път на Добрич от км 7+824 до км 16+539 също се осъществява с повишено внимание поради частични ремонтни дейности на асфалтовата настилка. \r\nМарияна ВАЛЕНТИНОВА", "date": "2018.10.06", "title": "Добрич: Нормално се осъществява движението по републиканската пътна мрежа на територията на областта"}
{"url": "http://www.focus-news.net/news/2018/10/06/2575268/plovdiv-paten-intsident-mezhdu-lek-avtomobil-i-mototsiklet-e-stanal-na-vhoda-na-selo-brestnik.html", "text": "Пътен инцидент между лек автомобил и мотоциклет е станал на входа на село Брестник, съобщи слушател на  Радио „Фокус“-Пловдив . Катастрофата е станала преди около около 1 час. Мотоциклетът е паднал зад автомобила, а каската на мотоциклетиста е изхвърчала пред колата. Движението в района е затруднено. На мястото все още няма полицейски екип или линейка. Няма информация за загинали хора. \r\nМария РУСЕВА Очаквайте подробности!", "date": "2018.10.06", "title": "Пловдив: Пътен инцидент между лек автомобил и мотоциклет е станал на входа на село Брестник"}
{"url": "http://www.focus-news.net/news/2018/10/06/2575264/anadolska-agentsiya-bosna-i-hertsegovina-glasuva-na-izbori-v-nedelya.html", "text": "Босна и Херцеговина (БиХ) отива на избори в неделя, когато ще определя умопомрачителен брой национални и под-национални президенства, парламенти и събрания в една от най-сложните политически системи на света, пише  „Анадолската агенция“ . \r\nБиХ има два ентитета, 10 кантона и автономен регион. Сложната политическа структура на страната, тежката икономическа криза, безработицата и спомените от войната правят тези избори още по-сложни, отбелязва турската агенция. \r\nГласоподавателите ще избират национален парламент, трима членове на националното президентство, парламенти на двата ентитета и други тела. Те трябва да изберат народни пратеници в двата съвета – на Федерация Босна и Херцеговина (ФБиХ) и Република Сръбска (РС), двата конституционни ентитета в страната. \r\nИзбирателите ще гласуват и за членове на парламентите в десетте кантона на Босна. \r\nПетнадесет кандидати – шестима бошняци, петима хървати и четирима сърби – ще се състезават за ротационното председателство на тричленното Президентство на БиХ. Бошняшки кандидати \r\nСефик Дзаферович (Партия на демократическото действие- СДА), Фахрудин Радончич (Съюз за по-добро бъдеще на БиХ), Денис Бечирович (Социалдемократическа партия на БиХ), Сенад Сепич (Независимият блок – НБ), Мирсад Хаджикадич (независим кандидат) и Амер Йерлагич (Партия за БиХ). Хърватски кандидати \r\nЙерко Иванкович Лиянович (Народна партия за работа и усъвършенстване), Дияна Зеленика (Хърватски демократически съюз 1990), Бориса Флатар (Нашата партия – НС), Желко Комсич (Демократически фронт – ДФ). Сръбски кандидати \r\nМилорад Додик (Съюз на независимите социалдемократи – СНСД), Миряна Попович (Сръбска прогресивна партия – СНС), Гойко Кличкович (Първа сръбска демократическа партия – Първа СДС), Младен Иванич (Съюза за победа). 67 политически партии, 34 независими кандидата, 34 съюза \r\nИзборните власти на БиХ допуснаха до вота 67 партии. Това е най-големият брой от 2002 година. \r\nНа изборите ще се явят 34 независими кандидата и 34 съюза за различните нива на държавните институции. \r\nОбщо, близо 7500 кандидата ще се състезават за 518 поста, което означава по 14 души за всяка свободна позиция. \r\nСпоред данните на местната избирателна комисия, в страната има регистрирани 3 352 933 гласоподаватели плюс 78 хиляди избиратели в чужбина. \r\nПревод и редакция:", "date": "2018.10.06", "title": "„Анадолска агенция“: Босна и Херцеговина гласува на избори в неделя"}
{"url": "http://www.focus-news.net/news/2018/10/06/2575257/d-r-atanas-kambitov-kmet-na-blagoevgrad-traditsiite-sa-ni-sahranili-prez-godinite.html", "text": "Кметът д-р Атанас Камбитов официално откри Първи детски фолклорен фестивал „Ритми и багри“ в Благоевград. Той приветства присъстващите, като ги поздрави за празника на града и фестивала, съобщиха от пресцентъра на  Община Благоевград . „Имаше спор за броя на участниците в Първото издание на „Ритми и багри“. 350 или 500 са. Това няма значение, защото това са деца от цяла България. И те трябва да помнят Благоевград , да знаят, че ние днес честваме нашия 3 март или 106 години от Освобождението. Има нещо много символично, защото отдавайки памет на всички онези революционери, войни, истината е, че традицията- песните и танците също са ни съхранили през тези много трудни години“, каза кметът Камбитов в приветственото си слово и пое  ангажимент фестивалът да се превърне в традиция. Първият по рода си фестивал в областния център на Пиринско бе част от богатата програма по повод 106-годишнината от Освобождението на Горна Джумая и Пиринска Македония и присъединяването им към Майка България. Благоевград е представен от два танцови ансамбъла- „Пиринче“ и „Пиринска китка“.  Програмата на фестивала продължава и днес.", "date": "2018.10.06", "title": "Д-р Атанас Камбитов, кмет на Благоевград: Традициите са ни съхранили през годините"}
{"url": "http://www.focus-news.net/news/2018/10/06/2575270/api-vazstanoveno-e-dvizhenieto-po-pat-i-8-sofiya-kalotina-pri-km-39.html", "text": "Възстановено е движението по път I-8 София - Калотина при км 39. Това съобщиха от пресцентъра на  Агенция \"Пътна инфраструктура\"  (АПИ). Трафикът временно се осъществяваше в една лента поради пътнотранспортно произшествие.", "date": "2018.10.06", "title": "АПИ: Възстановено е движението по път I-8 София - Калотина при км 39"}
{"url": "http://www.focus-news.net/news/2018/10/06/2575272/plovdiv-chetiri-rayona-v-asenovgrad-i-selata-patriarh-evtimovo-i-vasil-levski-sa-bez-voda-zaradi-avarii.html", "text": "Няколко населени места в Пловдивска областта без вода заради аварии, съобщиха за  Радио „Фокус“-Пловдив  от ВиК-Пловдив. До 11.00 часа поради авария на спирателен кран без вода са домакинствата в бл. 248 в ж. к. „Тракия“ в Пловдив. До 17.00 часа живеещите на ул. „Смилево“ № 30 също ще са без вода, поради авария на водопровод. Жителите на кварталите „Изток“, „Запад“, „Свети Георги“ и централната градска част на Асеновград, ул. „Земеделска“ в Карлово и на селата Патриарх Евтимово, Васил Левски, Дъбене, ул. „Стадиона“ в Ягодово и ул. „Васил Левски“ №14 в Първенец са със спряно водоподаване. То ще бъде възстановено след отстраняване на авариите. \r\nМария РУСЕВА", "date": "2018.10.06", "title": "Пловдив: Четири района в Асеновград и селата Патриарх Евтимово и Васил Левски са без вода заради аварии"}
{"url": "http://www.focus-news.net/news/2018/10/06/2575273/ministar-mladen-marinov-shte-ima-po-dobar-kontrol-ako-zakonat-za-dvizhenie-po-patishtata-se-razdeli-na-tri-za-dvizhenieto-za-patnite-prevozni-sredstva-i-za-vodachite.html", "text": "Ще има по-добър контрол, ако Законът за движение по пътищата се раздели на три – за движението, за пътните превозни средства и за водачите. Това каза министърът на вътрешните работи Младен Маринов в интервю за предаването „Седмицата“ по  Дарик радио . \r\nПопитан къде бърка България в организацията на движението по пътищата, Маринов коментира, че МВР се опитва да отговори на този въпрос, привличайки други институции. „Наистина има проблеми с пътната безопасност и ние правим всичко възможно да влияем на този проблем. Той касае общата работа на много институции и може би има проблем в координацията. Единият проблем e чисто финансов, тъй като за изграждане на пътищата са необходими много средства. Другият проблем са превозните средства, по-голямата част от които са стари и неотговарящи на условията. Третият много важен проблем е поведението на водачите - по някакъв начин им се внушава, че всичко друго е виновно, но не и самите те и това трябва да се промени“, каза още Маринов и посочи, че хората трябва да разберат, че съдбата е в техните ръце, защото според статистика в 96% от случаите катастрофите са по вина на водачите. „Основната ни дейност е да засилим контрола. Част от техническите средства вече са закупени и дават своя принос. Следващата стъпка е да изградим единен център за обработка на нарушенията, което ще повиши с 50% ефективността на тези средства“, каза още министърът. \r\nНа въпрос дали има ефект от увеличаването на глобите по пътя, той отговори, че само по себе си то е добро, но трябва да е в комплекс от действия. „Ако глобата е висока, но няма гаранция, че тя ще бъде платена, няма смисъл от нея. Трябва да има неотменност на наказания – т.е. ако някой е нарушил, той трябва със сигурност да си поеме отговорността“, каза Маринов. Той посочи, че се работи в посока разделяне на закона за движение по пътищата на три – за самото движение по пътищата, за пътните превозни средства и за водачите. „Така ще се разделят по-добре отговорностите за контрола, за да може да има ясни институции, които да стоят зад тези отговорности. Идеята е да освободим ресурса на МВР да върши точно тази работа, за която се изискат полицейски правомощия, а именно контрол на пътя, контрол на водачите и т.н.“, коментира вътрешният министър. \r\nПопитан дали е за или против идеята за видео регистратори във всяка кола, Маринов отговори, че я подкрепя. „Така ще се избегнат много конфликти с останали участници в движението и ще помогне на нас като органи, които обслужват местопроизшествия. Мисля, че това ще действа дисциплиниращо на шофьорите, но законодателят ще реши“, коментира той.", "date": "2018.10.06", "title": "Министър Младен Маринов: Ще има по-добър контрол, ако Законът за движение по пътищата се раздели на три – за движението, за пътните превозни средства и за водачите"}
{"url": "http://www.focus-news.net/news/2018/10/06/2575277/d-r-gergana-kolarova-psagbal-sveta-sofiya-riskat-ot-rak-na-gardata-e-po-visok-pri-nasledstvena-obremenenost-i-pri-priem-na-nepredpisani-hormonalni-preparati.html", "text": "Единият от случаите на риск от рак на гърдата е приемът на хормонални препарати, без това е контролирано и предписано от лекар. Безспорно водеща и на първо място е наследствената обремененост, и то по първа линия. Това каза в интервю за  Агенция „Фокус“  изпълнителният директор на ПСАГБАЛ „Света София“ д-р Гергана Коларова по повод тазгодишната информационна и профилактична кампания за борба с рака на гърдата през октомври. „Визира се сестра, майка, баба по майчина линия. Когато има наследствена обремененост, жените трябва да бъдат изключително внимателни. Да имат завишена отговорност към себе си“, обясни тя. „Да провеждат редовни профилактични прегледи - това е единственият начин за превенция на заболяването“, обяви Гергана Коларова. „Ако някой в домашни условия открие нещо в гърдата, което го смущава, е добре да се обърне към специалист веднага“, заяви изпълнителният директор на ПСАГБАЛ „Света София“. „Не изключвам и групата от пациентки, които и по двете линии в семейството им има доста хора, заболели от други видове карциноми“, уточни д-р Коларова и допълни, че такива пациентки с по-високо заложена степен на карциногенеза трябва да обръщат внимание не само на гърдите, а на всички останали органи. \r\nБиляна ИВАНОВА Пълния текст на интервюто четете в „Мнение”", "date": "2018.10.06", "title": "Д-р Гергана Коларова, ПСАГБАЛ „Света София“: Рискът от рак на гърдата е по-висок при наследствена обремененост и при прием на непредписани хормонални препарати"}
{"url": "http://www.focus-news.net/news/2018/10/06/2575250/s-1-sm-se-e-ponizhilo-nivoto-na-reka-dunav-pri-svishtov-za-izminaloto-denonoshtie.html", "text": "С 1 см се е понижило нивото на река Дунав при Свищов за изминалото денонощие. Това съобщиха от  Хидрометеорологичната станция в града . Водният стоеж на реката е 29 см, а температурата на водата 16.6 градуса. И днес над българския участък на река Дунав ще е предимно слънчево. В часовете преди обяд на места има мъгла и видимостта е намалена, но до пладне слънцето ще се покаже навсякъде. Ще духа до умерен вятър от изток. Максималните температури ще са между 20° и 22°.", "date": "2018.10.06", "title": "С 1 см се е понижило нивото на река Дунав при Свищов за изминалото денонощие"}
{"url": "http://www.focus-news.net/news/2018/10/06/2575278/blagoevgrad-masovo-krashtene-shte-se-provede-v-hram-vavedenie-bogorodichno-v-grada-na-7-oktomvri.html", "text": "За първи път Благоевград е домакин на масово кръщене, част от второто издание на „Направи го за България“. Това съобщиха от пресцентъра на  Общината . Събитието ще започне в 12.30 часа на 7 октомври в храм „Въведение Богородично“ в Благоевград с първата от общо две групи бебета, като се очаква инициативата да приключи до 13.30 ч.     \r\nСъбитието е част от Националното кръщене, с което приключва второто издание на кампанията на „Движение за национална кауза“ (ДНК), с фокус върху демографските показатели в България. Успехът на кампанията „Направи го за България“ се дължи на обединяването и съвместната работа на неправителствения сектор, бизнеса, църквата, местната власт, популярни личности и обществото. Инициативата се провежда под патронажа на патриарх Неофит. \r\nОфициален гост на събитието ще бъде Мария Гроздева, която е посланик на каузата на Движение за национална кауза.", "date": "2018.10.06", "title": "Благоевград: Масово кръщене ще се проведе в храм „Въведение Богородично“ в града на 7 октомври"}
{"url": "http://www.focus-news.net/news/2018/10/06/2575274/ombudsmanat-maya-manolova-bolnitsata-vav-vidin-se-opitva-da-prehvarli-otgovornostta-za-smartniya-sluchay-na-pochinaliya-patsient.html", "text": "В резултат на ненаправена хемодиализа във Видин, един човек е починал. Най-грозното е опитът на хората от болницата да прехвърлят отговорността на починалия. Мъжът не е пропускал диализа, имал е семейство, той е бил отговорен към себе си. Това каза омбудсманът Мая Манолова в предаването  „Тази събота”  по  бТВ . „Имах множество жалби през последните месеци. Написала съм много препоръки, водила съм разговори. Хората се оплакват, че апаратите са стари, битовите условия са мизерни”, коментира омбудсманът. По думите ѝ хората, които подавали жалби, били заплашвани. \r\n„Оказа се, че във Видин има друг диализен център, който е подал документи за лиценз, но министерството не е произнесло в необходимия срок”, допълни още Манолова. \r\nПо думите ѝ в първите дни на аварията от болницата не били осигурили транспорт за болните до съседните градове. „Ако във Видин имаше алтернатива, нямаше да се стигне до тази ситуация. В момента има и друг човек в много тежко състояние”, каза още омбудсманът.", "date": "2018.10.06", "title": "Омбудсманът Мая Манолова: Болницата във Видин се опитва да прехвърли отговорността за смъртния случай на починалия пациент"}
{"url": "http://www.focus-news.net/news/2018/10/06/2575279/a1-on-makedoniya-prokuraturata-na-kosovo-obvini-shestima-dushi-za-planirane-na-teroristichni-napadeniya.html", "text": "От косовската прокуратура съобщиха, че са повдигнали обвинения срещу шест лица за планиране на терористични нападения и набиране на бойци за екстремистки групировки, предава  македонският портал \"А1 Он\" , като се позовава на информация от сръбски и косовски медии. \r\nКакто съобщава ТАНЮГ, в съобщението не се уточнява за какви терористични нападения става дума. \r\nПрищинският вестник Gazeta Express пък уточнява, че те са обвинени за подготвяне на нападения в Косово и европейските страни, а сред целите им, по информацията на изданието, е била и KFOR. \r\nШестимата заподозрени са арестувани през юни тази година. \r\nПревод и редакция:", "date": "2018.10.06", "title": "„А1 Он“ (Македония): Прокуратурата на Косово обвини шестима души за планиране на терористични нападения"}
{"url": "http://www.focus-news.net/news/2018/10/06/2575271/d-r-gergana-kolarova-psagbal-sveta-sofiya-3600-3800-zheni-godishno-se-diagnostitsirat-s-rak-na-gardata-v-balgariya-broyat-na-zabolelite-se-uvelichava.html", "text": "Жените в България, които се диагностират с рак на гърдата годишно, са между 3600 и 3800. Бройката на заболелите се увеличава. Това каза в интервю за  Агенция „Фокус“  изпълнителният директор на ПСАГБАЛ „Света София“ д-р Гергана Коларова по повод тазгодишната информационна и профилактична кампания за борба с рака на гърдата през октомври. „Основното, което трябва да се знае, за рака на гърдата е, че е безсимптомен“, заяви тя. „Клиничните изследвания, които се правят регулярно всяка година, по собствена инициатива или защото се налага, не дават никакви отклонения от нормата“, обясни д-р Коларова. Тя уточни, че туморен маркер в норма не бива да успокоява пациентките, защото има случаи, в които всъщност процесът е напреднал.  \r\n„Важно е да се знае, че при младите ракът на гърдата е доста по-агресивен. При жените до 40-годишна възраст заболяването е изключително агресивно“, обяви Гергана Коларова. Според нея с непрекъснатото говорене за заболяването, митовете за него намаляват. Д-р Коларова допълни, че е важно да се знае и това, че заболяването иска сериозна лекарска намеса. „Иска и сериозна апаратура за диагностицирането, както и много опит, за да бъде отстранен проблемът качествено“, поясни тя. „Пациентките да не са толкова доверчиви към предложенията, които получават от страна на хора, изповядващи алтернативната медицина“, призова д-р Коларова.  \r\nБиляна ИВАНОВА Пълния текст на интервюто четете по-късно в „Мнение”", "date": "2018.10.06", "title": "Д-р Гергана Коларова, ПСАГБАЛ „Света София“: 3600- 3800 жени годишно се диагностицират с рак на гърдата в България - броят на заболелите се увеличава"}
{"url": "http://www.focus-news.net/news/2018/10/06/2575269/blagoevgrad-zapochna-predstavyaneto-na-uchastnitsite-v-parviya-detski-folkloren-tantsov-festival-ritmi-i-bagri-v-grada.html", "text": "Започна представянето на участниците в Първия детски фолклорен танцов фестивал „Ритми и багри“ в Благоевград, предаде репортер на  Радио „Фокус“-Пирин . Първи на сцената излезе Детски юношески фолклорен ансамбъл „Пиринска китка“ към Центъра за личностно и творческо развитие на децата на Благоевград. На сцената ще излязат деца от всички групи на ансамбъла – от малки до големи, като общо ще се представят над 80 участници в състава.  \r\nПрез целия ден площад „Македония“ ще бъде огласян от фолклорни произведения, тъй като и шестте ансамбъла, които участват във фестивала, ще представят едночасови програми на публиката. След „Пиринска китка“ на сцената ще се изявят и останалите 5 ансамбъла – „Пиринче“ от Благоевград, „Чудесия“ от Пазарджик, „Русчуклийче“ от Русе, „Родина“ от Варна и „All steps” от Ямбол. \r\nНатали СТЕФАНОВА", "date": "2018.10.06", "title": "Благоевград: Започна представянето на участниците в Първия детски фолклорен танцов фестивал „Ритми и багри“ в града"}
{"url": "http://www.focus-news.net/news/2018/10/06/2575275/geopolitikaru-referendumat-v-makedoniya-globalistite-zagubiha-zasega.html", "text": "В неделя в Македония се провали референдума, на който бе поставен ребром въпросът: „Подкрепяте ли перспективата за влизането в ЕС и НАТО чрез сключване на договор между Македония и Гърция“. Причината за провала е проста: народът реши да бойкотира мероприятието. Избирателната активност се оказа крайно ниска – само 36,87%. Мнозинството от тези, които гласуваха, избраха „европейския път“ на Македония. Но си струва да помним и тези, за които референдумът действително е изгоден и това явно не е народът, пише електронното издание на руското списание Geoполитика.ru в материал, представен без редакторска намеса. Истинските причини за референдума \r\nРеферендумът в Македония бе иницииран от западните сили, а в реализацията на проекта бяха вложени огромни средства. В навечерието на плебисцита страната бе посетена от някои от най-големите западни политици, включително германският канцлер Ангела Меркел, министърът на отбраната на САЩ Джеймс Матис и генералният секретар на НАТО Йенс Столтенберг. \r\nВсъщност, гласуването не беше за смяната на името, а за постепенната интеграция на Македония в западните институции (ЕС и НАТО). В този случай референдумът беше необходим само като етап от плана. \r\nЗа реализацията на плана не се погнусиха да използват и мръсни методи, включително директни заплахи срещу действащи политици (например, президентът Георги Иванов). Самият той, независимо от натиска, открито призова за бойкот на провокационното гласуване. Причини за провала \r\nРеферендумът се провали с гръм и трясък, защото македонският народ прояви солидарност с Иванов. Хората разбират геополитическата игра на запада и последствията от подобно решение (достатъчно е да се погледне Украйна с нейната „евроинтеграция“, за да изчезне всякакво желание в нормалния човек да следва налагания от Запада път. План „Б“ на глобалистите \r\nГлобалистите, разбира се, нямат никакво намерение да се предават. Веднага след проваления референдум евробюрократите поздравиха „македонския народ“. А Столтенберг дори призова политическите лидери да се „възползват от случая“, защото „вратите към НАТО са отворени и всички официални процедури трябва да бъдат завършени“. \r\nСега марионетъчното правителство на премиера Зоран Заев и неговите западни покровители ще се опитат да вкарат в действие план „Б“. Ако говорим за легалната страна от плана, то това ще бъдат нови избори. \r\nГеополитика.ру писа подробно за възможните сценарии в Македония, а Агенция „Фокус“ прилага статията след края на този текст. \r\nРадикалната програма цели ескалация, включваща активизация на албанските терористи. В навечерието на референдума се случи поредната ескалация в Косово, във връзка с което президентът на Сърбия се обърна към Москва с молба за помощ в случай на критична ситуация и приведе сръбската в повишена готовност. За пореден път всичко започна с провокация: албанските силоваци нарушиха съществуващите споразумения и заеха позиции край язовира Газивода. Ескалацията, разбира се, е директно свързана с македонските събития. Агенция „Фокус“ припомня: Главният редактор на аналитическия център „Геополитика.ру“ , генерален директор на Фонда за мониторинг и прогнозиране на разитието на културно-териториалните пространства, ръководител на администрацията на Международното „Евразийско движение“ и автор на редица книги на геополитическа тематика Леонид Савин, свързван с прочутия Александър Дугин, продължи серията си от материали на тема Македония с коментар за ситуацията в страната след подписването на договора за името и прогноза за четири възможни варианта на развитие на събитията“ \r\nСлед подписаното на 16 юни от премиерите на Македония и Гърция споразумение за преименуване на Република Македония в „Северна Македония“ в страната започнаха масови протестни акции. На 17 юни, когато голям брой демонстранти се събраха пред сградата на парламента, одобрил договора Ципрас-Заев, против тях бе използвана сила. Полицаите, повечето от които от албански произход, биха възрастни хора, жени и деца. Срещу демонстрантите бяха използвани специални средства, включително сълзотворен газ. След това през страната премина вълна от арести. \r\nНезависимо от ежедневните шествия на протестиращите в центъра на Скопие, на 20 юни македонският парламент ратифицира споразумението Ципрас Заев, то бе изпратено, съгласно конституцията, за подпис на президента Георги Иванов, но той категорично отказа да подписва този документ. На 20 юни президентът Иванов получи седем дни, за да постави своя подпис. \r\nАко договорът не бъде подписан, това ще предизвика нова политическа криза, която ще доведе до предсрочни парламентарни избори и промяна в баланса на силите. Западът няма нужда от подобни преобръщания на ситуацията. \r\nПървият сценарий предполага внасяне на импийчмънт на македонския президент Георги Иванов. За това са нужни две трети от гласовете на депутатите, или 81 мандата. Към момента поддръжниците на преименуването на републиката в „Северна Македония“, което ще открие пътя към влизането в НАТО, имат общо 69 гласа. Има сведения, че няклолко човека от опозиционната ВМРО-ДПМНЕ вече са подкупени. Тази опозиционна партия, която до скоро управляваше за период от 11 години, на практика бездейства, давайки мълчаливото си съгласие за промяната на името на страната. Нещо повече, забелязват се опити от страна на ВМРО-ДПМНЕ да дискредитират участниците в протеста и конкретно партия „Единствена Македония“, чиито представители открито участват в протестните акции. Отчитайки опортюнизма на ВМРО-ДПМНЕ, не е изключено да бъдат подкупени да гласуват в полза на импийчмънт още десетки депутати или чрез пари, или чрез шантаж. \r\nОсвен това, самият президент може да свали от себе си пълномощията заради оказвания върху него натиск. Отчитайки това, че срещу първия президент на Македония Киро Глигоров беше извършено покушение, а вторият президент Борис Трайковски загина при самолетна катастрофа (той отказваше да утвърди разделянето на страната в полза на албанците), беспокойството в Македония по повод съдбата на Георги Иванов е напълно обосновано. \r\nАко действително се реализира импийчмънт или доброволна оставка, ще се проведат избори за президент, който, най-вероятно, ще подпише злополучното споразумение (билет за влизане в НАТО). По-нататък ще последва промяна на македонската конституция и референдумът вече няма да играе никаква роля. Новопоявилата се „Северна Македония“ ще стане федерация и тогава разколът й на етно-религиозен принцип е практически неминуем. Това е голяма стъпка към появяването на „Велика Албания“ на Балканите. \r\nВторият сценарий предполага, че специалният представител на ООН за разрешаване на спора между Македония и Гърция Матю Нимиц (американски юрист, служил като помощник на президента на САЩ Линдън Джонсън) може да представи споразумението за промяна на името на страната за гласуване в ООН, за да може новата резолюция да отмени предишните резолюции 817 и 845. Нимиц ще координира директно действията си с посланика на САЩ в Македония Джес Бейли, а той ще дава указания на министъра на външните работи Никола Димитров. Този сценарий още не е пуснат в действие, но теоретично е възможен. \r\nСпоред третия сценарий кризата в Македония може да се удължи. Това също ще доведе до предсрочни парламентарни избори и вероятна промяна на вътрешнополитическия баланс. В този случай ще бъде задействан „план Б“, съгласно който албански въоръжени групировки ще започнат да завземат териториите, за които претендират, с перспектива за повтаряне на косовския сценарий в Македония. Под предлога за обезпечаване на сигурността в Македония там ще бъдат въведени войските на НАТО. Технически това не представлява трудност, тъй като натовският контингент е разположен в съседноо Косово, а при необходимост сили могат да бъдат прехвърлени от България и Гърция. Отчитайки това, че и двете държави имат исторически претенции към Македония, те с готовност ще откликнат на призива на Вашингтон и Брюксел да „поделят“ Македония. \r\nЧетвъртият вариант изхожда от друго възможно развитие на събитията при условие, че споразумението Заев-Ципрас не бъде реализирано в скоро време. Гражданските протести могат да наберат сили при активна подкрепа от македонската диаспора. Държавите, заинтересовани в стабилността на Македония и на първо място Сърбия и Русия, може да направят съответстващите ходове на международната арена. Министърът на външните работи на Сърбия Ивижа Дачич вече официално заяви, че Сърбия не одобрява договора за промяна на името на Македония. \r\nПо-нататък политически консултации с патриотическите сили в Македония и междунардоно-правова поддръжка могат да блокират възможността за по-нататъшни манипулации на Запада с бъдещето на тази република. \r\nПри осъществяването на всеки от първите три сценария, срещу македонската патриотическа опозиция ще има репресии. „Северна Македония“ ще влезе в НАТО, Алиансът ще обкръжи Сърбия отвсякъде и ще я превърне в следващата си жертва. Вероятна е и ликвидация на Македония – част от нейна ще отиде в Албания, а още две части – в Гърция и България. Македония ще спре да съществува като субект на международното право. \r\nЗападът действа много бързо и тази спешност е свързана с намерението да се снемат противоречията с Гърция до началото на срещата на върха на НАТО на 11-12 юли, отстранявайки формалните препятствия за приемането на Македония в Алианса.  \r\nПревод и редакция: Иван Христов \r\nПревод и редакция:", "date": "2018.10.06", "title": "„Geoполитика.ru“: Референдумът в Македония: Глобалистите загубиха (засега)"}
{"url": "http://www.focus-news.net/news/2018/10/06/2575280/veliko-tarnovo-70-godishen-mazh-e-s-opasnost-za-zhivota-sled-kato-e-bil-prebit-v-stopanskiya-dvor-v-selo-hotnitsa.html", "text": "70-годишен мъж е намерен в безпомощно състояние, след като е бил пребит, в стопанския двор на село Хотница, съобщиха за  Радио „Фокус“ – Велико Търново  от Областна дирекция на МВР - Велико Търново. Криминалисти от Велико Търново разследват случая.  \r\nСигналът е получен вчера сутринта. По данни на подателя същата сутрин, около 06.00 часа, във фургон в стопанския двор в село Хотница, е намерил в безпомощно състояние и с множество травми в областта на главата 70-годишен мъж от село Богатово. Той е работник в стопанския двор и живее във фургона, в който е намерен. Пострадалият незабавно е откаран във великотърновската болница с фрактури на черепа, контузия на мозъка и множество травми по главата, с опасност за живота.  \r\nНа местопроизшествието е извършен оглед от дежурна оперативна група при Районно управление на МВР – Велико Търново. Образувано е досъдебно производство по чл. 129, ал.2 от НК. Работата по изясняване на случая продължава под ръководството на Районна прокуратура- Велико Търново.", "date": "2018.10.06", "title": "Велико Търново: 70-годишен мъж е с опасност за живота, след като е бил пребит в стопанския двор в село Хотница"}
{"url": "http://www.focus-news.net/news/2018/10/06/2575284/varna-dvama-dushi-sa-s-opasnost-za-zhivota-sled-katastrofa-v-grad-suvorovo.html", "text": "Около 03.30 часа тази нощ в град Суворово е станала катастрофа. 28-годишният  водач на лек автомобил \"Опел\", на кръстовище, отнема предимството и блъска лека кола \"Фолксваген\". Това съобщиха от  ОДМВР - Варна . Вследствие на инцидента са пострадали четирима души. Двама от тях - водач и пътник (19 г.) от първия автомобил са настанени с различни травми в болнично заведение, с опасност за живота. Водачът на втория автомобил (26 г.) и неговият спътник (18 г.) са освободени за домашно лечение. По случая е образувано досъдебно производство.", "date": "2018.10.06", "title": "Варна: Двама души са с опасност за живота след катастрофа в град Суворово"}
{"url": "http://www.focus-news.net/news/2018/10/06/2575281/ministar-mladen-marinov-administratsiyata-na-mvr-e-svedena-do-minimuma-koyto-e-neobhodim-za-neynoto-funktsionirane.html", "text": "Администрацията на МВР е сведена до минимума, който е необходим за нейното функциониране. Това каза министърът на вътрешните работи Младен Маринов в интервю за предаването „Седмицата“ по  Дарик радио . \r\n„Обществото трябва да има уважение към полицая и да изпълнява неговите нареждания, когато те са дадени по законов ред, за да срещне и обратното отношение. Да, има колеги, които не спазват етиката, и ние взимаме мерки, когато установим нарушенията, но процесът е двустранен. Аз като бивш полицай и вече министър ще работя точно върху това – за да убедим обществото, че трябва да имаме по-високи заплати, ние трябва да му покажем, че работим за неговата сигурност. А това минава към отношението и към жертвите на престъпленията, и към гражданите, отиващи за чисто административни услуги“, обясни Маринов. \r\nТой посочи, че за да се смени целият автопарк на полицаите, се изискват много пари. „Използваме механизми, които са по програми на ЕС – например за високо проходими автомобили за държавите, които са външна граница на ЕС. Но си остава проблемът за дирекциите във вътрешната част на нещата и работим по въпроса да се завърши обществената поръчка“, коментира вътрешният министър. \r\nЗапитан дали има полицейско присъствие във всяко населено място, той отговори, че МВР се стреми към това. „Но няма как да има постоянно присъствие на полицай във всяко село например. МВР през годините е намалено с около 30% като личен състав. В момента разполагаме с определен ресурс, който тепърва се укрепва. Вече имаме около 1700 назначени, от които през това време около 600 напуснали. Т.е. имаме около 1100 полицаи, които работят на терен. Те са разпределени към областни дирекции, където има свободни места, за да се засили присъствието в малките населени места. И голяма част от тях са назначение в Дирекция „Жандармерия“, която е с мобилна централна функция“, обясни Маринов. Той обясни, че областните директори решават къде да има 24-часово полицейско покритие в зависимост от оперативната обстановка. \r\nПопитан дали са нужни съкращения в МВР, за да се икономисат средства, Маринов коментира, че системата работи в несигурност за служителите. „Смятам, че в момента администрацията на МВР е сведена до минимума, който е необходим за функционирането ѝ. Трябват пари за компютри и софтуери, за да се замени работата на човек. Ако има още съкращения, това означава да започне да куца обслужването на гражданите. Аз смятам, че част от административните услуги не трябва да се изпълняват от МВР, за да се освободи ресурс за изпълнение на чисто полицейска дейност. Така че нека да укрепим системата и да дадем възможност за по-дълъг хоризонт за развитие на полицаите и да търсим финансиране за техните основни нужди, за да бъдат те полезни за обществото“, каза вътрешният министър.", "date": "2018.10.06", "title": "Министър Младен Маринов: Администрацията на МВР е сведена до минимума, който е необходим за нейното функциониране"}
{"url": "http://www.focus-news.net/news/2018/10/06/2575285/ministar-nikolina-angelkova-pochti-1-milion-rumanski-turisti-sa-posetili-balgariya-prez-tova-lyato.html", "text": "Почти 1 милион румънски туристи са посетили България през това лято. Това каза министърът на туризма Николина Ангелкова в интервю за предаването „Седмицата“ по  Дарик радио . \r\n„За първите осем месеца на 2018 г. имаме над 6,9 млн. чуждестранни туристи, което е с ръст от почти 6%. Само за трите летни месеца имаме над 4,4 млн. чуждестранни туристи. Така че засега се движим в рамките на прогнозите на Министерството на туризма. Растат и приходите от международен туризъм. Само за лятото имаме над 1,2 млрд. евро приходи от чуждестранни туристи само за юни и юли, което е ръст от около 7%. Това сочи, че те харчат повече или идват по-платежоспособни туристи. От януари до юли имаме над 2 млрд. евро приходи от международен туризъм, което също е ръст от около 9%“, обясни Ангелкова. \r\nПопитана дали повечето от тези приходи остават в туроператорите, тя посочи, че според нея това не е така. „Големите туроператори ни помагат да представим България като желана дестинация. Когато цитираме приходите от международен туризъм, това са реално постъпленията в българската държавна хазна. А големите туроператори не са регистрирани в България“, коментира тя. \r\nМинистърът посочи, че за България туристически пазар номер едно това лято е Румъния. „Оттам имаме 33% ръст в сравнение от миналата година, което е една голяма цифра. За първите 8 месеца има почти 1 милион румънски туристи, втори са гърците с около 800 хил. туристи и трети са германците с около 650-700 хил. При руските туристи имаме спад с около 6% - те са около 400 хил.“, каза още министърът. \r\nАнгелкова посочи, че от Китай и Индия също има огромни ръстове на туристи. „От Китай имаме около 30 хил. китайски туристи, което е ръст от 15%. Но там имаме ограничението, свързано с липсата на директни полети, което се поставя като условие, за да може да се посети една дестинация. Имаме идея за общи продукти с други държави като Сърбия, които имат директни полети, за да можем да използваме това, което са постигнали нашите съседи, и заедно да изградим тези пакети“, коментира тя.", "date": "2018.10.06", "title": "Министър Николина Ангелкова: Почти 1 милион румънски туристи са посетили България през това лято"}
{"url": "http://www.focus-news.net/news/2018/10/06/2575282/dimitar-margaritov-kzp-noviyat-zakon-za-ipotechnite-krediti-dava-poveche-garantsii-za-predpazvane-na-potrebitelite-ot-neobmisleno-reshenie-i-ot-nekorektni-targovtsi.html", "text": "Действащият от две години Закон за кредитите за недвижими имоти на потребители дойде, за да систематизира разпокъсаната дотогава нормативна уредба в тази сфера и да гарантира на хората, че има ясни задължения към предоставящите такъв тип заеми финансови институции. Това коментира председателят на Комисията за защита на потребителите (КЗП) Димитър Маргаритов по телевизия Bulgaria On Air, съобщиха от пресцентъра на  КЗП .   \r\n„Новият закон урежда хипотезите, в които след тeгленето на ипотечен кредит нещо се обърква – дали поради причина, че потребителят е бил в затруднение да си погасява вноските, дали поради това, че кредиторът е бил неизряден спрямо клиента си, когато му е предоставял определени условия. Там се въвеждат и механизмите за контрол“, обясни Маргаритов. Важно е да се знае, че специално касаещите предсрочното погасяване на заема разпоредби на закона могат да бъдат приложени и по отношение на сключените преди влизането му в сила договори, а кредиторът няма право да утежнява финансово потребителя в тази хипотеза.  \r\nКредитодателите са длъжни непрекъснато и безплатно да  информират за своите условия. При напредването на преговорите, още преди сключването на договора за кредит, те следва да изготвят т. нар. Стандартен европейски формуляр. В него са описани кратко и ясно за конкретния кредит, който ще бъде отпуснат на конкретния потребител, каква ще бъде главницата, какви ще са разходите за проучването на кредитоспособността на потребителя, което е изключително важно при такъв тип заеми, разясни още Маргаритов.  \r\nВ студиото на „Денят On Air“ председателят на КЗП посочи, че новият закон за ипотечните кредити въвежда за първи път т.нар. „кредитни съветници“. „Даваме си Стандартния европейски формуляр. Макар в него сравнително ясно да е разписана информацията, поради специфичната материя не всички хора могат да я разберат. Кредитните съветници са лица, които нарочно, по занятие се занимават с това, регистрирани са в БНБ и дават съвети на потребителите, без това да представлява по никакъв начин оферта дали конкретният кредит да бъде взет или – не“, поясни той. По думите му това са гаранции, които би трябвало да препятстват възможността потребителят да бъде заблуден и принуден да плаща по-големи от договорените лихви или други такси, за които не е знаел при подписването на договора.  \r\nЗаконът дава срок от 14 дни след представянето на обвързващата оферта от страна на кредитодателя, в който потребителят следва да вземе окончателното си решение. Този период му осигурява допълнително време, в което може да прочете отново договора, да се консултира при необходимост, да сравни и други предложения и да се увери, че в крайна сметка прави информиран избор, каза още Маргаритов. Той препоръча хората да съпоставят повече оферти и да не се впускат в първото попаднало им предложение. Според него културата на потребителите се повишава и те са все по-склонни да взимат решения след информиран избор.", "date": "2018.10.06", "title": "Димитър Маргаритов, КЗП: Новият закон за ипотечните кредити дава повече гаранции за предпазване на потребителите от необмислено решение и от некоректни търговци"}
{"url": "http://www.focus-news.net/news/2018/10/06/2575267/ombudsmanat-maya-manolova-shte-napravya-vsichko-vazmozhno-zakonite-za-lichnata-pomosht-i-za-horata-s-uvrezhdaniya-da-se-glasuvat-po-nay-barziya-nachin.html", "text": "Ще направя всичко възможно законите за личната помощ и за хората с увреждания да бъдат внесени в пленарна зала и да бъдат гласувани по най-бързия начин, за да могат да започнат да действат от 1 януари 2019 г. Това каза омбудсманът Мая Манолова в предаването  „Тази сутрин”  по  бТВ . „Ако около тази кауза не могат да се обединят депутати от различните цветове, не знам кое може”, коментира Манолова. \r\n„Самият социален министър и неговият екип не са достатъчно настойчиви и смели. Тук трябва сърце и решимост. Какво пречеше наистина в рамките на това финансиране проектите да бъдат готови, те да не се чувстват излъгани и унизени”, каза още омбудсманът. \r\nМанолова отбеляза, че в петък са успели да върнат ключовите текстове като подкрепата за трудова и защитена заетост, за личната мобилност, за достъпната среда, както и финансовата месечна подкрепа. \r\n„Това, за което не успях да се преборя е ясен политически ангажимент, че ще бъде приет закона за личната помощ”, коментира Манолова. Агенция „Фокус” припомня:  В петък след повече от 5 часа обсъждане експертите от социалното, финансовото министерство и национално представителните организации бе постигнат консенсус по Закона за хората с увреждания. Предстои следващата седмица текстовете на закона да бъдат обсъдени в Националния съвет за интеграция на хората с увреждания. Участие в срещата отказаха майките на деца с увреждания, които обявиха, че готвят протести за следващата седмица.", "date": "2018.10.06", "title": "Омбудсманът Мая Манолова: Ще направя всичко възможно законите за личната помощ и за хората с увреждания да се гласуват по най-бързия начин"}
{"url": "http://www.focus-news.net/news/2018/10/06/2575286/kiril-drezov-prepodavatel-po-evropeyska-politika-politikata-na-zapada-se-podkrepya-ot-vse-po-malko-grazhdani-v-makedoniya-koeto-podlaga-na-izpitanie-i-zapada-i-evropeyskata-integratsiya.html", "text": "Политиката на Запада се подкрепя от все по-малко граждани в Македония, което подлага на изпитание и Запада, и европейската интеграция. Това каза в обзорното предаване „Метроном“ на  Радио „Фокус“  Кирил Дрезов, преподавател по европейска политика в университета Кийл, Великобритания. Според него Македония се поляризира и дестабилизира след референдума за името. Конституционно референдума е провален, поради слабата избирателна активност, обясни той. „Македония беше тласната към този договор с Гърция без в страната да има какъвто и да е консенсус. Гърция също беше бутана в тази посока. Там съвсем ясно няма мнозинство в подкрепа на договора. Европейският съюз игнорира конституционното и законовото положение и на основата на малцинството, което подкрепи договора, и бута Македония в нарушение с конституцията да прокарва въпросния договор. Ако се стигне до това без избори, а чрез бутане и подкупи, този договор ще има много ниска легитимност“ каза той. Според Дрезов от правителството на премиера Зоран Заев ще се опитат да привлекат на своя страна депутати от опозицията, но това би било възможно само ако гласуването за договора с Гърция е анонимно. България не трябва да се меси активно в тези процеси, каза още той. Според него страната ни защитава интернационални позиции, без да знае собствения си интерес, който според него е поддържането на близки контакти със съседните страни и техните управляващи.", "date": "2018.10.06", "title": "Кирил Дрезов, преподавател по европейска политика: Политиката на Запада се подкрепя от все по-малко граждани в Македония, което подлага на изпитание и Запада, и европейската интеграция"}
{"url": "http://www.focus-news.net/news/2018/10/06/2575283/harvatskiyat-chlen-na-prezidentstvoto-na-bih-boshnyatsite-iskat-da-napravyat-bosna-tsentralizirana-darzhava-i-da-ya-dominirat.html", "text": "Бошняците искат да доминират страната, но хърватските представители ще се постараят да предотвратят усилията им да превърнат Босна и Херцеговина (БиХ) в централизирана държава, заяви членът на Президентството на БиХ Драган Чович в интервю за австрийският ежедневник Die Presse, в което отбелязва  още, че евроатлантическите интеграционни процеси на Босна нямат алтернатива, предава  босненският телевизионен канал N1 . \r\nНа въпрос за връзката между плана за разрешаване на косовския въпрос и възможно отделяне на полу-автономният босненски ентитет Република Сръбска (РС) от БиХ, членът на президентството от хърватската общност отхвърли тази опция и я определи като невъзможна. \r\n„Трябва да сме наясно с факта, че някои сръбски политици може да се опитат да използват косовската сделка в своя полза и разбирам, че са пуснали такива информации в публичността, но не мисля, че има реална възможно за отделяне“, отговори Чович. \r\nСлед това от изданието са попитали политика как би се отразила евентуална размяна на територии между Косово и Сърбия върху неговата партия, Хърватският демократически съюз (HDZ BiH) и нейните идеи за отделяне от БиХ. \r\n„не, нямаме подобни идеи. Ние, босненските хървати, се чувстваме отговорни към нашата страна, но изискваме Босна, която гарантира равенството на всичките три съставни народа в страната – бошняци, сърби и хървати“, заяви Чович. „Бошняците искат да доминират и ние се опитваме да предотвратим превръщането на БиХ в централизирана държава“. \r\nЧленът на президентството на БиХ коментира също и факта, че Босна е „игрално поле“ за международните актьори, като САЩ, Европейския съюз, Русия и Турция. Той посочи, че сърбите смятат Русия за стълб на подкрепата, докато бошняците смятат същото за Турция. Според него, влиянието на САЩ е намаляло през годините, а ЕС не е успял да засили своето заради липсата на координация между страните-членки. \r\nНезависимо от тази ситуация, Чович увери, че БиХ иска да получи статут на кандидат за членство в Съюза, колкото може по-скоро. \r\nТой подчерта, че веднага след изборите, които ще се проведат в неделя, 7 октомври, страната ще изпрати необходимите отговори \tза „Върпосника на Европейската комисия“. \r\nПревод и редакция:", "date": "2018.10.06", "title": "Хърватският член на Президентството на БиХ: Бошняците искат да направят Босна централизирана държава и да я доминират"}
{"url": "http://www.focus-news.net/news/2018/10/06/2575288/sport-hamiltan-specheli-polpozishan-na-suzuka.html", "text": "Отборът на Мерцедес спечели една от най-лесната си квалификация дотук през сезона във Формула 1, точно когато големият конкурент Ферари трябваше да даде отпор. В битката за стартови позиции преди Гран При на Япония световният шампион и лидер в класирането Люис Хамилтън получи подарък от основните съперници, които тотално се провалиха в стратегиите си, заради променливото време над „Сузука”. Така британецът ще тръгне за 80-и път в своята кариера от първото място в Гран при надпревара. До него ще стартира съотборникът му Валтери Ботас, а третото място  остана за Макс Ферстапен. Голямата звезда на Ферари Себастиан Фетел ще потегли едва девети. Малка утеха за италианците е четвъртото място на Кими Райконен.", "date": "2018.10.06", "title": "Спорт: Хамилтън спечели полпозишън на \"Сузука\""}
{"url": "http://www.focus-news.net/news/2018/10/06/2575290/d-r-gergana-kolarova-psagbal-sveta-sofiya-nay-kovarnoto-pri-zabolyavaneto-rak-na-gardata-e-che-parvi-simptomi-nyama.html", "text": "При заболяването рак на гърдата най-коварното е, че реално първи симптоми няма. Това каза в интервю за  Агенция „Фокус“  изпълнителният директор на ПСАГБАЛ „Света София“ д-р Гергана Коларова по повод тазгодишната информационна и профилактична кампания за борба с рака на гърдата през октомври. „Единственият начин, по който би могло да се установи такова заболяване, е посещението при лекар. Няма симптоми, които да дадат някакъв знак“, заяви тя. „Горещо препоръчваме след вземане на душ поне веднъж в седмицата да се прави много нежна и фина палпация в областта на гърдите“, призова д-р Коларова. Тя обърна внимание на важността на профилактичния преглед. „Колкото по-рано се диагностицира един проблем в гърдата на жената и се уточни дали той е доброкачествен или злокачествен, нарастват шансовете за пълното му излекуване“, коментира изпълнителният директор на ПСАГБАЛ „Света София“. „Разковничето е в това заболяването да бъде хванато максимално рано и да бъде от вид, който да не е достатъчно агресивен и да бъде по-лесен и бърз в подаването на терапия“, каза още Гергана Коларова.  \r\nБиляна ИВАНОВА Пълния текст на интервюто четете по-късно в „Мнение”", "date": "2018.10.06", "title": "Д-р Гергана Коларова, ПСАГБАЛ „Света София“: Най-коварното при заболяването рак на гърдата е, че първи симптоми няма"}
{"url": "http://www.focus-news.net/news/2018/10/06/2575291/plovdiv-postradaliyat-mototsikletist-pri-katastrofata-na-vhoda-na-selo-brestnik-e-hospitaliziran-v-umbal-sv-georgi-s-kontuziya-na-glavata-nyama-opasnost-za-zhivota-mu.html", "text": "30-годишен е пострадалият мотоциклетист при катастрофата на входа на село Брестник, съобщиха за  Радио „Фокус“-Пловдив  от \"Центъра за спешна медицинска помощ\" в Пловдив. Мъжът е с контузия на главата и е хоспитализиран в УМБАЛ „Св. Георги“-Пловдив, без опасност за живота. \r\nПътният инцидент е станал около 09.50 часа между лек автомобил „Нисан“ и мотоциклет. Нанесени са материални щети на двете превозни средства.", "date": "2018.10.06", "title": "Пловдив: Пострадалият мотоциклетист при катастрофата на входа на село Брестник е хоспитализиран в УМБАЛ „Св. Георги“ с контузия на главата, няма опасност за живота му"}
{"url": "http://www.focus-news.net/news/2018/10/06/2575292/evrodeputatat-petar-kurumbashev-horata-se-interesuvat-zashto-se-harchat-taka-bezrazborno-sredstvata-ot-evropeyskiya-sayuz.html", "text": "Хората се интересуват защо се харчат така безразборно средствата от Европейския съюз. Това каза пред журналисти в Кюстендил евродепутатът от групата на Прогресивния алианс на социалистите и демократите в Европейския парламент Петър Курумбашев, предаде репортер на  Радио „Фокус” – Кюстендил . „Ние в момента продънихме ушите на цяла България с един софийски пример – плочките на „Граф Игнатиев”. Може да си представите, че този ремонт струва 20 милиона, което горе-долу е бюджета на една община от ранга на Дупница или Кюстендил за цяла година”, заяви Петър Курумбашев. По думите му хората от автобусния и товарен бранш се интересуват от европейските директиви. „Имаше голяма битка по пакета за мобилност, която ние за сега удържахме положението като български евродепутати. Хората се интересуват и това, дали ще има европейски средства в следващите 7 години. Тук искам да разсея една спекулация, защото някой казваше, че каквото се направи до 2021 година, след това всичко спира, не е вярно. Европейските средства ще продължат, може някъде да са по-малко, но европейски средства ще има”, каза Петър Курумбашев.  \r\nПо думите му въпросът е дали ще се поставят някакви нови условия, защото доста негови колеги са поставили въпроса за държави които не спазват върховенството на закона, да може да им се спират такива средства. Става конкретно дума за Унгария и Полша. Според евродепутата Петър Курумбашев е много деликатен въпросът България да излезе с коментар за проведения референдум в Македония. „Съжалявам за този резултат, защото според мен с един неправилно зададен въпрос поставиха на карта влизането на Македония в Европейския съюз и в НАТО. Макар, че огромното мнозинство са гласували за, в крайна сметка когато са излезли 36% винаги наливаш вода в мелницата на тези, които казват – ето, хората не се интересуват или не приемат името”, отбеляза Петър Курумбашев. По думите му не било и редно да се обвързва влизането в ЕС и в НАТО с промяна на името. „Надявам се, че Македония и Гърция ще постигнат споразумение за името. Не съм оптимист, че такъв референдум ще мине и в Гърция. Надявам се, че ще се отворят вратите за започване на преговори с Македония”, каза Петър Курумбашев. По думите му не трябва да се случва това, което се предлага от ЕС за автобусния бранш, касаещо предложение за либерализиране на пазара. Опасността е по-хубавите линии да се вземат от големи, по-силни международни компании, а по-малките и губещи линии да останат за местните превозвачи. Евродепутатът проведе среща с жители на Кюстендил в залата на читалище „Братство”. \r\nВенцеслав ИЛЧЕВ", "date": "2018.10.06", "title": "Евродепутатът Петър Курумбашев: Хората се интересуват защо се харчат така безразборно средствата от Европейския съюз"}
{"url": "http://www.focus-news.net/news/2018/10/06/2575293/krasen-stanchev-ikonomist-nyama-realistichni-pregovori-v-oblastta-na-prirodniya-gaz.html", "text": "Няма реалистични преговори в областта на природния газ. Това каза за седмичното обзорно предаване „Метроном“ на  Радио „Фокус“  основателят на Института за пазарна икономика и преподавател в Софийския университет „Свети Климент Охридски“  Красен Станчев. Все още е възможно да се разкачат проектите в енергетиката, обясни той. „Първото нещо, което трябва да се има предвид е, възможността за предоговаряне на цени на доставки, което беше отворено от делото на ЕК срещу „Газпром“ за злоупотреба с господстващо положение. Второто нещо, което трябва да се случи е да се затвори проектът „Белене“. Той е неизгоден, безсмислен и скъп. Третото нещо е да се вдигне мораториума за проучване на недрата за добив на шистов газ. И четвъртото нещо, което може да се направи, е да се засилят реверсивните връзки“, обясни Красен Станчев. Според него рестартът на АЕЦ Белене не би могъл да бъде гаранция за преговорите с Русия, защото икономиката и потребителите на електроенергия в България биха загубили. Той уточни, че по-скоро България трябва да иска гаранция от Русия, а не обратното. Икономистът каза още, че не е оптимист за предоговарянето на цената на газа с Русия, защото българското правителство търси решение за т. нар. последици, а не засилва преговорната позиция с доставчика.", "date": "2018.10.06", "title": "Красен Станчев, икономист: Няма реалистични преговори в областта на природния газ"}
{"url": "http://www.focus-news.net/news/2018/10/06/2575294/atraktsionen-vlak-po-povod-130-godini-ot-sazdavaneto-na-bdzh-shte-patuva-mezhdu-sofiya-plovdiv-i-karlovo-na-7-oktomvri.html", "text": "Утре, 7 октомври (неделя) „БДЖ-Пътнически превози” ЕООД организира атракционнo пътуванe по маршрут София-Септември-Пловдив-Карлово-София за любителите на железопътния транспорт и ретро подвижния състав. Пътуването е част от инициативите на националния железопътен превозвач по повод отбелязването на 130 години от създаването на Български държавни железници (БДЖ) – „130 години пътуваме заедно”. Това съобщиха от пресцентъра на  БДЖ . \r\nАтракционният влак ще бъде теглен от парен локомотив № 05.01, а в състава му ще бъдат включени личният вагон-салон на царица Йоанна от „Корона експрес” и вагон-ресторантът от „Витоша експрес”. Вагонът на царица Йоанна е наскоро ремонтиран и се завръща на релси след повече от десет годишно прекъсване. \r\nРетро влакът ще бъде съставен от пет вагона за настаняване на пътниците. Всички пътуващи ще имат възможност да разгледат специално прикачените вагони, като служители на БДЖ ще им разкажат интересни факти по време на обиколката за всеки един от тях. \r\nЦените на билетите са 18.00 лв. от София до Септември или от Септември до Пловдив, от Пловдив до Карлово или от Карлово до София, 27.00 лв. от София до Пловдив или от Пловдив до София и 45.00 лв. за билети по маршрута София-Пловдив-Карлово-София. Билетите са с включени запазени места. Закупилите билети могат да започнат своето пътуване от всяка една гара по маршрута на влака, на които ще спира. \r\nЗа деца до 7-годишна възраст служителите на билетните каси ще издават безплатни билети с нулева стойност срещу представяне на документ, удостоверяващ възрастта им. Безплатните билети за децата са без право на ползване на отделно седящо място. \r\nБилети могат да бъдат закупени от билетните каси и бюрата във всички гари в страната. \r\nПодробно разписание на влаковете от атракционните пътувания е публикувано  \r\nПарният локомотив № 05.01 е произведен през 1941 г. в  Германия  от локомотивната фабрика Frid. KRUPP  AG – Essen, с фабричен  №  2459 / 1941. Представител на най-бързите парни локомотиви в България, от малобройната серия 05 (само 5 единици). Освен че са най-скоростните парни локомотиви, те държат първенството в БДЖ и по други два показателя: най-голям диаметър на двигателните (сцепните) колооси по кръга на търкаляне 1850 мм, което е във връзка с конструктивната им скорост и най-голяма дължина на цилиндричния котел – разстояние между тръбните решетки 6100 мм. Парният локомотив № 05.01 е използван в БДЖ за обслужване на бързи и пътнически влакове до 1970 г. От 1979 г. е запазен като единствен оцелял локомотив от серия 05. В началото на 2010 г. е започнало неговото възстановяване за движение със собствена сила (под пара). \r\nВагон-салонът № 051-9 от композицията „Корона експрес” е произведен през 1938 г. в „Linke Hoffman Werke-Breslau”, Германия и е личен вагон за пътуванията на царица Йоанна. Този вагон разполага със служебна кабина с 1 легло, 4 кабини с по 2 легла, 2 кабини с две спални с по едно легло и общ санитарен възел, салон с 11 места (за срещи, съвещания, хранене) и склад. Вагонът е със запазено автентично луксозно обзавеждане от годините преди Втората световна война, като специалните ламперии и дамаски също са автентични. \r\nВагон-ресторант № 075 е произведен през 1975 г. в  заводите на „Бауцен” и „Гьорлиц”, Германия. Използван е за пътувания на бившия държавен глава Тодор Живков. Вагон-ресторантът представлява салон с 36 места - 6 маси 60Х60 см и 6 маси 60Х120 см. Салонът може да се разделя на два салона по 18 места (всеки с по 3 големи и 3 малки маси). Вагонът разполага с усилвател за магнетофон и радио, два телевизора и място за киномашина и екран. Има и офис, едно служебно купе с 2 легла едно над друго.", "date": "2018.10.06", "title": "Атракционен влак по повод 130 години от създаването на БДЖ ще пътува между София, Пловдив и Карлово на 7 октомври"}
{"url": "http://www.focus-news.net/news/2018/10/06/2575289/stara-zagora-kmetat-zhivko-todorov-e-udostoen-s-ordena-sv-apostol-karp-parva-stepen-uchreden-ot-starozagorskata-mitropoliya.html", "text": "Патриарх Неофит откри в Стара Загора конференция под наслов: „180 години от рождението на Старозагорския митрополит Методий Кусев“. Това съобщиха от пресцентъра на  Общината . Българският патриарх е в града заедно с делегация от представители на Светия Синод, Вселенската Патриаршия, свещеници от Московската и Румънската патриаршия по повод празника 5 октомври и годишнината от рождението на първия старозагорски владика. \r\nВ словото си той очерта историческата роля на дядо Методий като го нарече „заслужил архипастир на светата ни църква и обичан от целия ни православен народ старозагорски митрополит“. По оценката му, неговото дело е „епохално не само за старозагорската епархия, но и за цялата ни света църква, отдавна оценила и признала значителната роля на митрополит Методий“. \r\nПреди това в присъствието на Негово Светейшество бе проведена тържествена сесия на Общинския съвет, на която от името на Старозагорския епархийски съвет той връчи на кмета на Стара Загора Живко Тодоров орден „Св. апостол Карп“ – Първа степен, учреден от Старозагорската митрополия. \r\n„Вие направихте заедно с Общинския съвет много народополезни дела за нашата прекрасна Стара Загора – престолния град на старозагорска епархия, и се потрудихте да бъде още по-обаятелна, перлата на слънчева и равна Тракия, както обичаше да казва блаженопочившият старозагорски митрополит Панкратий. С вашите дела помагате и на духовния възход на Стара Загора“, подчерта в словото си старозагорският митрополит Киприан. \r\nНегово Светейшество Българският патриарх Неофит бе удостоен с Особен знак за заслуги от Общинския съвет Стара Загора като баща обединител на българския народ, с пожелание да носи мир и вяра за всички. Негово Високопреосвещенство старозагорският митрополит Киприан беше удостоен с Благодарствен плакет за заслуги от името на кмета и Община Стара Загора.Отличията връчи председателят на Общинския съвет Таньо Брайко \r\nТази година общинските съветници не избраха почетен гражданин на Стара Загора от предложените имена на общественика д-р Иван Аяров и прославения състезател и треньор, създател на школа в борбата Иван Иванов.  \r\nСъс заповед на кмета Живко Тодоров с Почетен знак на Община Стара Загора за съществен и значим принос за развитие на общината и заслуги към нейните граждани по повод 5 октомври и 180 години от рождението на митрополит Методий Кусев бяха удостоени: \r\n-\tХристо Танев – художник, автор на герба и знамето на Стара Загора; \r\n-\tД-р Иван Аяров – общественик, председател на сдружение „М. М. Кусев - 1996“ и на Народно читалище „Св. Кл. Охридски“, по чиято инициатива посмъртно дядо Методи е удостоен с голямата читалищна награда „Св. Климент Охридски“; \r\n-\tКомисар Стоян Колев – директор на Регионална дирекция „Пожарна безопасност и защита на населението“ – за отговорността и грижите за опазване на създадения през 1895 г. от митрополит Методий Кусев емблематичен за града ни лесопарк Аязмото – паметник на парковото и градинско изкуство от национално значение, уникален резерват на редки дървесни видове; \r\n-\tИван Иванов – легендарен състезател по борба с богата и респектираща спортна биография, носител на първия световен златен медал за България, първият, допринесъл за утвърждаването на Стара Загора като уникална спортна школа – дала на България четирима световни шампиони по борба, прославили страната и града. \r\nВ конференцията са включени доклади на д-р Николай Атанасов, който замени починалия в началото на седмицата проф. Иван Тютюнджиев, Галинтин Караславов, проф. Петко Петков и д-р Румяна Лечева. Доклад изнесоха и близки на блаженопочившия Старозагорски митрополит Методий Кусев, след което бе излъчен документален филм за делото и живота му, реализиран от екипа на Телевизия СКАТ. \r\nВ залата присъстваха председателят на Народното събрание Емил Христов, областният управител Гергана Микова, народните представители Радостин Танев и Донка Симеонова, заместник-кметовете Иванка Сотирова, Красимира Чахова, Янчо Калоянов, общественият посредник Надежда Чакърова-Николова, общински съветници и представители на духовенството. \r\nСледобед Негово светейшество ще посети храм „Св. Троица“ в гр. Стара Загора, където ще присъства на освещаването на ремонтираната сграда на неделното училище към храма. В 16.30 часа ще бъдат поднесени венци пред паметника на митрополит Методий Кусев, разположен в подножието на парк „Аязмото\". Възкресно-празничната вечерня в катедралния храм „Св. Николай“ започва в 18.00 ч.", "date": "2018.10.06", "title": "Стара Загора: Кметът Живко Тодоров е удостоен с ордена „Св. апостол Карп“ – Първа степен, учреден от Старозагорската митрополия"}
{"url": "http://www.focus-news.net/news/2018/10/06/2575287/greek-reporter-turtsiya-zaplashi-kipar-vav-vrazka-s-izdaden-litsenz-za-sondazhi.html", "text": "Турция заплаши Кипър, след като Никозия покани международни енергийни компании да участват в търг за получаване на лиценз за проучване на Блок 7 от изключителната икономическа зона (ИИЗ) на острова, предава  базираният в САЩ портал Greek Reporter . \r\n„Загрижени сме от това, че администрацията на гърците киприоти реши да покани международни компании в едностранно определена лицензионна зона без да се съобразява с правата на турците киприоти“, се казва в съобщение от Министерството на външните работи на Турция. \r\nВ него се настоява, че, за да бъде издаден такъв лиценз, Република Кипър трябва да поиска разрешение от Турска република Северен Кипър. \r\nПо-нататък в изявлението се твърди, че едностранният акт на Кипър нарушава правата на Турция върху континенталния шелф в региона, произтичащи от международното право и се посочва, че части от Блок 7 влизат в границите на турския Източносредиземноморски регион. \r\n„Държанието на гърците киприоти, които не се отказват от това безотговорно да застрашават сигурността и стабилността в Източносредиземноморския регион, всъщност е основната причина за провала на преговорите за разрешаване на кипърския въпрос през последния половин век“, добавят от турското външно ведомство. \r\nАнкара предупреждава, че ще вземе всички необходими мерки, за да защити правата си и да не допусне трета страна да осъществява проучвания за въглеводороди в региона. \r\nПревод и редакция:", "date": "2018.10.06", "title": "Greek Reporter: Турция заплаши Кипър във връзка с издаден лиценз за сондажи"}
{"url": "http://www.focus-news.net/news/2018/10/06/2575298/blagoevgrad-intenziven-e-trafikat-na-gkpp-kulata-promahon-na-vhod-za-tovarni-avtomobili.html", "text": "Интензивен е трафикът на ГКПП „Кулата-Промахон“ на вход за товарни автомобили. Това съобщиха за  Радио „Фокус“-Пирин  от Главна дирекция „Гранична полиция“. С нормална интензивност е трафикът на ГКПП „Илинден-Ексохи“. Без забавяне се осъществява преминаването през ГКПП „Златарево-Ново село“. \r\nТрафикът е нормален и на всички останали гранични контролно-пропускателни пунктове на страната, по данни на Главна дирекция „Гранична полиция“ към 12.00 часа. \r\nНатали СТЕФАНОВА", "date": "2018.10.06", "title": "Благоевград: Интензивен е трафикът на ГКПП „Кулата-Промахон“ на вход за товарни автомобили"}
{"url": "http://www.focus-news.net/news/2018/10/06/2575300/burgas-normalno-se-osashtestvyava-preminavaneto-na-motorni-prevozni-sredstva-prez-gkpp-malko-tarnovo-v-dvete-posoki-ochakva-se-nadvecher-broyat-na-avtomobilite-da-se-uvelichi.html", "text": "Нормално се осъществява преминаването на моторни превозни средства през ГКПП „Малко Търново“, съобщи за  Радио „Фокус“ – Бургас  дежурният служител на пункта. Той уточни, че към момента автомобилите преминават безпроблемно и от двете страни на границата, като се очаква надвечер броят им да се увеличи. \r\nМария ГЕОРГИЕВА", "date": "2018.10.06", "title": "Бургас: Нормално се осъществява преминаването на моторни превозни средства през ГКПП „Малко Търново“ в двете посоки, очаква се надвечер броят на автомобилите да се увеличи"}
{"url": "http://www.focus-news.net/news/2018/10/06/2575299/varna-rekite-kamchiya-i-provadiyska-sa-v-ruslata-si-nyama-postapili-signali-za-intsidenti-v-obshtinite-ot-oblastta.html", "text": "Спокойна е обстановката във Варненска област. Това съобщиха за  Радио „Фокус“ – Варна  от Областна администрация – Варна. По доклад на оперативните дежурни към общинските съвети за сигурност обстановката е нормална. Не са отчетени проблеми и при водоемите в областта. Реките Камчия и Провадийска на територията на областта са в коритата си. През последното денонощие от общините няма постъпила информация за аварийни ситуации по язовирните стени и съоръженията към тях. Към момента времето във Варна е предимно слънчево, без валежи. Температурата на въздуха е около 14 градуса. Пристанището и летището във Варна функционират нормално. Всички портове на пристанището са отворени за маневриране на плавателни съдове. \r\nСпоред  хидрологичната прогноза на Националния институт по метеорология и хидрология в Черноморски басейн през следващите дни речните нива в басейна ще са без съществени изменения, като водните количества ще бъдат под праговете за внимание. \r\nМарияна ВАЛЕНТИНОВА", "date": "2018.10.06", "title": "Варна: Реките Камчия и Провадийска са в руслата си, няма постъпили сигнали за инциденти в общините от областта"}
{"url": "http://www.focus-news.net/news/2018/10/06/2575301/rumen-petkov-abv-balgariya-tryabva-da-kazhe-che-makedoniya-e-dobre-doshla-v-es-i-nato-kato-republika-makedoniya.html", "text": "България трябва да каже, че Македония е добре дошла в ЕС и НАТО като Република Македония. Това каза председателят на АБВ Румен Петков в предаването „Седмицата“ по  Дарик радио . \r\n„АБВ е единствената партия, която зае ясна и категорична позиция за Македония. За съжаление, българските институции и парламентарно представените партии предпочетоха да замълчат или бяха неадекватни. Не може български министър, който и да е той, да подкрепи името „Илинденска Македония“, защото това е пряк грабеж на нашата история. Не може и ние да страним от преговорния процес за днешния и утрешния ден на Македония, както и не може три дни след един провалил се референдум да продължаваме да не проявяваме интерес и да не искаме да заемем ключова роля в бъдещето на Македония“, каза още Петков. \r\nТой посочи, че вече евроатлантическата ориентация е лъжа. „След цялата пропагандна машина – след като шефът на НАТО, канцлерът на Германия, канцлерът на Австрия, военният министър на САЩ, премиерът на Великобритания и т.н. се изсипаха в Македония и спечелиха 30%, от които повечето албанци, и посочиха, че това е успех, значи наистина сме се разделили с категорията „почтеност“ в политиката. На шефа на НАТО трябва да му е ясно, че той отвращава хората с появата си. Защото това беше референдум, за който македонците казаха: „не ни занимавайте сега с НАТО и ЕС“. И ако не виждаме, че всеядността на ЕС и НАТО е вредна, сме много далеч от истината“, коментира Петков.  \r\nТой заяви, че Македония трябва да си се нарича Република Македония. „Ние сме първата държава в света, която призна Република Македония. И ако искаме да лидираме процеса, днес трябва да кажем, че тя е добре дошла в ЕС и НАТО като Република Македония. Другото е мълчание, от което губи България“, обясни Петков. \r\nТой посочи, че България има големи пропуски във външната си политика. „Не трябва да бъркаме разходките с решаването на проблеми“, обясни Петков. Лидерът на АБВ посочи, че срещите с посланици на арабски страни, които е провел, са били много успешни. „Те са голям шанс България да се върне в един свят, в чието изграждане е участвала активно. Обучили сме над 2500 ливански студенти и голяма част от тях сега сa в ръководството на ключови позиции. И ако загърбим тази част на света, ще загубим много“, коментира той.", "date": "2018.10.06", "title": "Румен Петков, АБВ: България трябва да каже, че Македония е добре дошла в ЕС и НАТО като Република Македония"}
{"url": "http://www.focus-news.net/news/2018/10/06/2575302/kondoliza-rays-rusiya-preseche-vsichki-vazmozhni-cherveni-linii.html", "text": "За САЩ и Европейския съюз е важно да продължат политиката на санкции и натиск спрямо Русия, убедена е Кондолиза Райс, бивш съветник на Белия Дом по въпросите на националната сигурност и бивш държавен секретар на САЩ. Тя заяви това в интервю пред  украинското списание „Новое Время“ , коментирайки въпроса за това колко още Москва „ще пробва границите на позволеното“, в светлината на агресията в Украйна и използването на нервно-паралитично вещество „Новичок“ в Солсбъри. \r\n„Считам, че тези  граници вече са пречени“, подчерта Райс. „За щастие, ние с нашите европейски съюзници успяхме да се договорим за колективни санкции срещу Русия в отговор на анексирането на Крим и действията на Донбас. И, мисля си, е много важно това да продължи“. \r\nСред конкретните мерки, които посочи бившият държавен секретар на САЩ е намирането на начин „да се откажем от руския газ и Северен поток“, строителството на който тя определи като „не много добра идея“. \r\nРайс отбеляза също, че в контекста на сдържането на Русия е необходимо Запада, и по-конкретно САЩ, да поддържа украинската армия. \r\n„В този план аз подкрепям въоръжаването на украинските военни, подкрепям разполагането на отлично въоръжени батальони на НАТО в Полша и Балтика. Руското правителство вече пресече всички възможни червени линии и заслужава адекватен отговор“, резюмира тя. \r\nПревод и редакция:", "date": "2018.10.06", "title": "Кондолиза Райс: Русия пресече всички възможни червени линии"}
{"url": "http://www.focus-news.net/news/2018/10/06/2575297/ministar-nikolina-angelkova-predstoi-da-se-prekratyat-7-8-plazhni-kontsesii-zaradi-narusheniya-prez-lyatoto.html", "text": "Предстои да се прекратят 7-8 плажни концесии заради нарушения през лятото. Това каза министърът на туризма Николина Ангелкова в интервю за предаването „Седмицата“ по  Дарик радио . „Когато имаме повтаряеми нарушения две поредни години, може договорът за концесия или наем да бъде прекратен. Най-честите нарушения това лято бяха свързани с липсата на спасители и с ползването на по-голяма площ от одобрената за преместваеми обекти, а някъде липсваха и указателни табели. Но като цяло общият брой на нарушенията намалява в сравнение с миналата година“, каза още Ангелкова. \r\nТя посочи, че повече българи се ходили в Турция през лятото, отколкото обратното. „Над 200 хил. българи са посетили турската държава през летните месеца, а 180 хил. турци са посетили България. Но Турция ни е един от основните пазари за зимен туризъм, така че нещата се изравняват на годишна база. Подобна е ситуацията и с Гърция“, коментира министърът. Тя обясни, че и тази година Слънчев бряг е българска дестинация номер едно за чуждестранните туристи. \r\nАнгелкова заяви, че се работи по насърчаването и на детския туризъм. „Всяка година изпращането на деца в детските лагери нараства. В момента сме създали работна група, която разработва конкретни изисквания специално за детските лагери, защото в момента те попадат в общата хипотеза‚ места за настаняване“. Искаме допълнително да увеличим интереса към тях“, обясни тя. \r\nВъв връзка с ефекта от наемането на чуждестранни работници в туризма, Ангелкова посочи, че той е голям. „Улесняването на правилата за наемането на работници от трети страни увеличи заетостта в сектора. Само за това лято, съгласно данните, които имаме от Агенцията по заетостта, над 7 700 сезонни работници са били заети“, каза още тя и обясни, че това са хора, които работят на празни работни места, на които български граждани не искат. \r\n„Градският туризъм в София тази година има бум. Усилията, които Столична община прилага и по отношение на привличане на ниско тарифни авиокомпании, и по възстановяването на различни паметници на културата дава своето отражение. Почти 15% е ръстът на този тип градски туризъм“, коментира Ангелкова. Тя заяви, че се работи активно и по подготовката на Пловдив за Европейска столица на културата за 2019 г.", "date": "2018.10.06", "title": "Министър Николина Ангелкова: Предстои да се прекратят 7-8 плажни концесии заради нарушения през лятото"}
{"url": "http://www.focus-news.net/news/2018/10/06/2575305/vladimir-tanovski-pomirenieto-mozhe-da-se-osashtestvi-s-golyama-otstapka-ot-postradalata-strana.html", "text": "Помирението може да се осъществи с голяма отстъпка от пострадалата страна. Но в интерес на нацията, то е възможно чрез реформи и извинение. Това каза в обзорното предаване „Метроном“ на  Радио „Фокус“   Владимир Тановски, син на генерал Георги Тановски. Той изрази своето мнение за спестените от учебните по историята зверства, случили се през комунистическия режим. „Новите поколения не знаят, какво е ставало: какви убийства, саботажи и зверства са се случвали. Такъв материал продължава да не се влага в учебниците по история. Човек трябва да е много ограничен, за да не се досети какво значи това. Никой не желае реванш. Ние сме интелигентни хора, за разлика от тези, с които искаме помирение, но те трябва да се извинят“, каза той. Според Тановски е нужна е реформа в политическият приемник на комунистическата партия - БСП, но не вижда такава да се случва. Докато не се платят сметките, няма да има помирение, каза още той.", "date": "2018.10.06", "title": "Владимир Тановски: Помирението може да се осъществи с голяма отстъпка от пострадалата страна"}
{"url": "http://www.focus-news.net/news/2018/10/06/2575304/podp-hristo-hristoskov-soszr-pazardzhik-v-boevete-na-vrah-veliytsa-zagivat-42-dushi-ot-27-mi-chepinski-i-39-ti-pehoten-polk.html", "text": "На връх Велийца преди 106 години, в ранното утро на 5 октомври 1912 година, с първите изстрели на пушки и артилерия, е дадено началото на Балканската война и падат първите жертви от двете страни, каза за  Радио „Фокус“ – Пазарджик  подполковник Христо Христосков, секретар на Областния съвет на Съюза на офицерите и сержантите от запаса и резерва (СОСЗР) в Пазарджик. Той коментира, че на върха 27-ми пехотен Чепински полк и 39-ти Пехотен полк водят тежки боеве.  \r\n„В боевете за връх Велийца и височината Чисто тепе загиват 42-ма души, сред които трима офицери, 30 войници, а 50 са ранени. От 39-ти Пехотен полк загиват девет души, а шестима са ранени от 27-ми пехотен Чепински полк. Всички загинали са погребани на връх Велийца. В тяхна чест е издигнат войнишкият паметник там”, допълни Христосков. Той каза също, че поклонението на върха, което тази година се провежда през днешния ден, се превръща в традиция, като за него се използват най-близките почивни дни до датата 5 октомври, когато са първите боеве от Балканската война. \r\nВаня НИКОЛОВА", "date": "2018.10.06", "title": "Подп. Христо Христосков, СОСЗР - Пазарджик: В боевете на връх Велийца загиват 42 души от 27-ми Чепински и 39-ти Пехотен полк"}
{"url": "http://www.focus-news.net/news/2018/10/06/2575308/otets-emiliyan-hram-sveti-nikolay-chudotvorets-burgas-pochitame-edin-ot-12-te-apostoli-sveti-apostol-toma.html", "text": "Почитаме един от 12-те апостоли – свети апостол Тома, наричан още Близнак. Това каза за  Радио „Фокус“ – Бургас  отец Емилиян от храм „Свети Николай Чудотворец“ в Бургас. По думите му свети Тома е роден в Галилея и е един от апостолите, призовани от Христос край Галилейското море. \r\n„Най-известната случка от неговия живот е свързана с Възкресението на Христос. Апостол Тома отсъствал при явяването му пред учениците. Всички, които успели да видят Исус, разказали за видяното, Тома обаче не повярвал на думите им. След осем дни, отново в неделя, Христос за сетен път се явил на учениците си и, обръщайки се към Тома, казал: „Дай си ръката и я тури в ребрата ми и не бъди невярващ, а вярващ! Тома, вярваш, защото ме виждаш. Блажени са онези, които не са ме видели, а са повярвали“, обясни отец Емилиян.  \r\nТой добави, че житието на Тома продължава с пътуванията му до Мидия и Индия, където трябвало да разпространява евангелието и да покръства езичниците в християнската вяра. „По пътя свети апостол Тома попаднал на една сватба, където успял да покръсти младоженците, наричайки ги Пелагия и Дионисий, за които е известно, че по-късно ще загинат мъченически за Христовата вяра“, допълни отеца. Той каза още, че пътуванията на свети Тома приключили, когато до него достигнала новината за успението на света Богородица и тогава той пожелал да се сбогува за последно с нея. \r\n„Свети апостол Тома приключил земния си път на 72 години в Индия, където отново отишъл, за да проповядва. За целия си живот успял да извърши много добрини и да покръсти много хора в християнската вяра“, каза също отец Емилиян. Според него всички православни християни трябва да успяват да имат неговата вяра, упоритост, смелост и твърдост във вярата и в делата си. \r\nМария ГЕОРГИЕВА", "date": "2018.10.06", "title": "Отец Емилиян, храм „Свети Николай Чудотворец“ – Бургас: Почитаме един от 12-те апостоли – свети апостол Тома"}
{"url": "http://www.focus-news.net/news/2018/10/06/2575307/prof-aleksandar-marinov-dvoyniyat-standart-proyavyavan-ot-zapada-i-es-stava-zarazitelen-i-se-prevrashta-v-norma-za-povedenie-u-nas.html", "text": "Двойният стандарт, проявяван от Запада и ЕС, става заразителен и се превръща в норма за поведение у нас. Това каза за седмичното обзорно предаване „Метроном“ на  Радио „Фокус“  политологът проф. Александър Маринов. Той определи двойният стандарт като алиби и пример за управляващите в България. Проф. Александър Маринов коментира и явлението „двоен стандарт“ спрямо майките на децата с увреждания. „Всяка конкретна общност – териториална, социална, професионална – има пълното право да изисква от властта аргументи и отчет за изразходването на публичните средства. Въпросът е не да се отделят едни пари, които освен това не стигат. Ако политиката не се промени, в конкретния случай определени социални политики спрямо хората с увреждания или в неравностойно положение, тези пари ще изтекат както вода в пясъка в пустиня и нещо няма да се промени. Майките на децата с увреждания са абсолютно прави, когато казват, че не просто искат една финансова „порция“, а искат промяна на правилата и нормативите на държавата“, обясни проф. Александър Маринов. Според него силите, които действат за промяна и общественият натиск в страната нарастват. В България има нужда от смяна на модела на управление и властта да се упражнява в интерес на обществото, допълни той.", "date": "2018.10.06", "title": "Проф. Александър Маринов: Двойният стандарт, проявяван от Запада и ЕС, става заразителен и се превръща в норма за поведение у нас"}
{"url": "http://www.focus-news.net/news/2018/10/06/2575306/georgi-harizanov-politicheski-analizator-esteticheskiyat-izbor-za-stolichnite-remonti-ne-e-v-ratsete-na-polititsite-a-v-ratsete-na-chastna-firma.html", "text": "Естетическият избор за столичните ремонти не е в ръцете на политиците, а в ръцете на частна фирма, шефът на която е арх. Иво Панталеев. Това каза в обзорното предаване “Метроном“  на  Радио „Фокус“  политическият анализатор Георги Харизанов. Според него трябва да бъдат привлечени друг тип специалисти, когато трябва да се определя естетиката за пубилчните места. „Не е работа на политиците да разбират и от това. Трябва да сме реалисти в очакванията си. Политическата работа тук е свършена чудесно. Привлечени са 22млн. европейско финансиране, общината е направила, своите процедури  и всички общински съветници са участвали в тях и са ги одобрили. Изведнъж се появява  арх. Иво Панталеев и избира плочи, които не се харесват на хората.  Това е изключително специфичен казус“ каза той. Според Харизанов това, което е шокирало гражданите най- много са плочите, които напомнят на мрамора налепен по време на социализма. Той  каза още, че реакциите срещу оформлението на градската среда потвърждава трайната тенденция на все по-активни и търсещи правата си граждани.", "date": "2018.10.06", "title": "Георги Харизанов, политически анализатор: Естетическият избор за столичните ремонти не е в ръцете на политиците, а в ръцете на частна фирма"}
{"url": "http://www.focus-news.net/news/2018/10/06/2575303/pregled-na-mezhdunarodnite-novini-do-13-chasa-agentsiya-fokus.html", "text": "За САЩ и Европейския съюз е важно да продължат политиката на санкции и натиск спрямо Русия, убедена е Кондолиза Райс, бивш съветник на Белия Дом по въпросите на националната сигурност и бивш държавен секретар на САЩ. Тя заяви това в интервю пред  украинското списание „Новое Время“ , коментирайки въпроса за това колко още Москва „ще пробва границите на позволеното“, в светлината на агресията в Украйна и използването на нервно-паралитично вещество „Новичок“ в Солсбъри. \r\n„Считам, че тези  граници вече са пречени“, подчерта Райс. „За щастие, ние с нашите европейски съюзници успяхме да се договорим за колективни санкции срещу Русия в отговор на анексирането на Крим и действията на Донбас. И, мисля си, е много важно това да продължи“. \r\nСред конкретните мерки, които посочи бившият държавен секретар на САЩ е намирането на начин „да се откажем от руския газ и Северен поток“, строителството на който тя определи като „не много добра идея“. \r\nРайс отбеляза също, че в контекста на сдържането на Русия е необходимо Запада, и по-конкретно САЩ, да поддържа украинската армия. \r\n„В този план аз подкрепям въоръжаването на украинските военни, подкрепям разполагането на отлично въоръжени батальони на НАТО в Полша и Балтика. Руското правителство вече пресече всички възможни червени линии и заслужава адекватен отговор“, резюмира тя. \r\n***  От американския енергиен гигант ExxonMobil заявиха, че планират да проведат сондажи за въглеводороди в териториалните води на Кипър по-късно тази година въпреки предупрежденията на Турция към международните компании да се въздържат от проучвания, пише  електронното издание на вестник „Хюриет“ . \r\n„Планираме да сондираме през четвъртото тримесечие, но все още не сме уточнили точнатта дата“, заяви вицепредседателят на компанията Нийл Чапман пред репортерите в Никозия на 5 октомври. \r\nНеговото изказване дойде след разговорите му с президента на Република Кипър Никос Анастасиадис, проведени един ден, след като Турция посъветва енергийните компании да не се включват в търга за получаване на концесия за проучване за природен газ и петрол в териториалните води на Кипър заради претенциите на Анкара върху същия район. \r\nНа 3 октомври Никозия покани френската Total, италианската ENI и ExxonMobil да участват в търг за неразработения Блок 7 от изключителната икономическа зона на острова. \r\nЧапман разкри, че срещата на 5 октомври е била фокусирана върху плановете за пробиване на проучвателни кладенци в Блок 10, за който вече е дадена концесия на американския енергиен гигант и Qatar Petroleum. \r\n„Все още не сме разглеждали никакви детайли за Блок 7“, добави той. \r\nИзданието отбелязва, че гърците киприоти продължават действията си за проучване на крайбрежните води въпреки провала на разговорите за разрешаване на въпроса за разделянето на средиземноморския остров. \r\nТова разгневи Турция, която има военен контингент на Кипър от 1974 година, когато осъществи военна интервенция, за да, както отбелязва „Хюриет“, защити общността на турците киприоти в северната третина на острова в отговор на преврат, инспириран от военната хунта, която тогава беше на власт в Гърция,   \r\n*** Турция заплаши Кипър, след като Никозия покани международни енергийни компании да участват в търг за получаване на лиценз за проучване на Блок 7 от изключителната икономическа зона (ИИЗ) на острова, предава  базираният в САЩ портал Greek Reporter . \r\n„Загрижени сме от това, че администрацията на гърците киприоти реши да покани международни компании в едностранно определена лицензионна зона без да се съобразява с правата на турците киприоти“, се казва в съобщение от Министерството на външните работи на Турция. \r\nВ него се настоява, че, за да бъде издаден такъв лиценз, Република Кипър трябва да поиска разрешение от Турска република Северен Кипър. \r\nПо-нататък в изявлението се твърди, че едностранният акт на Кипър нарушава правата на Турция върху континенталния шелф в региона, произтичащи от международното право и се посочва, че части от Блок 7 влизат в границите на турския Източносредиземноморски регион. \r\n„Държанието на гърците киприоти, които не се отказват от това безотговорно да застрашават сигурността и стабилността в Източносредиземноморския регион, всъщност е основната причина за провала на преговорите за разрешаване на кипърския въпрос през последния половин век“, добавят от турското външно ведомство. \r\nАнкара предупреждава, че ще вземе всички необходими мерки, за да защити правата си и да не допусне трета страна да осъществява проучвания за въглеводороди в региона. \r\n*** Бошняците искат да доминират страната, но хърватските представители ще се постараят да предотвратят усилията им да превърнат Босна и Херцеговина (БиХ) в централизирана държава, заяви членът на Президентството на БиХ Драган Чович в интервю за австрийският ежедневник Die Presse, в което отбелязва  още, че евроатлантическите интеграционни процеси на Босна нямат алтернатива, предава  босненският телевизионен канал N1 . \r\nНа въпрос за връзката между плана за разрешаване на косовския въпрос и възможно отделяне на полу-автономният босненски ентитет Република Сръбска (РС) от БиХ, членът на президентството от хърватската общност отхвърли тази опция и я определи като невъзможна. \r\n„Трябва да сме наясно с факта, че някои сръбски политици може да се опитат да използват косовската сделка в своя полза и разбирам, че са пуснали такива информации в публичността, но не мисля, че има реална възможно за отделяне“, отговори Чович. \r\nСлед това от изданието са попитали политика как би се отразила евентуална размяна на територии между Косово и Сърбия върху неговата партия, Хърватският демократически съюз (HDZ BiH) и нейните идеи за отделяне от БиХ. \r\n„не, нямаме подобни идеи. Ние, босненските хървати, се чувстваме отговорни към нашата страна, но изискваме Босна, която гарантира равенството на всичките три съставни народа в страната – бошняци, сърби и хървати“, заяви Чович. „Бошняците искат да доминират и ние се опитваме да предотвратим превръщането на БиХ в централизирана държава“. \r\nЧленът на президентството на БиХ коментира също и факта, че Босна е „игрално поле“ за международните актьори, като САЩ, Европейския съюз, Русия и Турция. Той посочи, че сърбите смятат Русия за стълб на подкрепата, докато бошняците смятат същото за Турция. Според него, влиянието на САЩ е намаляло през годините, а ЕС не е успял да засили своето заради липсата на координация между страните-членки. \r\nНезависимо от тази ситуация, Чович увери, че БиХ иска да получи статут на кандидат за членство в Съюза, колкото може по-скоро. \r\nТой подчерта, че веднага след изборите, които ще се проведат в неделя, 7 октомври, страната ще изпрати необходимите отговори \tза „Върпосника на Европейската комисия“. \r\n*** От косовската прокуратура съобщиха, че са повдигнали обвинения срещу шест лица за планиране на терористични нападения и набиране на бойци за екстремистки групировки, предава  македонският портал \"А1 Он\" , като се позовава на информация от сръбски и косовски медии. \r\nКакто съобщава ТАНЮГ, в съобщението не се уточнява за какви терористични нападения става дума. \r\nПрищинският вестник Gazeta Express пък уточнява, че те са обвинени за подготвяне на нападения в Косово и европейските страни, а сред целите им, по информацията на изданието, е била и KFOR. \r\nШестимата заподозрени са арестувани през юни тази година. \r\n*** Босна и Херцеговина (БиХ) отива на избори в неделя, когато ще определя умопомрачителен брой национални и под-национални президенства, парламенти и събрания в една от най-сложните политически системи на света, пише  „Анадолската агенция“ . \r\nБиХ има два ентитета, 10 кантона и автономен регион. Сложната политическа структура на страната, тежката икономическа криза, безработицата и спомените от войната правят тези избори още по-сложни, отбелязва турската агенция. \r\nГласоподавателите ще избират национален парламент, трима членове на националното президентство, парламенти на двата ентитета и други тела. Те трябва да изберат народни пратеници в двата съвета – на Федерация Босна и Херцеговина (ФБиХ) и Република Сръбска (РС), двата конституционни ентитета в страната. \r\nИзбирателите ще гласуват и за членове на парламентите в десетте кантона на Босна. \r\nПетнадесет кандидати – шестима бошняци, петима хървати и четирима сърби – ще се състезават за ротационното председателство на тричленното Президентство на БиХ. Бошняшки кандидати \r\nСефик Дзаферович (Партия на демократическото действие- СДА), Фахрудин Радончич (Съюз за по-добро бъдеще на БиХ), Денис Бечирович (Социалдемократическа партия на БиХ), Сенад Сепич (Независимият блок – НБ), Мирсад Хаджикадич (независим кандидат) и Амер Йерлагич (Партия за БиХ). Хърватски кандидати \r\nЙерко Иванкович Лиянович (Народна партия за работа и усъвършенстване), Дияна Зеленика (Хърватски демократически съюз 1990), Бориса Флатар (Нашата партия – НС), Желко Комсич (Демократически фронт – ДФ). Сръбски кандидати \r\nМилорад Додик (Съюз на независимите социалдемократи – СНСД), Миряна Попович (Сръбска прогресивна партия – СНС), Гойко Кличкович (Първа сръбска демократическа партия – Първа СДС), Младен Иванич (Съюза за победа). 67 политически партии, 34 независими кандидата, 34 съюза \r\nИзборните власти на БиХ допуснаха до вота 67 партии. Това е най-големият брой от 2002 година. \r\nНа изборите ще се явят 34 независими кандидата и 34 съюза за различните нива на държавните институции. \r\nОбщо, близо 7500 кандидата ще се състезават за 518 поста, което означава по 14 души за всяка свободна позиция. \r\nСпоред данните на местната избирателна комисия, в страната има регистрирани 3 352 933 гласоподаватели плюс 78 хиляди избиратели в чужбина. \r\n***  САЩ са променили отношението си към Китай и сега са склонни да гледат на Пекин в голяма степен не като на партньор в икономическата сфера, а като конкурент, съобщи в петък в интервю пред американският телевизионен канал Fox News ръководителят на Националния съвет по търговията при Белия Дом Питър Наваро, предава  ТАСС. \r\nПо неговите думи, серията от заявления, направени в четвъртък от вицепрезидента на САЩ Майк Пенс в Хъдсъновия институт във Вашингтон, свидетелстват за „презареждане на отношенията“ между САЩ и Китай. Както поясни Наваро, това означава, че в момента САЩ оценяват Китай не просто като държава, с която поддържат „мирно икономическо взаимодействие“, а „в голяма степен като стратегически съперник“. \r\nТърговският съветник на Белия Дом също изрази увереност, че съюзниците на Вашингтон и конкретно страните от Европейския съюз и Япония са готови да го подкрепят в търговските спорове с Китай. Както твърди Наваро, срещу Пекин в момент се е изправил „координиран фронт от съюзници“. \r\n*** Докато Македония изглежда се е запътила към предсрочни избори, комисарят по европейска политика за съседство и преговори за разширяване Йоханес Хан предупреди, че такъв вот само ще отклони Скопие от европейския път, пише  електронното издание на вестник Kathimerini . \r\n„Нови избори ще означават отклоняване от пътя към започване на присъединителни преговори с Европейския съюз, които са планирани за следващата година“, заяви Хан пред австрийското издание Kurier в петък, като добави, че тези опасения вече са предадени на македонския премиер Зоран Заев. \r\nИзданието отбелязва, че Македония изпадна в нещо като политическа криза след проведения в неделя референдум за договора с Гърция, на който 90% от упражнилите правото си на глас гласуваха със „за“, но избирателната активност беше само 37%, което бе достатъчно за основната опозиционна партия да обяви споразумението за името за „мъртво“. \r\nХан обаче не е съгласен с твърдението, че референдумът е бил неуспешен. „Необичайно е да получиш повече от 90% подкрепа, но е очевидно, че опозицията успешно призова за бойкот“, заяви той. \r\nПо-късно този месец в македонския парламент трябва да бъдат гласувани конституционни промени, произтичащи от договора с Гърция, а за тях е нужно квалифицирано мнозинство. \r\n„Само осем или девет депутата от опозицията са нужни за прилагането на споразумението“, посочи европейският комисар. „Ако те, включително опозицията, действително искат членство в ЕС и НАТО, както казват, трябва да действат в съответствие с това решение“, обясни Хан. \r\n***  Вашингтон заяви, че поддържа решението на властите в Прищина за преобразуване на местните сили за сигурност в професионална армия с ограничен мандат по стандартите на НАТО, съобщиха от посолството на САЩ в Косово, предава  руският портал „Военное обозрение“ . \r\nОт дипломатическото представителство съобщиха, че Вашингтон „поддържа трансформацията на Силите за сигурност на Косово (ССК) в професионални, многонационални и оперативно съвместими с НАТО въоръжени сили с ограничен мандат за териториална самоотбрана“. Освен това от посолството подчертаха, че „нито една страна не може да наложи вето на тази трансформация“. \r\nИзданието припомня, че по-рано косовският парламент прие решение за трансформация на ССК в армия. Съответстващите законопроекти са одобрени от парламентарната комисия по вътрешни работи и отбрана на Косово и са изпратени на депутатите за гласуване. Президентът на страната Хашим Тачи заедно със своите поддръжници подкрепи законопроекта, а премиерът Рамуш Харадинай заяви, че „Америка благослови“ създаването на косовска армия по стандартите на НАТО. \r\n***  В Румъния започват два дена на гласуване за конституционни промени, които трябва да определят каква ще бъде дефиницията за семейство в конституцията на страната, предава американският вестник  The Washington Post . \r\nКонсервативна група инициира референдума, който ще се проведе в събота и неделя и влиятелната Румънска православна църква го подкрепя. \r\nПредложените промени биха преразгледали дефиницията за семейство в конституцията на Румъния, за да го промени на „съюз между мъж и жена“ вместо сегашното „съюз между двама съпрузи“. \r\nРеферендумът се нуждае от поне 30 процента избирателна активност на регистрираните гласоподаватели, за да бъде валиден. \r\n***  Броят на загиналите в резултат на земетресението и последвалото го цунами на индонезийския остров Сулавеси вече е приблизително 1 650 души, а още 563 са изчезнали. Това е било съобщено от координационния министър по въпросите за политика, правосъдие и сигурност на Индонезия Виранто, според новинарския портал „Detik“, предава  ТАСС . \r\n„Към момента телата на 1 648 души вече са погребани, а 563 са изчезнали“, заяви той. Виранто подчерта, че „не всички загинали са могли да бъдат идентифицирани“. Междувременно, той признава, че е „необходимо извършването на бързо погребение, за да не се допусне разпространението на инфекциозни болести“. \r\n***", "date": "2018.10.06", "title": "Преглед на международните новини до 13 часа ( Агенция „Фокус“ )"}
{"url": "http://www.focus-news.net/news/2018/10/06/2575296/republika-makedoniya-liderat-na-aliansa-na-albantsite-e-pesimist-za-konstitutsionnite-promeni-othvarlya-predlozhenieto-za-obshti-listi-sas-sdsm.html", "text": "Лидерът на „Алианса на албанците“ Зиядин Села в интервю пред „360 Степени“ заяви, че е песимист за вероятността в македонския парламент да се постигне съгласие за конституционните промени, а освен това отхвърли предложението за общи листи със Социалдемократическия съюз на Македония (СДСМ) на евентуални предсрочни избори, предава опозиционното  скопско електронно издание „Република“ . \r\n„Не можете да искате от нас да влезем в коалиция с хора, които ни забиха нож в гърба и то само преди 5-6 месеца. Сега искате да вляза в предизборна коалиция със Зоран Заев. Това не е личен въпрос“, заяви Села. \r\nПревод и редакция:", "date": "2018.10.06", "title": "„Република“ (Македония): Лидерът на „Алианса на албанците“ е песимист за конституционните промени, отхвърля предложението за общи листи със СДСМ"}
{"url": "http://www.focus-news.net/news/2018/10/06/2575310/prokuraturata-poiska-postoyanen-arest-za-shestima-ot-zadarzhanite-za-nelegalna-targoviya-s-lekarstva-za-onkobolni.html", "text": "Специализираната прокуратура поиска постоянен арест за шестима от задържаните за нелегална търговия с лекарства за онкоболни. Това съобщиха за  Агенция „Фокус“  от  Специализираната прокуратура . За седмия задържан е поискана мярка „домашен арест“ заради влошено здравословно състояние. Делото е внесено в съда и предстои да бъде разгледано. Агенция „Фокус“ припомня:  7 души бяха задържани по подозрение за участие в организирана престъпна група след акцията в столичната Хематологична болница „Йоан Павел“ и в благоевградската „Свети Мина“ заради съмнения за злоупотреба с медикаменти. Сред арестуваните има двама лекари и един фармацевт. Констатирано е, че са изписвани лекарства на лица, които се нуждаят от това, нов медикаментите на практика не са вливани, а са се изнасяли извън болничното заведение. След това са отивали във фирма с лиценз, която ги е реекспортирала, като по този начин е източвана Здравната каса. Групата е функционирала от пролетта на 2017 година до 4 октомври т.г., когато са задържани основните извършители на престъпната дейност.  \r\nЦветилена СИМЕОНОВА", "date": "2018.10.06", "title": "Прокуратурата поиска постоянен арест за шестима от задържаните за нелегална търговия с лекарства за онкоболни"}
{"url": "http://www.focus-news.net/news/2018/10/06/2575313/mvnr-na-rusiya-libiya-stana-bastion-na-terorizma-zaradi-nedalnovidnata-politika-na-zapada.html", "text": "Либия се превърна в бастион на тероризма в резултат от недалновидната политика на западните страни, заяви в събота специалният представител на руския президент за Близкия Изток и африканските страни и заместник-министър на външните работи Михаил Богданов в рамките на изказване на сесията на световния обществен форум „Диалог между цивилизациите“, предава  ТАСС . \r\nПо думите на Богданов, устойчиво развитие на африканските държави е възможно само при запазване на тяхната вътрешна стабилност. „Именно заради крайно недалновидната политика на Запада Либия се превърна в бастион на тероризма и на нейна територия са съсредоточени големи сили на екстремистите“, посочи дипломатът. \r\nПрез последните години в Либия се увеличава нивото на тероризма и екстремизма. Нещо повече, тази страна е един от центровете на оста на терористичната групировка „Ислямска държава“. \r\nБогданов заяви още, че към днешна дата африканските страни продължават да се сблъскват с редица сериозни проблеми и международната общност трябва да съдейства за тяхното решаване и то не само с помощта на военно сътрудничество. \r\nПревод и редакция:", "date": "2018.10.06", "title": "МВнР на Русия: Либия стана бастион на тероризма заради недалновидната политика на Запада"}
{"url": "http://www.focus-news.net/news/2018/10/06/2575312/mustafa-karadaya-alternativata-na-tova-haotichno-upravlenie-e-programa-za-uskoreno-razvitie-na-baza-tsennosti-i-dps-ima-samochuvstvieto-da-predlozhi-takava.html", "text": "Алтернативата на това хаотично управление е програма за ускорено развитие на база ценности и ДПС има самочувствието да предложи такава, това каза председателят на брифинг пред журналисти по време на семинар на ДПС, съобщиха от  пресцентъра на партията . Ръководството на ДПС, депутати и евродепутати, областни председатели и кметове на Движението се събраха за да актуализират програмата на партията с оглед новите реалности. \r\nПредседателят на ДПС Мустафа Карадайъ направи оценка за сегашната ситуация в страната и на управляващите. „Според нас управляващите концентрират и пропиляват енергията си  в потушането на различни конфликти и опити за прикриване на важните проблеми в обществото. Ситуацията е „скандал след скандал“, а управлението действа на принципа проба и грешка без ясна визия. Българските граждани не живеят добре, ситуацията в страната не е добра. Според нас алтернатива на този модел има и тя е програма за ускорено развитие на база ценности“ заключи Карадайъ", "date": "2018.10.06", "title": "Мустафа Карадайъ: Алтернативата на това хаотично управление е програма за ускорено развитие на база ценности и ДПС има самочувствието да предложи такава"}
{"url": "http://www.focus-news.net/news/2018/10/06/2575314/sofiya-otkriha-obnovenoto-s-darenie-ot-knyaz-nikita-dmitrievich-lobanov-rostovskiy-krilo-genezis-na-materialite-v-natsionalniya-prirodonauchen-muzey.html", "text": "Откриха обновеното с дарение от Княз Никита Дмитриевич Лобанов-Ростовский крило „Генезис на материалите“ в Националния природонаучен музей в София. Това съобщиха от пресцентъра на  ПП АБВ . \r\n„Аз съм свързан с това здание  на Природонаучния музей от поне от 75 години и това значително подобри моя живот. В него имаше личности, които ме накараха да се заинтересувам от минералологията. Това бяха хора, които ми отделиха време и внимание. Още когато бях на около 14-15 години започнах да участвам в експедиции. Така се разви и  моят  траен интерес към тази наука“, посочи Княз Лобанов-Ростовский. Той призова повече хора и компании с възможност да правят дарения на културните институции в България, за да подпомагат тяхната научна и просветителска дейност.  \r\n„Отворихме официално реновираната зала „Генезис на материалите“, която бе осъществена благодарение на спонсорството на Княз Никита Дмитриевич Лобанов-Ростовский. Залата,  в която има уникални експонати,  бе осъвременена и напълно обновена. Бяха поставени  нови шкафове, витрини, LED осветление и нови информационни табла. Сега тя отговаря на всички съвременни изисквания за такъв тип изложбено помещение. В нея могат да се видят не просто минералите, а и да се проследят геологичните процесите на самото минералообразуване“, посочи по време на официалната церемония проф. Златозар Боев от Националния природонаучен музей.   \r\nНа събитието присъстваха редица именити български учени и официални лица, сред които посланика на Руската федерация в България Н. Пр. Анатолий Макаров и председателят на АБВ Румен Петков.", "date": "2018.10.06", "title": "София: Откриха обновеното с дарение от Княз Никита Дмитриевич Лобанов-Ростовский крило „Генезис на материалите“ в Националния природонаучен музей"}
{"url": "http://www.focus-news.net/news/2018/10/06/2575315/rumyana-stanoeva-obshtina-blagoevgrad-sled-20-godishno-prekasvane-vazstanovyavame-sastezanieto-po-motokros.html", "text": "След 20-годишно прекъсване възстановяваме състезанието по мотокрос. Това каза за  Радио „Фокус“-Пирин  Румяна Станоева, експерт в направление „Младежки дейности, спорт и туризъм“ в Община Благоевград. „Ще бъде много зрелищно и уникално спортно събитие. На мотопистите в Зелен дол събота и неделя ще се случва кръг от Републиканския шампионат по мотокрос“, каза Станоева. Тренировките ще се провеждат през днешния ден, а официалното откриване е в неделя, от 10,30 часа. Организатори са Община Благоевград и клуб „ЕърМакс Рейсинг“. „Трасето е разположено в района на село Зелен Дол. Почитателите на мотокроса ще могат да видят състезание в клас MX65 на шампионата. \r\nЛора КАЛЧЕВА", "date": "2018.10.06", "title": "Румяна Станоева, Община Благоевград: След 20-годишно прекъсване възстановяваме състезанието по мотокрос"}
{"url": "http://www.focus-news.net/news/2018/10/06/2575295/hyuriet-exxonmobil-zayavi-che-shte-provede-sondazhi-v-teritorialnite-vodi-na-kipar-vapreki-preduprezhdeniyata-na-turtsiya.html", "text": "От американския енергиен гигант ExxonMobil заявиха, че планират да проведат сондажи за въглеводороди в териториалните води на Кипър по-късно тази година въпреки предупрежденията на Турция към международните компании да се въздържат от проучвания, пише  електронното издание на вестник „Хюриет“ . \r\n„Планираме да сондираме през четвъртото тримесечие, но все още не сме уточнили точнатта дата“, заяви вицепредседателят на компанията Нийл Чапман пред репортерите в Никозия на 5 октомври. \r\nНеговото изказване дойде след разговорите му с президента на Република Кипър Никос Анастасиадис, проведени един ден, след като Турция посъветва енергийните компании да не се включват в търга за получаване на концесия за проучване за природен газ и петрол в териториалните води на Кипър заради претенциите на Анкара върху същия район. \r\nНа 3 октомври Никозия покани френската Total, италианската ENI и ExxonMobil да участват в търг за неразработения Блок 7 от изключителната икономическа зона на острова. \r\nЧапман разкри, че срещата на 5 октомври е била фокусирана върху плановете за пробиване на проучвателни кладенци в Блок 10, за който вече е дадена концесия на американския енергиен гигант и Qatar Petroleum. \r\n„Все още не сме разглеждали никакви детайли за Блок 7“, добави той. \r\nИзданието отбелязва, че гърците киприоти продължават действията си за проучване на крайбрежните води въпреки провала на разговорите за разрешаване на въпроса за разделянето на средиземноморския остров. \r\nТова разгневи Турция, която има военен контингент на Кипър от 1974 година, когато осъществи военна интервенция, за да, както отбелязва „Хюриет“, защити общността на турците киприоти в северната третина на острова в отговор на преврат, инспириран от военната хунта, която тогава беше на власт в Гърция,   \r\nПревод и редакция:", "date": "2018.10.06", "title": "„Хюриет“: ExxonMobil заяви, че ще проведе сондажи в териториалните води на Кипър въпреки предупрежденията на Турция"}
{"url": "http://www.focus-news.net/news/2018/10/06/2575316/veliko-tarnovo-chitalishtata-v-dve-sela-v-obshtinata-otbelyazvat-godishnina-ot-sazdavaneto-si.html", "text": "Читалищата в две села в община Велико Търново отбелязват годишнина от създаването си. И в двете населени места жителите и настоятелите на културните институции са подготвили богата програма с изненади и забавления, съобщиха за  Радио „Фокус“ – Велико Търново  от Общината. Първо ще започне празникът в село Пушево, където Народно читалище „Сполука – 1923“ отбелязва своята 95-ата си годишнина. Самодейните състави към културната институция ще изненадат гостите на тържеството с много песни, танци, стихотворения и сценки. Началото ще е в 17.00 часа, а проявите ще са в салона на читалището. Годишнина има и просветният дом в село Големаните. Народно читалище „Христо Ботев – 1928“ отбелязва своят 90-ти рожден ден. Кметският наместник Веселина Стойчева уточни, че официалните чествания там започват в 17.30 часа. Поканени са жителите на селото, съседните махали, представители на Общината, председатели на читалища, кметове и кметски наместници. \r\nЛуиза ТРАНЧЕВА", "date": "2018.10.06", "title": "Велико Търново: Читалищата в две села в общината отбелязват годишнина от създаването си"}
{"url": "http://www.focus-news.net/news/2018/10/06/2575318/voa-ispanskata-operna-pevitsa-monserat-kabaye-pochina-na-85.html", "text": "Монсерат Кабайе, испанската оперна певица известна с техниката си bel canto и интерпретациите на ролите Росини, Белини и Доницети , почина на 85-годишна възраст, предава  радио The Voice of America . \r\nКабайе е починала рано в събота в болница Сан Пау в Барселона, съобщи говорителят на здравното заведение. Семейството на певицата е поискало причината за смъртта да не бъде разпространявана. \r\nПревод и редакция:", "date": "2018.10.06", "title": "VOA: Испанската оперна певица Монсерат Кабайе почина на 85"}
{"url": "http://www.focus-news.net/news/2018/10/06/2575317/redzhep-taiyp-erdgoan-turtsiya-se-spravya-s-trudnostite-po-svoy-sobstven-nachin.html", "text": "Президентът на Турция Реджеп Таийп Ердоган заяви в събота, че страната е преминала през големи реформи и радикални промени в кратък период от време, за да се справи с трудностите си, предава  „Анадолската агенция“ . \r\n„За да преодолеем трудностите ние приложихме и преминахме през големи реформи и радикални промени много бързо, което при нормални обстоятелства щеше да ни отнеме години“, заяви Ердоган по време  на заседание на управляващата „Партия на справедливостта и развитието“ в Анкара. \r\nТурският лидер добави, че увеличаването на лихвения процент не е продиктувано само от икономически причини. \r\n„Разбира се, Турция е отворена за всякакви видове инвестиции и подкрепа, стига цената да не е подриване на суверенитета на страната в бъдеще“, обясни той. \r\n„Ще постигнем целите си с наши собствени решения, наши собствени програми“, увери Ердоган. \r\nПревод и редакция:", "date": "2018.10.06", "title": "Реджеп Таийп Ердгоан: Турция се справя с трудностите по свой собствен начин"}
{"url": "http://www.focus-news.net/news/2018/10/06/2575311/plovdiv-nad-300-dushi-uchastvat-v-mirnoto-shestvie-sreshtu-dobiva-na-inertni-materiali-v-rayona-na-selo-belashtitsa-patyat-mezhdu-selata-belashtitsa-i-brani-pole-e-blokiran.html", "text": "Над 300 души участват в мирното шествие срещу добива на инертни материали в района на село Белащица. Това каза за  Радио „Фокус“-Пловдив  Юлия Бачева, член на Инициативния комитет на протестиращите. По думите й има хора, които вървят пеша в началото на шествието, а отзад се е образувала колона от автомобили. „Участието на много повече хора е видимо. Има жители от Пловдив, от Цар Калоян, Марково, Гълъбово, Брани поле“, посочи Бачева. Пътят, който свързва селата Белащица и Брани поле, е блокиран.  \r\nВ момента протестиращи са в село Брани поле и се отправят към кръговото кръстовище на бул. „Кукленско шосе“. Хората скандират „Стоп на кариерите. Сърце, душа за нашите деца. Сърце, душа за нашата планина“. Исканията на живеещите в Белащица и близките села са да се спре всякаква концесионна дейност в района, защото има две съществуващи кариери, чиито договори приключват през 2021-2023 година. „Силно сме обезпокоени заради това, че има апетит от нов инвеститор към нови територии в землището на селата Белащица и Гълъбово. Става въпрос за около 53 хектара, които са на не повече от километър от крайните къщи на селото и на 12 км от центъра на Пловдив. Откритият добив на кариери застрашава здравето на около 10 000 души, които живеят в подножието на Родопската яка и в непосредствена близост до Пловдив“, каза още Бачева.  \r\nПо думите й вчера е получено писмо от министъра на енергетиката Теменужка Петкова с предложение за среща с двата инициативни комитета и концесионера на кариерата в района на село Белащица следващия петък. „На тази среща обаче не са поканени представители на Министерството на здравеопазването, тъй като нашите опасения са за повишения риск за здравето на хората, които живеят в тези райони. Интересува ни здравето на хората и опазването на природата и околната среда“, добави Бачева. По думите й от един месец всеки ден в селото им по един смъртен случай. „Статистиката за заболеваемостта се прави от нашия личен лекар и разполагаме с документи, от които е видно, че ако е имало едно дете, което е боледувало от астма през 2001 година, то през 2016 година, те са 10 деца, т. е. - 10 пъти се е увеличила заболеваемостта сред децата“, каза още Бачева. По думите й вчера е получено и официално писмо от Община Пловдив, с което се подкрепят исканията на жителите на населените места в района.  \r\nВ Белащица целогодишно живеят около 5 000 души. Това е 4-ти мирен пореден протест срещу добива на инертни материали в района. Предвидено е той да приключи в 14.30 часа. \r\nМария РУСЕВА", "date": "2018.10.06", "title": "Пловдив: Над 300 души участват в мирното шествие срещу добива на инертни материали в района на село Белащица, пътят между селата Белащица и Брани поле, е блокиран"}
{"url": "http://www.focus-news.net/news/2018/10/06/2575319/blagoevgrad-pozhar-gori-v-rayona-na-selo-strumyani.html", "text": "Пожар гори в района на село Струмяни, предаде репортер на  Радио „Фокус“-Пирин . Димът се вижда от главен път Е-79. Отзовал се е екип на Регионална дирекция „Пожарна безопасност и защита на населението“-Благоевград“. \r\nДенис НИКИФОРОВ", "date": "2018.10.06", "title": "Благоевград: Пожар гори в района на село Струмяни"}
{"url": "http://www.focus-news.net/news/2018/10/06/2575320/plovdiv-v-tezhko-sastoyanie-e-mototsikletistat-koyto-postrada-pri-katastrofa-v-rayona-na-selo-brestnik.html", "text": "В тежко състояние е мотоциклетистът, който пострада при катастрофа в района село Брестник, съобщи за  Радио „Фокус“-Пловдив  говорителят на ОДМВР-Пловдив. Сигналът за пътния инцидент е получен в 08.40 ч. На пътя между Пловдив и село Брестник мотоциклет„Кавазаки“ се е блъснал отзад в движещ се лек автомобил „Нисан“, управляван от 38-годишна жена. Пострадалият мъж е на 28 години. \r\nМария РУСЕВА", "date": "2018.10.06", "title": "Пловдив: В тежко състояние е мотоциклетистът, който пострада при катастрофа в района на село Брестник"}
{"url": "http://www.focus-news.net/news/2018/10/06/2575322/valeri-simeonov-vitsepremier-sblizhavaneto-na-rodinata-ni-s-bolgradksata-gimnaziya-se-zasili-pri-koalitsionnoto-pravitelstvo-gerb-obedineni-patrioti.html", "text": "Сближаването на родината ни с Болградксата гимназия се засили при коалиционното правителство ГЕРБ-Обединени патриоти. Това каза за обзорното предаване „Метроном“ на  Радио „Фокус“  вицепремиера Валери Симеонов за посещението на правителствената делегация в Украйна за 160 годишният юбилей на Българската гимназия в Болград.Той съобщи ,че на двустранната среща на най-високо  равнище в Украйна  са поети поредица ангажименти.„На първо място бе решено да се изгради българско училище в Одеса. Второто решение е да се съобрази административната реформа, която се провежда в момента в Украйна, с нуждите на българската общност, така че да не бъде разделян Болградският район, населен с българско население. Третото решение е свързано с подобряването на пътищата, защото те са в много лошо състояние. Първата сериозна крачка е направена, а това е важният път Одеса – Реми, с отклонение до Болград, което инспектирахме\" каза той.Валери Симеонов съобщи ,че е  разменил контакти с министъра на инфраструктурата на Украйна, за да могат да работят по глобалния проект, който предвижда изграждането на първокласен път, свързващ двете държави и минаващ през цялата област Бесарабия.", "date": "2018.10.06", "title": "Валери Симеонов, вицепремиер: Сближаването на родината ни с Болградксата гимназия  се засили при коалиционното правителство ГЕРБ-Обединени патриоти"}
{"url": "http://www.focus-news.net/news/2018/10/06/2575321/varna-balgarskiyat-dokumentalen-film-neynata-izpoved-shte-bade-predstaven-v-ramkite-na-esennata-akademiya-na-mezhdunarodniya-festival-na-chervenokrastki-i-zdravni-filmi.html", "text": "Българският документален филм „Нейната изповед“ на режисьора Иван Ничев ще бъде представен в рамките на Есенната академия на Международния фестивал на червенокръстки и здравни филми '2018 „Агресия – хуманност – кино“, която се провежда във Варна, предаде репортер на  Радио „Фокус“ – Варна . Тази вечер в залата на център „Юрий Гагарин” в Санаторно-оздравителен комплекс „Камчия“ от 17.00 часа ще бъде представен документалният филм „От Кремона до Кремона“ на режисьора Мария Аверина, а от 18.30 часа ще бъде показана игралната продукция „Нелюбов“ на режисьора Андрей Звягинцев. В зала „Пленарна“ на Община Варна от 17.00 и от 19.00 часа ще бъдат представени филмите „Нейната изповед“ и „За тялото и душата“ на режисьора Илдико Енеди. В дискусионния панел е предвидена лекция на проф. д-р Иво Христов на тема „Насилието в днешна България – индикатор за социален разпад“, както и лекция на отец Боян Саръев на тема „Нравствена проповед – агресията и миряните“. \r\nМарияна ВАЛЕНТИНОВА", "date": "2018.10.06", "title": "Варна: Българският документален филм „Нейната изповед“ ще бъде представен в рамките на Есенната академия на Международния фестивал на червенокръстки и здравни филми"}
{"url": "http://www.focus-news.net/news/2018/10/06/2575309/rumen-petkov-abv-sega-kevr-sprya-poskapvaneto-na-toka-no-sled-nova-godina-nyama-da-uspee-i-tova-e-nay-golyamoto-predizvikatelstvo-pred-pravitelstvoto-v-momenta.html", "text": "Сега КЕВР спря поскъпването на тока, но след Нова година няма да успее и това е най-голямото предизвикателство пред правителството в момента. Това каза председателят на АБВ Румен Петков в предаването „Седмицата“ по  Дарик радио . \r\n„Най-важната тема в България в момента са енергийните въпроси. И един от тях, който бяга от вниманието на управляващите, е съсипията в енергетиката. Ценообразуването е нещо, на което не малка част от българските граждани няма да издържат. И с тази тема се спекулира - хвърля се вина и върху КЕВР, и във всички посоки. В момента се прави една стъпка, която е откровено престъпление към енергийната сигурност в страната – обединяването на АЕЦ „Козлодуй“ с „Марица Изток – 2“. Без да се коментира, че в последните 5 години цената на вредните емисии от 5 евро отиде на 20 евро“, каза още Петков и посочи, че тези неща някой трябва да ги плати.  \r\n„И като бягат от тази тема и управляващи, и опозиция, всъщност бягат от решението да се гарантира бита и да се предприемат действията, които да отговарят на българската икономика. А това е проблем. Защото сега КЕВР спря поскъпването на тока, но след Нова година няма да успее да го спре. И смятам, че най-голямото предизвикателство, пред което е изправено правителството в момента, е това. Но от тази тема бягат всички в парламента, защото са съучастници в една или друга степен. Няма обяснение и защо БСП не коментира обединяването на тези две генерално различни едно от друго дружества“, коментира Петков. \r\nТой посочи, че АБВ отдавна е предупреждавала, че нещата ще се докарат до там да купуваме руска газ от Турция. „Тогава всякакви дейци обясняваха, че „Турски поток“ няма да се случи и ние ще купуваме газ от друго място. Т.е. в енергетиката имаме една серия от въпроси, които са страшно важни“, каза още Петков. \r\nЛидерът на АБВ посочи, че другата важна тема сега е здравеопазването. „Това е първият министър на здравеопазването на 1990 г. от нас, който слага на масата два варианта за реформи и е готов да чуе трети. И е готов да има дискусия. И няма нормална държава, в която да искаш вот на недоверие, защото някой иска дискусия. Това е ненормална стъпка. Ние от АБВ подкрепяме тази дискусия и имаме експерти, които са много добре подготвени за нея“, коментира Петков. Той обясни, че и в двата варианта имат един проблем, който е тежък. „В тях водещо е финансовото състояние, а водещ трябва да е човекът. Затова говорих с министър Ананиев и ние ще предложим нашата визия със стремежа да бъдем полезни в една дискусия, в която всички трябва да сме дейни участници, ако искаме да постигнем нещо добро“, каза още той.", "date": "2018.10.06", "title": "Румен Петков, АБВ: Сега КЕВР спря поскъпването на тока, но след Нова година няма да успее и това е най-голямото предизвикателство пред правителството в момента"}
{"url": "http://www.focus-news.net/news/2018/10/06/2575324/vasil-georgiev-vasko-krapkata-izkustvoto-e-tova-koeto-obedinyava-balgarite-v-trudni-vremena.html", "text": "Изкуството е това, което обединява българите в трудни времена. Това каза за седмичното обзорно предаване „Метроном“ на  Радио „Фокус“  музикантът Васил Георгиев – Васко Кръпката. Той обясни, че не е възможно постигане на национално помирение и единение без национална памет, като уточни, че в момента тя липсва у българина. Васил Георгиев даде пример с южноафриканския политик Нелсън Мандела, който е лежал 28 години в политически затвор в Кейптаун заради това, че възгледите му не съвпадат с тези на властта и е станал герой в очите на хората и направи съпоставка с българския политически затворник Илия Минев. „Българският политик Илия Минев от град Септември никой не го знае, децата не му знаят името. Той е лежал 32 години в пазарджишкия затвор. Той е бил много ерудиран човек с две висши образования – едното във Виена, другото в Париж, но никой не говори за него, няма я тази памет“, обясни Васил Георгиев. Според него злите сили, които постоянно се домогват до управлението на България, желаят да няма национална памет, а българите нямат порива да говорят за истината.", "date": "2018.10.06", "title": "Васил Георгиев – Васко Кръпката: Изкуството е това, което обединява българите в трудни времена"}
{"url": "http://www.focus-news.net/news/2018/10/06/2575323/inzh-georgi-parmakov-rdpbzn-blagoevgrad-suhi-trevi-i-hrasti-goryat-kray-strumyani-pozharat-ne-e-golyam.html", "text": "Сухи треви и храсти горят край Струмяни. Това съобщи за  Радио „Фокус“-Пирин  инж. Георги Пармаков, директор на Регионална дирекция „Пожарна безопасност и защита на населението“ (РДПБЗН)-Благоевград. Той посочи, че не става дума за голям пожар и че към момента екипи на РДПБЗН го гасят. По думи на инж. Пармаков няма нищо притеснително, нито по отношение на опасността от разрастване на обхванатата от огъня територия, нито от гледна точка на безопасността на хората в района. \r\nНатали СТЕФАНОВА", "date": "2018.10.06", "title": "Инж. Георги Пармаков, РДПБЗН-Благоевград: Сухи треви и храсти горят край Струмяни, пожарът не е голям"}
{"url": "http://www.focus-news.net/news/2018/10/06/2575327/yeni-safak-sasht-otivat-kam-strategicheska-bezizhoditsa-v-siriya.html", "text": "След като условната и временна подкрепа на САЩ за сирийските кюрдски „Отряди за народна самоотбрана“ (ОНС/YPG), свързани с „Работническата партия на Кюрдистан“ (ПКК) се оказа перманентна политика срещу Иран и Русия, Вашингтон отива към стратегическа безизходица в Сирия, пише  електронното издание на турския вестник Yeni Safak  в материал, представен без редакторска намеса. \r\nТактиката на Вашингтон да работи с ОНС/ПКК срещу „Ислямска държава“ (ИД), която започна по време на предишния американски президент Барак Обама и продължи при администрацията на Доналд Тръмп, тласка Америка към път, от който няма връщане. \r\nОт 2014 година, САЩ първо предоставиха въздушна подкрепа, а след това и оръжия на терористичната групировка, под предлога за борба с ИД. \r\nАмериканските официални лица твърдяха, че подкрепата за групата е ограничена и условна в рамките на борбата с екстремистката групировка и тогава Вашингтон изпрати повече от две хиляди военнослужещи в региона и установи летища, както и военни бази в районите, контролирани от ОНС/ПКК. Базите на САЩ в Сирия \r\nСпоред местни източници, САЩ имат 13 оперативни военни бази в контролираната от сирийските кюрди територия, включително в Хасака, Рака, Манбидж, Айн ал Араб (Кобани) и Тал Абаяд в Сирия. \r\nСАЩ са построили база и в близост до най-големия петролен кладенец в ал Омар и край последната твърдината на ИД в източната провинция Дейр-ез-Зор – Хаджин. \r\nДопълнително, строителството на нови две военни бази в Камишли е започнало преди няколко месеца. Когато те бъдат завършени, САЩ ще имат постоянно военно присъствие на 18 точки в страната. \r\nОсвен това се твърди, че Вашингтон е снабдил ОНС/ПКК с повече от 4000 камиона оръжия и военни материали. Същевременно, Силите за специални операции на САЩ обучават членовете на групировката. \r\nОглавяваната от Съединените щати коалиция също е разположила радар и зенитно-ракетни системи в районите, контролирани от кюрдите. От борба срещу „Ислямска държава до стратегическа конфронтация с Русия и Иран \r\nПриготовленията на САЩ са индикация, че те няма да се изтеглят от Сирия толкова скоро. \r\nПредставители на американската администрация, включително министърът на отбраната Джеймс Матис, твърдят, че военнослужещите на страната ще останат в Сирия, докато не бъдат ликвидирани условията за евентуално прегрупиране на ИД и докато не бъде постигнато политическо решение на конфликта на Женевския процес. \r\nНещо повече, съвсем наскоро съветникът по национална сигурност на Белия Дом Джон Болтън, по линия на анти-иранската риторика на администрацията на Тръмп, заяви, че САЩ няма да се изтеглят от региона, „Докато иранските войски са извън границите на Иран“. \r\nОт много време мнозина говорят, че военните приготовления на САЩ в Сирия  и помощта им за ОНС/ПКК са пренасочени от борбата срещу ИД към стратегическата конфронтация с Иран и Русия. \r\nПрез последните седмици Сирия стана бойно поле между Иран и Израел. Израелските военновъздушни сили (ВВС) многократно бомбардираха бази на сирийското правителство,  за които твърдят, че са контролирани от Техеран. \r\nЗаради ниската ефективност на системите за ПВО С-125 и С-200, използвани от силите на Башар Асад срещу Израел и свалянето на руския разузнавателен самолет в небето над Средиземно море, Русия разположи системи С-300, за да подпомогне Дамаск. \r\nГлавнокомандващият въоръжените сили на САЩ генерал Джоузеф Вотел описа решението на Москва като „ненужна ескалация“ на конфликта. \r\nОсвен това, Иран нанесе ракетни удари по няколко цели в Сирия миналата седмица, на основание, че там са били хора, свързани с терористичния атентат в Ахваз. \r\nПентагонът заяви, че ударите са „безразсъдни, опасни и ескалационни“, тъй като не са координирани със САЩ преди това. \r\nНа базата на тези развития, военните експерти посочват, че САЩ са се докарали до стратегическа безизходица в Сирия, където уж осъществиха интервенция срещу ИД. Стратегията за окупация е губеща в дългосрочен план \r\nОбвързването на стратегията си за Сирия с групировка като ОНС/ПКК може и да има някои краткосрочни предимства за Вашингтон, но се твърди, че в дългосрочна перспектива това ще изолира американците в рамките на сирийския конфликт. \r\nБившият посланик Джеймс Джефри, наскоро назначеният за специален представител на САЩ в Сирия, бе сред тези, които подчертаваха ограниченията, произтичащи от сътрудничеството с ОНС/ПКК в дългосрочен план. \r\nНо, Вашингтон упорито игнорира предупрежденията по този въпрос, особено тези на Турция. \r\nДействията на ОНС/ПКК, в резултат от които множество араби са принудени да напуснат районите, окупирани от тях и широката употреба на насилствени методи от сирийските кюрди подкопава стратегията на САЩ. \r\nПритесненията, на които ОНС/ПКК подлагат населението доведоха до протести в населените предимно с араби райони, като Рака, Манбидж и Тал Абаяд. САЩ губят Турция \r\nСАЩ, заради подкрепата си за ОНС/ПКК, до голяма степен загубиха подкрепата на Турция в Сирия. \r\nДокато някои от дипломатическите мерки, които Турция предприе заедно с Русия и Иран бяха приложени до известна степен, САЩ все още не са предприели действия по споразумението за Манбидж със своя съюзник в рамките на НАТО, което доведе до коментари от страна на Анкара, която започва да губи търпение. \r\nТъй като картата, която САЩ имат срещу Русия и Иран е собствената им военна сила, загубата на Турция поради подкрепата за ОНС/ПКК показва, че политиката на САЩ в Сирия ще претърпи провал. \r\nВчера бившият министър на отбраната на САЩ Чък Хейгъл заяви в интервю: \"Пълна глупост е да мислите, че ще сплашите сирийците, руснаците или иранците, защото те притежават повече карти, отколкото ние.\" \r\nУсловното и ограничено партньорство на Вашингтон със сирийските кюрди, което става все по-постоянно, води САЩ към дългосрочна стратегическа безизходица, която трудно може да бъде обърната. \r\nПревод и редакция:", "date": "2018.10.06", "title": "Yeni Safak: САЩ отиват към стратегическа безизходица в Сирия"}
{"url": "http://www.focus-news.net/news/2018/10/06/2575325/blagoevgrad-mazh-e-otkaran-v-lechebno-zavedenie-sled-kato-e-izgubil-kontrol-nad-avtomobila-i-se-e-blasnal-v-darvo-kray-patya-banya-bansko.html", "text": "Пътнотранспортно произшествие е станало на пътя Баня-Банско, съобщи слушател на  Радио „Фокус“-Пирин . Шофьорът е изгубил контрол над управлението над автомобила и се е блъснал в дърво. Пострадалият мъж е откаран в лечебно заведение.", "date": "2018.10.06", "title": "Благоевград: Мъж е откаран в лечебно заведение, след като е изгубил контрол над автомобила и се е блъснал в дърво край пътя Баня-Банско"}
{"url": "http://www.focus-news.net/news/2018/10/06/2575326/veliko-tarnovo-ikonomicheski-rastezh-i-spad-na-bezrabotitsata-se-otchitat-v-obshtina-svishtov-prez-poslednite-mesetsi.html", "text": "Икономически растеж и спад на безработицата се отчитат в община Свищов през последните месеци, по данни на Министерството на икономиката. Това съобщиха за  Радио „Фокус“ – Велико Търново от Общината . При посещението си в Свищов зам.-министър Лилия Иванова е уточнила, че безработицата в региона се е снижила с 0.1 пункта и е 4.3%, при средно за страната 5.7%. По думите й това е косвен знак, че в общината има икономическо оживление и растеж. От своя страна общинското ръководство категорично е заявило, че ще работи за продължаване на положителните резултати.  \r\nАнализът на министерството показва още, че община Свищов се нарежда на второ място във Великотърновска област като активен център за инвестиции. \r\nЛуиза ТРАНЧЕВА", "date": "2018.10.06", "title": "Велико Търново: Икономически растеж и спад на безработицата се отчитат в община Свищов през последните месеци"}
{"url": "http://www.focus-news.net/news/2018/10/06/2575328/mvr-40-godishen-sudanski-grazhdanin-e-zadarzhan-za-agresivno-povedenie-na-patya.html", "text": "Около 20.00 часа снощи е настъпило леко пътнотранспортно произшествие между два джипа в района на столичния кв. „Витоша“. Това съобщиха от пресцентъра на  МВР . По първоначални данни при разминаването били засегнати страничните огледала на превозните средства. След инцидента, за който не е подаван сигнал на единия телефонен номер 112, водачът на единия джип започнал да обижда жената, управлявала другия автомобил. Жената успяла да се оттегли. В района на бул. „Г. М. Димитров“ тя била застигната от мъжа, който я принудил да спре, излязъл от джипа си и проявил словесна агресия към нея.  \r\nНаблизо патрулиращ полицейски екип забелязал случващото се и веднага се отзовал на място за да  прекрати агресивното поведение на шофьора -  40-годишен судански гражданин. Мъжът е отведен в Столично районно управление, а по случая е образувана преписка за хулиганство.", "date": "2018.10.06", "title": "МВР: 40-годишен судански гражданин е задържан за агресивно поведение на пътя"}
{"url": "http://www.focus-news.net/news/2018/10/06/2575330/plovdiv-priklyuchi-protestat-sreshtu-dobiva-na-inertni-materiali-v-rayona-na-belashtitsa.html", "text": "Приключи протестът срещу добива на инертни материали в района на Белащица, каза за  Радио „Фокус“-Пловдив  Юлия Бачева, член на Инициативния комитет на протестиращите. По думите й в шествието са се включили около 500 души. Недоволните хора са потеглили от центъра на село Белащица, преминали са по централния път през селата Белащица и Браниполе и са блокирали кръговото кръстовище на бул.„Кукленско шосе“ и Околовръстен път 86. Бачева добави, че там е бил Илиян Василев, собственикът на транспортната фирма „ПИМК“, който е разговарял с хората и с журналисти, като е казал, че никога е нямал намерения да разработва тези участъци, за които е подал заявления миналата година.  \r\n„Предполагам, че ако той има добра воля и желание, ще си оттегли инвестиционните намерения за добив на инертни материали“, каза още Бачева. Протестът е преминал спокойно. „Мисля, че хората бяха много доволни от резултата, защото постигнахме нашата цел - този проблем да престане да бъде на микрониво „Белащица“ и да стане регионален, защото засяга и Пловдив“, заяви Бачева. Искането на жителите е след изтичане на двата концесионна договора за експлоатацията на кариерата в Белащица през 2021 г. и 2023 г., те да не бъдат подновявани, нито да бъдат предоставяни нови територии за добив на инертни и други материали в близост. Нов инвеститор е заявил намерения да започне проучване за подземни богатства в площите „Сантала“ и „Сантала-2“ в землищата на село Белащица, община Родопи, и село Гълъбово, община Куклен. Размерите на въпросните зони са повече от 53 хектара. \r\nМария РУСЕВА", "date": "2018.10.06", "title": "Пловдив: Приключи протестът срещу добива на инертни материали в района на Белащица"}
{"url": "http://www.focus-news.net/news/2018/10/06/2575331/knyaz-nikita-lobanov-rostovskiy-vrachi-novo-darenie-ot-4-originalni-litografii-s-tematika-ot-rusko-turskata-voyna-1877-78-g-na-panorama-plevenska-epopeya-1877-g.html", "text": "След две дарения на ценни литографии за фонда на Регионален военноисторически музей – Плевен, княз Никита Лобанов-Ростовский връчи ново дарение от 4 оригинални литографии с тематика от Руско-турската война 1877-78 г. В Панорама „Плевенска епопея 1877 г.“ обявено беше официално дарението, като князът не пропусна да изненада с още един подарък домакините – картина, на която е изобразено подписването на Константинополския мирен договор 1879 г. Това съобщиха от пресцентъра на  ПП АБВ . \r\n„Аз съм потомък на човека, който подписа мирния договор между Турция и Русия тогава. Чeрезвичайно важна е личността на Ростовски, който като опитен дипломат включва три пункта от Санстефанския договор. Този факт дава възможност 6 месеца по-късно за създаване на независимо Княжество България и първата българска Конституция. Този факт, за съжаление, е малко известен. Русия влезе в тая война съвършено неподготвена. Хазната беше празна, нямаше армия и войници. Как може тогава Русия да обяви война на Турция? По емоционални причини на Александър I. Той прочете доклада за Априлското въстание и беше крайно възмутен. Започва война, Русия губи 140 000 души и загуби войната, защото когато ген. Гурко влиза в Цариград и се чуди как да го окупира, Великобритания обявява на Русия, че ще й обяви война. Войската не влиза. Така Великобритания печели единствената война в своята история, без да бъде използван един куршум. И така въпреки, че Русия изгуби войната тя даде възможност за създаване на независима България“, заяви Княз Лобанов-Ростовский.  \r\nВ зала „Дарения” на Панорамата присъстваха и директорът на Регионален военноисторически музей – Плевен Емилия Зорнишка, зам.-кметът на Община Плевен Стефан Милев, председателят на АБВ Румен Петков, който по думите на княза, „открива Плевен” за него, областният председател на АБВ Плевен Цветан Антов, граждани. \r\nДарените литографиите са подлистник-приложения на английските илюстровани издания – „The Graphic“ и „Илюстровани Лондонски новини“. \r\nПървата литография от вестник „График” е от 15 декември 1877 г., брой 573. На нея са изобразени „Позициите на генерал Гурко и турците по време на руската атака през ноември 1877 г.” и „Над облаците” – ген. Гурко и русите на Балканите“. Към тях има кратки пояснителни бележки:  „Генерал Гурко и войници; Резерва; Руска батарея; Руснаци; Отряд сапьори“. Под второто изображение: „Войниците на генерал Раух; Турците напускат позициите си; Стрелци на позиция; Казаци наблюдават битката“. \r\nВтората литография от вестник „График” е от 26 януари 1878 г.,  брой 426 със заглавие „Русите на генерал Гурко на балканите –  спускане по хълма”. \r\nТретата литография е озаглавена „Войната. Руският император дава цигари на пленени турски войници в Зимница”, но не е известно от кой илюстрован вестник е. Анотацията под изображението е на английски език. \r\nЧетвъртата литография е с четири изображения и е публикация на вестник „Илюстровани Лондонски новини” от 1 декември 1877 г. Четирите изображения са озаглавени: „Зима, турска армия, офицерски землянки”, „Зима, при Плевен, мразовито утро”, „Свищов, зимен лагер, доставки”, „Руска землянка при Плевен – рано сутрин”. \r\nПод литографиите се чете текст „специален художник”. \r\nЗорнишка благодари на княз Никита Лобанов-Ростовский и подчерта, че той за  трети път дарява ценни литографии, свързани с тематиката на Руско-турската война и освобождението на Плевен. Зам.-кметът Милев също благодари на княза от името на общината и жителите й. „Много ми се иска това, което вие разказахте, екскурзоводите да го разказват на многобройните посетители на Панорамата. Надяваме се тези ваши посещения в нашия град да продължат и ако имате още възможност да дарявате с удоволствие ще приемем”, с усмивка отбеляза той. \r\n„Когато комунистите взимат властта, първо сме разстреляли бащата на княза, после сме го изпратили на 11-годишна възраст в затвора, взели сме им къщата, за да настаним в нея Цола Драгойчева. Това обаче не му попречи до ден днешен да обича родината си и да милее за нея. Княз Лобанов-Ростовский е материализация на човешката воля и на това да не забравяме миналото си, обичайки родината си, прощавайки й това, което ни е причинила и давайки й всичко от себе си”, подчерта Румен Петков. „Благодаря за обичта към България, към Плевен и за стремежът да ни предоставяте всичко свързано с нашата история“, обърна се той към княза. \r\nПетков припомни, че догодина има още два важни юбилея, които заслужават да бъдат отбелязани - 140 годишнината от 9 февруари – подписването на Константинополския мирен договор  и 7 юни – 140 години от установяване на дипломатически отношения между Княжество България и Руската империя. „Няма народ, който да е загърбил историята си, да е опитал да я погази и да е сполучил в нещо“, категоричен бе Петков.", "date": "2018.10.06", "title": "Княз Никита Лобанов-Ростовский връчи ново дарение от 4 оригинални литографии с тематика от Руско-турската война 1877-78 г. на Панорама „Плевенска епопея 1877 г.”"}
{"url": "http://www.focus-news.net/news/2018/10/06/2575335/blagoevgrad-v-oblastta-se-provezhda-kampaniya-za-bezplatno-postavyane-na-silanti-na-detsa-ot-5-do-8-godini.html", "text": "В област Благоевград се провежда кампания за безплатно поставяне на силанти на деца от 5 до 8 години. Това съобщиха за  Радио „Фокус“-Пирин  от Регионална здравна инспекция (РЗИ)-Благоевград. Инициативата за поставяне на силанти на първите постоянни зъби се осъществява в рамките на Националната програма за профилактика на оралните заболявания при деца до 18 години в Република България.  \r\n„Програмата за силанизиране на зъбите на децата няма задължителен характер и не се изисква здравна книжка. Поставянето на силанти е безплатно за родителите. Единственото нещо, което се изисква, е попълване на декларация за информирано съгласие от страна на родителя“, съобщиха още от РЗИ. Силанизирането представлява поставяне на специален материал, който има за цел да предпази постоянните зъби, които никнат, но това се прави само, когато те са напълно здрави. \r\nЛора КАЛЧЕВА", "date": "2018.10.06", "title": "Благоевград: В областта се провежда кампания за безплатно поставяне на силанти на деца от 5 до 8 години"}
{"url": "http://www.focus-news.net/news/2018/10/06/2575336/prof-plamen-pavlov-istorik-v-balgarskiya-apokrifen-letopis-se-kazva-che-samuil-i-roman-sa-ot-edno-i-sashto-tsarsko-kolyano.html", "text": "В Българския апокрифен летопис се казва, че Самуил и Роман са от едно и също царско коляно. Това каза историкът проф. Пламен Павлов в интервю за  Агенция „Фокус“  по повод годишнината от смъртта на цар Самуил, която отбелязваме на 6 октомври. „Идването на Самуил начело на българската държава става малко по-нетрадиционно, тъй като на практика имаме една смяна не толкова на династията, колкото на отделни клонове на династията. Семейството на Самуил го знаем главно в лицето на Самуил, неговите братя и техните потомци. Имаме една основна информация, че Самуил и неговите братя са синове на комит Никола и на Рипсимия“, допълни той. „От тук вече има много хипотези за произхода на фамилията, но по всичко изглежда, че комит Никола, който е една от най-силните фигури в българското царство по времето на цар Петър, очевидно е роднина на крумовата династията – тази, която управлява България от началото на 9 век. Това личи от повторението на много имена в листата на имената на владетелите от Плиска и Преслав“, уточни още проф. Павлов. „Освен това имаме информацията на Българския апокрифен летопис, където се казва, че Самуил и Роман са от едно и също царско коляно. Също така не бива да забравяме това, което пише византийската принцеса историчка Анна Комнина, която по майчина линия е потомка на българската династия, че фактически Самуил е потомък на Крум. Тя свързва произхода на Самуил с Велики Преслав, което е много показателно. Това противоречи на писанията в бивша Югославия, в Македония, където се търси някаква славянска връзка“, каза още историкът. \r\nЦветелин ДИМИТРОВ Пълния текст на интервюто четете по-късно в „Мнение”", "date": "2018.10.06", "title": "Проф. Пламен Павлов, историк: В Българския апокрифен летопис се казва, че Самуил и Роман са от едно и също царско коляно"}
{"url": "http://www.focus-news.net/news/2018/10/06/2575337/yambol-18-godishen-mladezh-e-privlechen-kato-obvinyaem-za-nanasyane-na-sredna-telesna-povreda-na-vazrastna-zhena-i-krazhba-na-pari-ot-doma-y.html", "text": "Полицаи са задържали извършител на две престъпления спрямо възрастна жена в Ямбол. С прокурорско постановление той е задържан за срок от 72 часа. Разследването е започнало около 07.30 ч. на 4 октомври, след получен сигнал от \"Център за спешна медицинска помощ\" – Ямбол, че при тях за лечение е постъпила възрастна жена с рана в областта на главата. Това съобщиха от  ОДМВР-Ямбол . Образувано е досъдебно производство за нанесена средна телесна повреда на възрастната жена. В хода на разследването е установено, че телесната повреда е причинена от 18-годишен местен жител при опит, в тъмната част на изминалото денонощие, да запази владението върху отнета от дома на потърпевшата сума от 20 лева. В резултат на предприетите бързи оперативно-издирвателни и процесуално-следствени действия са събрани и данни, че ден по-рано той е извършил и кражба на сумата от 100 лева от дома на същата жена. Младежът е задържан с полицейска заповед за срок до 24 часа. На 5 октомври в хода на разследването той е привлечен в качеството на обвиняем за извършени престъпления по чл.194 и чл. 198 от НК и с прокурорско постановление е задържан за срок до 72 часа. Разследването по случая продължава под надзора на Районна прокуратура – Ямбол.", "date": "2018.10.06", "title": "Ямбол: 18-годишен младеж е привлечен като обвиняем за нанасяне на средна телесна повреда на възрастна жена и кражба на пари от дома й"}
{"url": "http://www.focus-news.net/news/2018/10/06/2575338/veliko-tarnovo-zadarzhan-e-izvarshitelyat-na-poboya-v-selo-hotnitsa.html", "text": "52-годишен мъж от Габрово с 40 криминални регистрации е извършителят на побоя в село Хотница. Това съобщи на брифинг директорът на Областна дирекция на МВР – Велико Търново комисар Димитър Машов, предаде репортер на  Радио „Фокус“ – Велико Търново . Сигналът за инцидента е получен в 06.30 часа wèra от 66-годишен мъж от село Хотница, собственик на ферма. Той e съобщил, че на територията на своето стопанство е открил един от работниците си в безпомощно състояние. Незабавно на мястото са изпратени екипи на Спешна помощ и на Районно управление на МВР - Велико Търново. Мъжът е транспортиран до болница. Установено е, че това е 70-годишеният Ж. А. А. от село Богатово, пастир във фермата. Той е с множество наранявания в областта на главата, в тежко състояние. Уведомена е Районната прокуратура във Велико Търново, под чието ръководство е започнало събиране на данни и доказателства с цел установяване на извършителя на престъплението. В 17.00 часа в хотел в Габрово е задържан 52-годишният В. М. А. от същия град, който е направил пълни самопризнания за случая.  \r\nЗадържаният има 16 съдебни регистрации и 16 пъти е лежал в затвора. Последно е бил осъден за кражби, но е освободен през 2016 година. В деня на извършеното престъпление той е започнал работа във фермата в село Хотница. Същата вечер между Ж. А. А. и В. М. А. е възникнал спор. 52-годишният мъж ударил с тесла пострадалия, след което хванал такси, за да се прибере в Габрово. Извършителят на побоя е признал, че е употребил алкохол. По данни на собственика на фермата пострадалият не е пил. На В. М. А. е наложена мярка „задържане под стража“ за срок от 72 часа. \r\nНадежда КРЪСТЕВА", "date": "2018.10.06", "title": "Велико Търново: Задържан е извършителят на побоя в село Хотница"}
{"url": "http://www.focus-news.net/news/2018/10/06/2575332/prof-plamen-pavlov-istorik-tsar-samuil-e-izklyuchitelno-sposoben-vladetel-i-edna-ot-nay-golemite-figuri-v-nashata-istoriya.html", "text": "Самуил е бил много популярна фигура и това се дължи на неговата невероятна енергия твърда решимост да отстоява независимостта българската държава. Това каза историкът проф. Пламен Павлов в интервю за  Агенция „Фокус“  по повод годишнината от смъртта на цар Самуил, която отбелязваме на 6 октомври. „Тази епохална битка беше наречена от един френски византолог Византийската епопея, докато нашия историк акад. Васил Гюзелев остроумно отбеляза, че това по-скоро е българската епопея. Между другото с това са съгласни и много чужди учени, не е само българска оценка“, уточни той. „Тази епична борба, продължила близо 5 десетилетия води до размяна на много тежки уреди, но след 986 година и битката при Траянови врата България е в тотален подем. За съжаление, ресурсите на Византия се оказват по-големи и самата геополитическа обстановка води към едно неравенство в двубоя“, добави още историкът проф. Павлов. „Въпреки всичко, до 1014 година и битката при Ключ, Самуил успява да отблъсква византийските удари и да съхрани основните ресурси на държавата. Всъщност при потомците на Самуил, 4 години след смъртта му, държавата пада под византийска власт, но това се дължи до голяма степен и на психологическата умора на българското общество, на фанатизма на Василий II и на много други фактори“, обясни той. \r\nЦветелин ДИМИТРОВ Пълния текст на интервюто четете по-късно в „Мнение”", "date": "2018.10.06", "title": "Проф. Пламен Павлов, историк: Цар Самуил е изключително способен владетел и една от най-големите фигури в нашата история"}
{"url": "http://www.focus-news.net/news/2018/10/06/2575334/agerpres-rumaniya-do-10-chasa-sutrinta-na-referenduma-v-rumaniya-sa-glasuvali-097-a-do-1300-254-ot-imashtite-pravo-na-glas.html", "text": "До 10:00 часа сутринта на референдума за промяна на дефиницията на семейство в Румъния са гласували 0,97% от избирателите, съобщи Централната изборна комисия (ЦИК) на страната, цитирана от  агенция Agerpres . \r\nДо 13:00 часа, отново по данни на избирателните власти, правото си на глас са упражнили 2,54% от гласоподавателите. \r\nПревод и редакция:", "date": "2018.10.06", "title": "Agerpres (Румъния): До 10 часа сутринта на референдума в Румъния са гласували 0,97%, а до 13:00 – 2,54% от имащите право на глас"}
{"url": "http://www.focus-news.net/news/2018/10/06/2575340/aleksandar-vuchich-za-preduprezhdenieto-na-yunker-ne-otricham-che-situatsiyata-na-balkanite-mozhe-da-stane-kato-tazi-pred-90-te.html", "text": "Президентът на Сърбия Александър Вучич коментира изявлението на председателят на Европейската комисия Жан-Клод Юнкер, че ако Западните Балкани загубят перспективата за членство в Европейския съюз ги очаква сценарият от 90-те години на XX век, като заяви, че не изключва тази възможност, предава  македонският портал „А1 Он“ . \r\n„Имам огромно уважение към Юнкер за разлика от мнозина, които си мислят, че е бил пиян. Той не беше пиян, защото има проблеми с движението, с които много от нас се сблъскват. Той е сериозен и отговорен човек. Това, което каза, може би, е малко пресилено, но аз не бих го отхвърлил, ако бъдем оставени сами на себе си“, заяви Вучич. \r\nПревод и редакция:", "date": "2018.10.06", "title": "Александър Вучич за предупреждението на Юнкер: Не отричам, че ситуацията на Балканите може да стане като тази пред 90-те"}
{"url": "http://www.focus-news.net/news/2018/10/06/2575329/fokus-makedoniya-partiya-edinstvena-makedoniya-izklyuchi-stefan-vlahov-mitsov-bil-infiltriran-ot-sluzhbite.html", "text": "Изпълнителният комитет на „Единствена Македония“ в сряда е изключил от партията Стефан Влахов Мицов във връзка с доказателства и факти, че той е действал по начин, който не отговаря на неговата позиция в организацията, пише  македонският „Фокус“ . \r\nПравителството на Бранко Цървенковски своевременно назначава Влахов-Мицов на работа в Македонския културен център в София, където е имал задача от македонските тайни служби по линия на работата – да обработва с македонски върховизъм хората в Пиринска Македония \r\nПо-късно, Влахов-Мицов е прехвърлен в Скопие, където с подпис на тогавашния премиер Цървенковски получава за позлване държавен апартамент и е назначен на работа в бюджетна институция, а в замяна продължава сътрудничеството си с тайните служби, отбелязва македонската медия. \r\nВ периода на ребрандирането на „Единствена Македония“, когато властта се е уплашила от ориентацията на партията за съюз с Русия, която се ползва с широки симпатии сред народа, държавната сигурност е инфилтрирала Мицов в партията с цел миниране на ключовите партийни дейности, заради което и е изключен. \r\nПревод и редакция:", "date": "2018.10.06", "title": "„Фокус“ (Македония): Партия „Единствена Македония“ изключи Стефан Влахов Мицов, бил инфилтриран от службите"}
{"url": "http://www.focus-news.net/news/2018/10/06/2575333/a1-on-makedoniya-dvizhenieto-besa-poiska-konstitutsionni-promeni-za-pravata-na-albantsite-s-glasuvaneto-na-dogovora-s-gartsiya.html", "text": "Движението БЕСА на Билал Касъми съобщи, че ако в парламента се стигне до гласуване на конституционни промени, партията ще внесе предложения за увеличаване на конституционните права на албанците в Македония, като втората по големина етническа общност. Заместник-председателят на фракцията Абдуш Демири добави, че при евентуални предсрочни парламентарни избори те няма да се коалират със Социалдемократическия съюз на Македония (СДСМ), предава  македонският портал „А1 Он“ . \r\n„В духа на исканията, които са в интерес на албанците в Македония, Движението БЕСА апелира до всички албански политически партии, че с политическия диалог и задълженията, които произтичат от политическата маса на албанските парламентарни партии, трябва да се координират въпросите от национален интерес на албанците“, заяви Демири. \r\nПолитикът подчерта, че всякакво коалиране със СДСМ, с която и да е албанска партия, без да се предостави гаранция за изравняване на конституционните права на албанците, би била вредна за техните интереси. Той посочи, че БЕСА, като опозиционна партия, е отворена за сътрудничество с всички албански политически сили и неправителствени организации. \r\nПревод и редакция:", "date": "2018.10.06", "title": "„А1 Он“ (Македония): Движението БЕСА поиска конституционни промени за правата на албанците с гласуването на договора с Гърция"}
{"url": "http://www.focus-news.net/news/2018/10/06/2575342/prof-plamen-kinov-natsionalen-konsultant-po-ortopediya-za-parvi-pat-v-balgariya-shte-badat-izpolzvani-stvolovi-kletki-za-vazstanovyavane-na-kostni-defekti.html", "text": "За първи път в България ще бъдат използвани стволови клетки за възстановяване на костни дефекти. Иновативният метод ще започне да се прилага от края на този месец. Това съобщи на пресконференция във Велико Търново проф. Пламен Кинов, зам.-председател на Българското дружество по ортопедия и травматология и национален консултант по ортопедия, предаде репортер на  Радио „Фокус“ – Велико Търново . Той посочи, че по този начин ще се стимулират регенерация при остеонекроза, костни дефекти и начална фаза на артроза. \r\n„Така ще дадем възможност на организма сам да се възстанови, а не да протезираме, което е лесно, но все пак протезата е чуждо тяло и може да доведе до усложнения. Понякога се налага имплантите да бъдат подменяни при износване, след 10-15 години, но с трансплантация на стволови клетки, това няма да е необходимо, тъй като ще накараме организмът сам да се възстанови“, каза проф. Кинов. Той допълни, че стволовите клетки ще се вземат от тазовата кост. Вече са записани първите пациенти. Процедурата ще започне да се прилага след около две седмици. За целта българските лекари ще черпят опит от свои колеги от Франция, които за пионери в тази област.  \r\nПроф. Кинов посочи, че процедурата се препоръчва да се прилага при лица до 60-годишна възраст. „След 60 годишна възраст намалява регенеративният потенциал на организма и тогава стволовите клетки не биха били ефективни“, допълни проф. Кинов. \r\nНадежда КРЪСТЕВА", "date": "2018.10.06", "title": "Проф. Пламен Кинов, национален консултант по ортопедия: За първи път в България ще бъдат използвани стволови клетки за възстановяване на костни дефекти"}
{"url": "http://www.focus-news.net/news/2018/10/06/2575339/nova-makedoniya-makedoniya-izbori-za-ostavane-ili-zaminavane-na-milorad-dodik.html", "text": "Гражданите на Босна и Херцеговина (БиХ) в неделя избират членове на президентството на БиХ, нов състав на държавния парламент, президент на Република Сръбска (РС), депутати в парламента на Федерация БиХ и народното събрание на РС, както и представители в парламентите на десетте кантона във федерацията. Това ще бъдат осмите общи избори в историята на страната. И те, както и всички предишни, ще се проведат в атмосфера на дълбоко национално и етническо разделение. Анализаторите смятат, че тази изборна кампания е била най-ожесточена в следвоенната история на БиХ. Това се отнася в най-голяма степен до Република Сръбска, където изказванията на политиците бяха препълнени с езика на омразата и възпламенителна риторика, която не е насочена към кандидатите на бошняците и хърватите, а към представителите на конкуриращите се политически сили на сръбския народ, пише  електронното издание на вестник „Нова Македония“ , като се позовава на информация от местни медии. \r\nПолитическото напрежение между двата конкурентни съюза в РС преди изборите стигна до точка на кипене и заплашва ад прерасне в насилие. От едната страна е актуалната управляваща коалиция, начело със „Съюза на независимите социалдемократи“ (СНСД), подкрепени от „Демократическия народен съюз“, „Социалистическата партия“ и „Обединена Сърбия“. На другата страна е „Съюз за победа“ (СП), в който влизат „Сръбската демократическа партия“, „Партия на демократическия прогрес“, „Народно-демократично движение“ и други по-малки партии. Основната битка се води за това чий кандидат ще получи доверието на босненски сърби. Дали това ще е Желка Цвиянович от СНСД, или Вукота Говедарица от СП? Победа на Говедарица би означавала смяна на властта след 12 години, през които тя е в блока, оглавяван от настоящия президент на РС Милорад Додик. \r\nАнализаторите смятат, че при победа на опозицията, партия ДНС, или поне голяма част от нея, би преминала на другата страна и заедно със СП би формирала ново правителство на РС. \r\nСъщо така от голямо значение е и гласуването за член на Президентството на БиХ, защото ако победи Младен Иванич това ще означава значително отслабване на политическото влияние на Милорад Додик . \r\nСпоред информация от достоверни източници, разликата между кандидатите за президентството на СНСД и СП е малка, а победителят ще зависи от избора на независимите избирателите и негласувалите, които се очаква да са около 50% от имащите право на глас. Решаващ фактор могат да станат протестите на гражданиоте в Баня Лука, под надслов „Справедливост за Давид“, които продължават вече шест месеца и са свързани с убийството на 21-годишния младеж Давид Драгичевич. Родителите твърдят, че техният син е убит от полицията, а в случая били замесени и високопоставени функционери на вътрешното министерство, но властите се опитват да отклонят вниманието от това разследване. Това до голяма степен компрометира управляващата коалиция, ръководена от Додик, която загуби подкрепата на избирателите от Баня Лука, която е и най-голямата избирателна единица в РС и в която побеждават непрекъснато 20 години. От друга страна, „Съюзът за победа“ открито застана зад исканията на семейство Драгичевич.  \r\nМилорад Додик успя да възстанови част от загубеното доверие чрез срещата с руския президент Владимир Путин и посещението на руския външен министър Сергей Лавров в Баня Лука. Додик получи отворена подкрепа от сръбския президент Александър Вучич, който критикува опозиционния кандидат Младен Иванич във връзка с намесата на западните страни в изборите на БиХ. \r\nНа федерално ниво най-голямата избирателна битка се води между кандидатите на Партията на демократичното действие (ПДД), Шефик Джафеорвич и Денис Беќировиќ от СДП за босненския член на Председателството на БиХ. В хърватската общност главните кандидати са Драган Чович от ХДЗ за БиХ и Желко Комшич от Демократичния фронт. \r\nТези избори в БиХ се организират с множество недостатъци, а анализаторите посочват, че Централната избирателна комисия остава безсилна пред практиката от предишните избори за купуване на гласове и членове на избирателни комисии, както и за изборни фалшификации. \r\nПревод и редакция:", "date": "2018.10.06", "title": "„Нова Македония“ (Македония): Избори за оставане или заминаване на Милорад Додик"}
{"url": "http://www.focus-news.net/news/2018/10/06/2575344/plovdiv-ofitsialno-otkrivane-na-proyavite-za-mezhdunarodnata-nosht-na-prilepite-v-grada-shte-provede-v-regionalniya-prirodonauchen-muzey.html", "text": "Официално откриване на проявите за Международната нощ на прилепите в Пловдив ще проведе в Регионалния природонаучен музей, съобщи за  Радио „Фокус“-Пловдив  Анелия Павлова от Федерацията на природозащитни сдружения „Зелени Балкани“, която организира събитието. Проявата ще се състои от 17.00 часа. За десет минути след това е предвидена презентация за тайнствения свят на прилепите в планетариума в музея, както и четене на тъмно на детската книжка за прилепчето Дарки в зала „Бозайници“.  \r\nВ Дондуковата градина зад Регионалния природонаучен музей ще бъдат разположени арт ателиета за изработване на прилепни маски, оригами, рисунки и детско творчество. От 17.30 до 19.00 часа пещерняците от клубовете „Пълдин“ и „Черни връх“ ще демонстрират как се правят възли и какво е тяхното оборудване. От 19.00 до 20.00 присъстващите заедно с еколозите ще подслушват прилепите с помощта на ултразвуков детектор, отново в Дондуковата градина. Организаторите са подготвили и изложба с фотографии на прилепи, банери с информация за прилепите в пещерите, горите и градовете, прилепни мрежи. \r\nАнелия Павлова отбеляза, че в Пловдив се срещат 18 вида прилепи. По думите й градът предоставя много и добри убежища за тях. Като цяло в Европа има 35 вида прилепи, а в България - 33. Всички те са защитени, защото проблемът с тях е намаляването на убежищата, които използват. „Застрашени наричаме тези, чиято численост много бързо пада и са нужни мерки, за да може да се възвърне“, каза Павлова. Според нея информацията на обществото за прилепите не е достатъчна. „Всички изследвания колкото и да се правят, колкото и хора да се занимават в цялата страна, не винаги са достатъчни, защото поради техния нощен активен живот и незнанието още къде са важните им убежища, които трябва да се защитят, ги прави защитени. Някои от видовете се срещат доста рядко, но всички в закона са защитени, както и в цяла Европа“, добави още природозащитникът. Павлова даде и съвети за това как да реагираме в случай, че намерим прилеп. „Единственото нещо, което можете да направите, е да му помогнете, като с кърпичка го поставяте в кутия с дупки, на тъмно, без да е шумно. Обаждате се или на РИОСВ или на нас и ние ще ви насочим как да действате по-нататък - дали е изтощен, дали има нужда малко от вода и спокойствие, което се случва при миграция, или пък е станало по-голямо нещастие като счуване на крило. Тогава ви насочваме към спасителния център, където ветеринарите правят операции за възстановяване на костната система“, посъветва Павлова. \r\nМария РУСЕВА", "date": "2018.10.06", "title": "Пловдив: Официално откриване на проявите за Международната нощ на прилепите в града ще проведе в Регионалния природонаучен музей"}
{"url": "http://www.focus-news.net/news/2018/10/06/2575341/prof-plamen-pavlov-istorik-imame-osnovaniya-da-vyarvame-che-v-perioda-ot-978-do-997-godina-stolitsa-na-balgariya-e-skopie.html", "text": "Имаме основания да вярваме, че в периода от 978 до 997 година столица на България е Скопие, тъй като върховен владетел е цар Роман и той резидира в Скопие. Това каза историкът проф. Пламен Павлов в интервю за  Агенция „Фокус“  по повод годишнината от смъртта на цар Самуил, която отбелязваме на 6 октомври. „Самият Самуил е предпочитал най-често да бъде в своята любима резиденция Преспа на о-в Св. Ахил в малкото преспенско езеро на територията на Гърция, където е и неговия гроб. Охрид се утвърждава като българска столица очевидно след като Скопие е превзето временно от Византия някъде около 1002-1003 година, но вероятно после е върнат“, обясни той. „Колкото и парадоксално да изглежда, когато през 1018 година Василий II влиза в Скопие, завладявайки вече окончателно България, той заварва там първия царски отряд. Тоест царската гвардия е продължавала да бъде на гарнизон в Скопие. Това може да не е много приятно за днешните скопски столичани, но истината е, че българска столица в продължение на близо 20 години е Скопие“, каза още проф. Павлов. \r\nЦветелин ДИМИТРОВ  Пълния текст на интервюто четете по-късно в „Мнение”", "date": "2018.10.06", "title": "Проф. Пламен Павлов, историк: Имаме основания да вярваме, че в периода от 978 до 997 година столица на България е Скопие"}
{"url": "http://www.focus-news.net/news/2018/10/06/2575350/kyustendil-pri-golyam-interes-premina-voennoistoricheskata-vazstanovka-operatsiya-deve-bair-8-14ix1944-g.html", "text": "При голям интерес премина военноисторическата възстановка „Операция Деве Баир – 8-14.IX.1944 г.“, предаде репортер на  Радио „Фокус” – Кюстендил . Тя се състоя в района на пограничното село Гюешево, където преди 74 години са се провели героичните боеве на 9-ти пехотен Пловдивски полк, успял да предотврати нахлуването на немските войски през държавната граница към град Кюстендил. Стотици хора наблюдаваха случващото се, организирано от Община Кюстендил, съвместно с Министерство на отбраната, Националната гвардейска част и Клуб за военно-исторически реконструкции „Братя по оръжие“. Военният ешалон пристигна на железопътната гара в Гюешево, а вагоните бяха теглени от парен локомотив от 1935 година. Бойни коли, камиони, артилерия, мотоциклети и велосипеди в автентичният им вид допълваха колоната. В самата възстановка взеха участие 100 доброволци.  \r\n„9-ти пехотен Пловдивски полк се разполага в района на Кюстендил и прикрива границата при Гюешево в местността Деве баир. Това е довоенната граница, до която българската армия се изтегля от новоприсъединените земи от началото на месец септември 1944 година. На командира на полка, полковник Бончев, е заповядано да заеме позиция за бойни действия и да отрази евентуална немска атака, която се случва в периода 11 – 14 септември. Тогава немците са изтласкани от една възможност да проникне в суверенните предели на Царство България, да достигнат Кюстендил, а защо не и в други посоки”, каза историкът от Регионален исторически музей – Кюстендил доц. д-р Ангел Джонев.  \r\n„Това е едно забравено събитие, което днес се възкресява. Има автентични униформи, бойни машини. Тази славна битка от една страна я посвещаваме на живите ветерани, а от друга страна я посвещаваме на всички загинали герои от 9-ти пехотен Пловдивски полк, които с цената на своя живот спряха нахлуването на войските на СС и на Вермахта”, заяви Иво Антонов, директор на Дирекция „Социална политика” в Министерството на отбраната. \r\nВенцеслав ИЛЧЕВ", "date": "2018.10.06", "title": "Кюстендил: При голям интерес премина военноисторическата възстановка „Операция Деве Баир – 8-14.IX.1944 г.“"}
{"url": "http://www.focus-news.net/news/2018/10/06/2575346/veliko-tarnovo-sabirat-se-dokazatelstva-i-za-drugi-izvarsheni-prestapleniya-ot-52-godishniya-mazh-zadarzhan-za-poboya-v-selo-hotnitsa.html", "text": "Събират се доказателства и за други извършени престъпления от 52-годишния мъж, задържан за побоя в село Хотница. Това каза на брифинг Тихомир Шабов, административният ръководител на Районна прокуратура - Велико Търново, предаде репортер на  Радио „Фокус“ – Велико Търново . Той посочи, че има сведение, че след нанасянето на побоя извършителят е взел от пострадалия сумата от 500 лева.  \r\n„В момента уточняваме сумата, но според данни на собственика на фермата, който е подал сигнала, тя е около 500 лева“, допълни Шабов. 52-годишният мъж е задържан за 72 часа за нанасяне на средна телесна повреда при условията на опасен рецидив. Обвиняемият е разпитан, като е признал за извършеното деяние. Тихомир Шабов съобщи, че Районната прокуратура ще поиска да му бъде наложена мярка „задържане под стража“. Той припомни, че наказанието за причиняване на средна телесна повреда е „лишаване от свобода“. \r\nНадежда КРЪСТЕВА", "date": "2018.10.06", "title": "Велико Търново: Събират се доказателства и за други извършени престъпления от 52-годишния мъж, задържан за побоя в село Хотница"}
{"url": "http://www.focus-news.net/news/2018/10/06/2575348/plovdiv-dvizhenieto-po-patishtata-v-oblastta-e-s-normalna-intenzivnost.html", "text": "Движението по пътищата в Пловдив и областта е с нормална интензивност. Пътните настилки навсякъде са сухи. Ограничено е движението по пътя Плодовитово – Първомай – Асеновград при км 6+832 в района на моста над Марица за камиони с тегло над 5 тона поради намален габарит на пътното платно на стоманения мост на реката, съобщиха за  Радио „Фокус“-Пловдив  от Областно пътно управление-Пловдив. Обходният маршрут е по пътя Стара Загора – Поповица и пътя София – Пловдив – Свиленград. Движението по пътя Белица – Загражден – Давидково в участъка от км 13+500 от Държавно ловно стопанство „Кормисош” след село Белица до границата с област Смолян при км 18+431 е ограничено за всички моторни превозни средства до 21 декември 2018 г. \r\nСеверното платно на бул. „Шести септември” в Пловдив в участъка между кръстовищата с бул. „Източен“ и ул. „Никола Войводов“ е затворено за движение заради строително-ремонтни дейности до 30 октомври. За този период маршрутът на автобусни  линии  №6, 10, 21, 22, 25, 26, 66 и 116 от вътрешноградския транспорт е променен еднопосочно – от кв. „Изгрев“ към кварталите „Христо Смирненски“ и „Прослав“. \r\nМария РУСЕВА", "date": "2018.10.06", "title": "Пловдив: Движението по пътищата в областта е с нормална интензивност"}
{"url": "http://www.focus-news.net/news/2018/10/06/2575351/prof-plamen-kinov-natsionalen-konsultant-po-ortopediya-v-nay-golyamata-si-chast-stavnite-zabolyavaniya-se-predizvikvat-ot-obezdvizhvane-preyazhdane-i-nadnormeno-teglo.html", "text": "В най-голямата си част ставните заболявания се предизвикват от обездвижване, преяждане и наднормено тегло. Това каза на пресконференция във  Велико Търново  проф. Пламен Кинов, зам.-председател на Българското дружество по ортопедия и травматология и национален консултант по ортопедия, предаде репортер на  Радио „Фокус“ – Велико Търново . Той посочи, че голямото натоварване на ставите и обездвижването са двата фактора, които водят до дегенерация. „Нашите пациенти са по-често възрастни хора и са с големи изисквания. Те искат отново да живеят нормално, така че ние се стараем да им помогнем да водят предишния начин на живот“, допълни проф. Кинов. Той отбеляза, че активният начин на живот е много важен като превантивна мярка за предпазване от артроза. „Съветваме нашите пациентите да променят начина си на живот. Това е много важно, за да не се стигне до напреднала артроза. Те трябва да бъдат активни, да се хранят природосъобразно, задължително да правят гимнастика и упражнения за сила. Физиотерапията и санаториалното лечение са регенеративни методи, които позволяват на организма да се възстанови. Това са много важни неща и ако се изпълняват тези прости неща всеки ден, няма да се стигне до износване на ставите“, коментира проф. Кинов. \r\nТой съобщи, че се наблюдава значително увеличение на фрактурите сред населението, като фактор за това е и увеличаването на възрастта на хората, които вече живеят средно около 80 години, благодарение и на напредъка на съвременната медицина. „Остеопорозата води до сравнително лесно счупване. При банално падане, а понякога дори и без падане, а  само ходейки, някой пациенти получават счупвания“, допълни националният консултант. Той посочи, че във Велико Търново се отчита значителен травматизъм. По данни на Регионалната здравна инспекция през 2017 година в областта са извършени 481 операции на тазобедрена става и долен крайник. \r\nПроф. Пламен Кинов преглежда пациенти във Велико Търново всяка първа седмица от месеца. Следващите му консултации в града са насрочени за 10 ноември. \r\nНадежда КРЪСТЕВА", "date": "2018.10.06", "title": "Проф. Пламен Кинов, национален консултант по ортопедия: В най-голямата си част ставните заболявания се предизвикват от обездвижване, преяждане и наднормено тегло"}
{"url": "http://www.focus-news.net/news/2018/10/06/2575345/prof-plamen-pavlov-istorik-pri-komitopulite-i-osobeno-pri-samuil-imame-zabelezhitelna-loyalnost-kam-dinastiyata.html", "text": "При комитопулите и особено при Самуил имаме една забележителна лоялност към династията. В България е имало желязно правило държавата да се управлява от хора от царския род. Това каза историкът проф. Пламен Павлов в интервю за  Агенция „Фокус“  по повод годишнината от смъртта на цар Самуил, която отбелязваме на 6 октомври. „Комитопулите – Самуил и неговите братя са лоялни към пленения през 971 година български цар Борис II, така че те управляват като колективно регентство и така до 978 година. Тогава, използвайки гражданската война във Византия, Роман и Борис успяват да избягат. На българо-византийската граница, обаче, Борис е убит от български граничар погрешка, който се заблуждава по неговите византийски дрехи. Роман обаче се спасява. И независимо, че е бил превърнат в евнух във Византия, което не му дава право върху престола, комитопулите зачитат неговата царска титла“, добави той. „И така е до 991 година, когато Роман попада в плен по време на българо-византийските сблъсъци. Едва през 997 година, когато Роман умира в затвора, тогава Самуил се обявява за български цар. При комитопулите и особено при Самуил имаме една забележителна лоялност към династията. Знаем от византийските автори, че в България е имало желязно правило държавата да се управлява от хора от царския род и както казва Скилица, когато вече близките на Петър и Борис II били измрели, се налага властта да бъде поета от една странична линия на династията“, каза още проф. Павлов. „Тази странична линия вероятно идва братът на цар Симеон – Гавраил, така че най-вероятно комит Никола е племенник на цар Симеон и първи братовчед на Петър. Самуил има правата върху короната, но спазвайки древните принципи на българското престолонаследие, виждаме, че той на практика поставя царската корона през 997 година, въпреки че управлява държавата от 986 година“, уточни той. \r\nЦветелин ДИМИТРОВ Пълния текст на интервюто четете по-късно в „Мнение”", "date": "2018.10.06", "title": "Проф. Пламен Павлов, историк: При комитопулите и особено при Самуил имаме забележителна лоялност към династията"}
{"url": "http://www.focus-news.net/news/2018/10/06/2575352/burgas-ne-e-intenziven-trafikat-po-patishtata-v-oblastta-nyama-zatvoreni-uchastatsi.html", "text": "Не е интензивен трафикът в Бургас в края на деня. Това каза за  Радио „Фокус“ – Бургас  дежурният служител в Областно пътно управление - Бургас. По-натоварен е трафикът по входно изходните пътни артерии на града, както и по някои участъци от булевардите „Сан Стефано“, „Мария Луиза“ и „Демокрация“, в района между улиците „Спортна“ и „Индустриална“, при кръстовището с кръгово движение „Трапезица“ и по някои участъци от бул. „Захари Стоянов“ в ж. к. „Меден Рудник“. По пътищата в областта трафикът не е интензивен, няма затворени участъци. \r\nМария ГЕОРГИЕВА", "date": "2018.10.06", "title": "Бургас: Не е интензивен трафикът по пътищата в областта, няма затворени участъци"}
{"url": "http://www.focus-news.net/news/2018/10/06/2575347/tv-n1-bosna-i-hertsegovina-nablyudateli-registriraha-rekorden-broy-izmami-i-nerednosti-predi-izborite-v-bih.html", "text": "От коалицията „Под лупа“ заявиха, че са регистрирали рекорден брой нередности по време на кампанията за предстоящите в неделя общи избори в Босна и Херцеговина (БиХ). По време на презентацията на втория им предварителен доклад от мониторинга на предизборната кампания (юли – октомври 2018) те констатираха, че кампанията през тази година е хаотична, предава  сараевският телевизионен канал N1 . \r\n„Регистрирахме рекорден брой изборни нередности. Оставаме с впечатление, че политическите партии в Босна правят каквото си поискат и че законите не се отнасят до тях, както до другите граждани“, обясниха от „Под лупа“. „Те могат да правят такива неща благодарение на мудността на изборните власти и разследващите органи“. \r\nНаблюдателите на Коалицията са регистрирали стотици нарушения, като например, натиск над избирателите, купуване на гласове, изнудване чрез заплаха за освобождаване от работа, предлагане на нови работни места в замяна на гласуване, злоупотреба с бюджетни средства за цели на кампанията, остарели изборни списъци в много градове, незаконна търговия на места в изборните секции и други. \r\nОт „Под лупа“ отбелязват, че най-притеснителният феномен е бил злоупотребата с лична информация с цел да се направят регистрации за гласуване от чужбина чрез имейл без знанието на хората. \r\nЗа съжаление, Коалицията е констатирала конкретни послания, съдържащи призиви за насилие и дискриминация срещу лица и групи, което трябва да е обект на сериозно разследване от правозащитните органи. \r\n„Най-показателният пример е този от скорошен митинг в Гацко (южна БиХ), където президентът на ентитета Република Сръбска Милорад Додик, който в момента е кандидат за тричленното Президентство на БиХ, публично е заплашил гражданите с уволнение от работа, ако гласуват за „Сръбската демократична партия“ (СДС)“, съобщават от организацията. \r\nПревод и редакция:", "date": "2018.10.06", "title": "TV N1 (Босна и Херцеговина): Наблюдатели регистрираха рекорден брой измами и нередности преди изборите в БиХ"}
{"url": "http://www.focus-news.net/news/2018/10/06/2575355/pazardzhik-intenziven-e-trafikat-po-glavnite-patishta-v-oblastta.html", "text": "Интензивен е трафикът по главните пътища в област Пазарджик, предаде репортер на  Радио „Фокус” – Пазарджик . Остава в сила ограничението в района на 89 км на автомагистрала „Тракия” поради ремонт на моста над река Елшишка. Движението там се осъществява двупосочно в платното в посока Пловдив.  \r\nНатоварено е движението и в областния град в района на кръговите кръстовища край моста на река Марица, по околовръстния път – улица „Стефан Стамболов“, при изхода на Пазарджик в посока към магистралата.  \r\nВаня НИКОЛОВА", "date": "2018.10.06", "title": "Пазарджик: Интензивен е трафикът по главните пътища в областта"}
{"url": "http://www.focus-news.net/news/2018/10/06/2575356/ria-novosti-silvio-berluskoni-otiva-na-rozhdeniya-den-na-vladimir-putin.html", "text": "Бившият италиански премиер Силвио Берлускони заяви, че вече лети към Русия, където ще бъде гост на своя приятел руския президент Владимир Путин за рождения му ден, предава  РИА Новости . \r\nПо-рано прессекретарят на Кремъл Дмитрий Песков съобщи, че Путин, който навършва 66 години на 7 октомври, ще прекара рождения си ден със своите роднини, близки и приятели. \r\n„Летя със самолета към рождения ден на моя приятел Владимир Путин. Ще се възползвам от възможността, за да обсъдим най-важните международни проблеми, се казва в съобщение на неговия „Фейсбук“. \r\nПо-рано бившият италиански министър-председател, който навърши 82 години на 29 септември, заяви, че е получил поздравления от Путин \r\nПо неговите думи, „поздравленията от приятеля Владимир Путин винаги са особени“. При това „спасибо“ в съобщението е било написано на руски. \r\nПревод и редакция:", "date": "2018.10.06", "title": "РИА Новости: Силвио Берлускони отива на рождения ден на Владимир Путин"}
{"url": "http://www.focus-news.net/news/2018/10/06/2575354/veliko-tarnovo-dobri-sa-usloviyata-za-patuvane-v-oblastta.html", "text": "Добри са условията за пътуване на територията на област Велико Търново, предаде репортер на  Радио „Фокус“ – Велико Търново . Пътните настилки са сухи. Времето е слънчево. Температурата е 23 градуса.  \r\nПроходът на Републиката е отворен за движение на всички МПС. Не се допуска преминаване на товарни автомобили над 10 тона през прохода Твърдица – Елена. Движението от км 47 до км 48 се осъществява в една лента поради пропадане на пътното платно и наличие на свлачище. Остава затворен поради свлачище участък от пътя Царски извор – Драганово, обходният маршрут е през село Сушица. Движението по пътя Дебелец – Средни колиби – Елена е ограничено за МПС над 10 тона поради намален габарит на пътното тяло. Обходният маршрут е по пътя Дебелец – Велико Търново – Лясковски кантон – Миндя – Елена и обратно. Ограничено е движението на МПС над 3,5 тона на пътя Чешма - Кесарево, поради намален габарит на пътното платно. Срокът на организацията на движение е до 11 януари 2019 година. Обходният маршрут е през Чешма - Сливовица - Горско Ново село - Джулюница - Кесарево. Затворен за движение е пътят Велико Търново – с. Шемшево, през Западна промишлена зона, поради изграждане на мостово съоръжение. Обходният маршрут за селата Шемшево, Буковец и Керека е по главен път I-4 – през село Леденик. \r\nОграничено е движението в участък от пътя Стефан Стамболово – Обединение поради ремонтни дейности. Обходният маршрут е по пътя Стефан Стамболово – VTR 1235 (за Полски Сеновец) – път I-5 Полски Тръмбеш – път-502 – Обединение и обратно. \r\nДвижението в участък от пътя Павликени – Горна Студена се осъществява в една лента поради ремонтни дейности на асфалтовата настилка. Превозните средства се пропуска последователно в двете посоки от регулировчици. Организацията на движение е в сила до 18.00 часа на 31 октомври. \r\nНадежда КРЪСТЕВА", "date": "2018.10.06", "title": "Велико Търново: Добри са условията за пътуване в областта"}
{"url": "http://www.focus-news.net/news/2018/10/06/2575357/pregled-na-mezhdunarodnite-novini-do-18-chasa-agentsiya-fokus.html", "text": "Бившият италиански премиер Силвио Берлускони заяви, че вече лети към Русия, където ще бъде гост на своя приятел руския президент Владимир Путин за рождения му ден, предава  РИА Новости . \r\nПо-рано прессекретарят на Кремъл Дмитрий Песков съобщи, че Путин, който навършва 66 години на 7 октомври, ще прекара рождения си ден със своите роднини, близки и приятели. \r\n„Летя със самолета към рождения ден на моя приятел Владимир Путин. Ще се възползвам от възможността, за да обсъдим най-важните международни проблеми, се казва в съобщение на неговия „Фейсбук“. \r\nПо-рано бившият италиански министър-председател, който навърши 82 години на 29 септември, заяви, че е получил поздравления от Путин \r\nПо неговите думи, „поздравленията от приятеля Владимир Путин винаги са особени“. При това „спасибо“ в съобщението е било написано на руски. \r\n***  Председателят на Европейския съвет Доналд Туск заяви в събота, че е възможно да се стигне до споразумение за Брекзит до края на 2018 година, предава  Reuters . \r\nТуск увери: „Ще се опитаме за октомври... и мисля, че има шансове за сделка до края на годината“. \r\n*** Шестима депутати от ВМРО-ДПМНЕ преговарят за възможността да гласуват в полза на конституционни промени, твърдят източници на  скопския телевизионен канал „Телма“  без да разкриват детайли. Информацията практически е била потвърдена от правителството, от където заявиха, че са в постоянна комуникация с колегите от противниковия лагер. Депутатът от СДСМ Мухарем Зечири разкри, че се водят разговори с всички депутати, освен Никола Груевски. \r\nОт основната опозиционна партия нито потвърждават, нито отричат да е имало срещи с техните депутати и посочват, че дори и да има такива случаи, срещите са на ниво народни представители, а не на лидерско. Потвърдена е само среща между председателите на ВМРО-ДПМНЕ и ДСИ (Демократическия съюз за интеграция) Християн Мицковски и Али Ахмети, за която обаче не се разкриват подробности. Опозицията би провела среща с премиера Зоран Заев единствено ако той се съгласи да удовлетвори исканията й за служебно правителство 100 дни преди предсрочните избори, назначаване на Главен прокурор по тяхно искане и формиране на Анкетна комисия за нередностите на референдума. В петък и депутатът от най-голямата албанска партия Артан Груби потвърди срещата между Ахмети и Мисковски, на която е ставало въпрос и за евентуално гласуване на конституционните промени в парламента. \r\nАко от депутатите от ВМРО-ДПМНЕ не гласуват промените в Конституцията, ДСИ разглежда три  варианта за явяване на предсрочни избори. Освен самостоятелното явяване, се разглежда и варианта албанският политически блок да излезе с общи изборни листи, както и за формиране на предизборна коалиция със СДСМ и партньорите, с които бяха заедно в предизборната кампания за референдума. Зиядин Села от Алианса на албанците отхвърли и двете възможности. \r\nОт фракцията на Движението БЕСА на Билял Касами, която е в опозиция, посочиха, че в момента фокусът трябвеа да бъде към намиране на решение в парламента и заявиха, че бъдещите действия ако се стигне до предсрочни избори ще бъдат обсъдени от партийните органи. \r\n***  Гражданите на Босна и Херцеговина (БиХ) в неделя избират членове на президентството на БиХ, нов състав на държавния парламент, президент на Република Сръбска (РС), депутати в парламента на Федерация БиХ и народното събрание на РС, както и представители в парламентите на десетте кантона във федерацията. Това ще бъдат осмите общи избори в историята на страната. И те, както и всички предишни, ще се проведат в атмосфера на дълбоко национално и етническо разделение. Анализаторите смятат, че тази изборна кампания е била най-ожесточена в следвоенната история на БиХ. Това се отнася в най-голяма степен до Република Сръбска, където изказванията на политиците бяха препълнени с езика на омразата и възпламенителна риторика, която не е насочена към кандидатите на бошняците и хърватите, а към представителите на конкуриращите се политически сили на сръбския народ, пише  електронното издание на вестник „Нова Македония“ , като се позовава на информация от местни медии. \r\nПолитическото напрежение между двата конкурентни съюза в РС преди изборите стигна до точка на кипене и заплашва ад прерасне в насилие. От едната страна е актуалната управляваща коалиция, начело със „Съюза на независимите социалдемократи“ (СНСД), подкрепени от „Демократическия народен съюз“, „Социалистическата партия“ и „Обединена Сърбия“. На другата страна е „Съюз за победа“ (СП), в който влизат „Сръбската демократическа партия“, „Партия на демократическия прогрес“, „Народно-демократично движение“ и други по-малки партии. Основната битка се води за това чий кандидат ще получи доверието на босненски сърби. Дали това ще е Желка Цвиянович от СНСД, или Вукота Говедарица от СП? Победа на Говедарица би означавала смяна на властта след 12 години, през които тя е в блока, оглавяван от настоящия президент на РС Милорад Додик. \r\nАнализаторите смятат, че при победа на опозицията, партия ДНС, или поне голяма част от нея, би преминала на другата страна и заедно със СП би формирала ново правителство на РС. \r\nСъщо така от голямо значение е и гласуването за член на Президентството на БиХ, защото ако победи Младен Иванич това ще означава значително отслабване на политическото влияние на Милорад Додик . \r\nСпоред информация от достоверни източници, разликата между кандидатите за президентството на СНСД и СП е малка, а победителят ще зависи от избора на независимите избирателите и негласувалите, които се очаква да са около 50% от имащите право на глас. Решаващ фактор могат да станат протестите на гражданиоте в Баня Лука, под надслов „Справедливост за Давид“, които продължават вече шест месеца и са свързани с убийството на 21-годишния младеж Давид Драгичевич. Родителите твърдят, че техният син е убит от полицията, а в случая били замесени и високопоставени функционери на вътрешното министерство, но властите се опитват да отклонят вниманието от това разследване. Това до голяма степен компрометира управляващата коалиция, ръководена от Додик, която загуби подкрепата на избирателите от Баня Лука, която е и най-голямата избирателна единица в РС и в която побеждават непрекъснато 20 години. От друга страна, „Съюзът за победа“ открито застана зад исканията на семейство Драгичевич.  \r\nМилорад Додик успя да възстанови част от загубеното доверие чрез срещата с руския президент Владимир Путин и посещението на руския външен министър Сергей Лавров в Баня Лука. Додик получи отворена подкрепа от сръбския президент Александър Вучич, който критикува опозиционния кандидат Младен Иванич във връзка с намесата на западните страни в изборите на БиХ. \r\nНа федерално ниво най-голямата избирателна битка се води между кандидатите на Партията на демократичното действие (ПДД), Шефик Джафеорвич и Денис Беќировиќ от СДП за босненския член на Председателството на БиХ. В хърватската общност главните кандидати са Драган Чович от ХДЗ за БиХ и Желко Комшич от Демократичния фронт. \r\nТези избори в БиХ се организират с множество недостатъци, а анализаторите посочват, че Централната избирателна комисия остава безсилна пред практиката от предишните избори за купуване на гласове и членове на избирателни комисии, както и за изборни фалшификации. \r\n*** Движението БЕСА на Билал Касъми съобщи, че ако в парламента се стигне до гласуване на конституционни промени, партията ще внесе предложения за увеличаване на конституционните права на албанците в Македония, като втората по големина етническа общност. Заместник-председателят на фракцията Абдуш Демири добави, че при евентуални предсрочни парламентарни избори те няма да се коалират със Социалдемократическия съюз на Македония (СДСМ), предава  македонският портал „А1 Он“ . \r\n„В духа на исканията, които са в интерес на албанците в Македония, Движението БЕСА апелира до всички албански политически партии, че с политическия диалог и задълженията, които произтичат от политическата маса на албанските парламентарни партии, трябва да се координират въпросите от национален интерес на албанците“, заяви Демири. \r\nПолитикът подчерта, че всякакво коалиране със СДСМ, с която и да е албанска партия, без да се предостави гаранция за изравняване на конституционните права на албанците, би била вредна за техните интереси. Той посочи, че БЕСА, като опозиционна партия, е отворена за сътрудничество с всички албански политически сили и неправителствени организации. \r\n*** Изпълнителният комитет на „Единствена Македония“ в сряда е изключил от партията Стефан Влахов Мицов във връзка с доказателства и факти, че той е действал по начин, който не отговаря на неговата позиция в организацията, пише  македонският „Фокус“ . \r\nПравителството на Бранко Цървенковски своевременно назначава Влахов-Мицов на работа в Македонския културен център в София, където е имал задача от македонските тайни служби по линия на работата – да обработва с македонски върховизъм хората в Пиринска Македония \r\nПо-късно, Влахов-Мицов е прехвърлен в Скопие, където с подпис на тогавашния премиер Цървенковски получава за позлване държавен апартамент и е назначен на работа в бюджетна институция, а в замяна продължава сътрудничеството си с тайните служби, отбелязва македонската медия. \r\nВ периода на ребрандирането на „Единствена Македония“, когато властта се е уплашила от ориентацията на партията за съюз с Русия, която се ползва с широки симпатии сред народа, държавната сигурност е инфилтрирала Мицов в партията с цел миниране на ключовите партийни дейности, заради което и е изключен. \r\n***  Монсерат Кабайе, испанската оперна певица известна с техниката си bel canto и интерпретациите на ролите Росини, Белини и Доницети , почина на 85-годишна възраст, предава  радио The Voice of America . \r\nКабайе е починала рано в събота в болница Сан Пау в Барселона, съобщи говорителят на здравното заведение. Семейството на певицата е поискало причината за смъртта да не бъде разпространявана. \r\n***  Либия се превърна в бастион на тероризма в резултат от недалновидната политика на западните страни, заяви в събота специалният представител на руския президент за Близкия Изток и африканските страни и заместник-министър на външните работи Михаил Богданов в рамките на изказване на сесията на световния обществен форум „Диалог между цивилизациите“, предава  ТАСС . \r\nПо думите на Богданов, устойчиво развитие на африканските държави е възможно само при запазване на тяхната вътрешна стабилност. „Именно заради крайно недалновидната политика на Запада Либия се превърна в бастион на тероризма и на нейна територия са съсредоточени големи сили на екстремистите“, посочи дипломатът. \r\nПрез последните години в Либия се увеличава нивото на тероризма и екстремизма. Нещо повече, тази страна е един от центровете на оста на терористичната групировка „Ислямска държава“. \r\nБогданов заяви още, че към днешна дата африканските страни продължават да се сблъскват с редица сериозни проблеми и международната общност трябва да съдейства за тяхното решаване и то не само с помощта на военно сътрудничество. \r\n***", "date": "2018.10.06", "title": "Преглед на международните новини до 18 часа ( Агенция „Фокус“ )"}
{"url": "http://www.focus-news.net/news/2018/10/06/2575358/gabrovo-dobri-sa-usloviyata-za-patuvane-na-teritoriyata-na-oblastta.html", "text": "Габрово. Добри са условията за пътуване на територията на област Габрово. Това казаха за  Радио „Фокус“ – Велико Търново  от Областно пътно управление-Габрово. Пътните настилки са сухи. Времето е слънчево. Температурата на въздуха е 23°. Проходът Шипка е отворен за движение. Там остава в сила ограничение за МПС за превоз на товари, с технически допустима максимална маса над 12 тона и ремаркета и полуремаркета, с технически допустима максимална маса над 10 тона. \r\nНа пътя с. Кормянско-с. Малък Вършец, при км 10+080, има стеснен участък при мост над р. Крапец. Сигнализиран е с пътен знак В15 „Забранено влизането на пътни превозни средства с ширина, включително на товара, по-голяма от 3,30 м”. Обходният маршрут е по пътя граница с област Ловеч – Кормянско - Малък Вършец, при км 46+800 - по общинския път до III-403 в с. Малък Вършец. \r\nОграничено е движението за автомобили над 10 тона по пътя Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 31 август 2018 година. \r\nНа пътя Велико Търново – Дряново – Габрово – Стара Загора, съвпадащ с ул. „Малина“ в град Габрово, движението е ограничено поради извършване на строителни дейности. Отбивен маршрут за квартал Чехлевци е определен по трасето път III 5004 – път II 44 – път III 4404. Поставена е необходимата сигнализация. Срокът за приключване на дейностите е до 30 септември 2018 г. \r\nДвижението по пътя Габрово – Стоманеците се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срокът на въведената организация е до 31 октомври. Движението в участък от пътя Севлиево – Драгановци се осъществява в една лента поради ремонт на пътни съоръжения и укрепителна стена, до 31 октомври. \r\nНадежда КРЪСТЕВА", "date": "2018.10.06", "title": "Габрово: Добри са условията за пътуване на територията на областта"}
{"url": "http://www.focus-news.net/news/2018/10/06/2575360/predstoyashti-sabitiya-v-stranata-za-7-oktomvri-agentsiya-fokus.html", "text": "*** \r\nОт 10.00 часа древния софийски храм „Света София - Премъдрост Божия“ ще се проведе масово свето кръщение на желаещи да приемат великото тайнство деца.  \r\n*** \r\nОт 13.00 часа в Центъра за Източни езици и култури в Софийски университет „Св. Климент Охридски“ ще се проведе Ден на отворените врати в специалност „Японистика“. \r\n*** \r\nОт 15.00 часа в Дома на киното ще се състои премиерата на българския документален филм „Градината на Пресвета Богородица”, който е част от фестивала „Sofia Biting Docs“.  \r\n*** \r\nОт 16.00 часа в сградата на Дирекция „Жандармерия“ (ул. „Патриарх Герман“ № 202) ще се проведе националното съвещание на ръководството на Министерството на вътрешните работи. Поканени са да присъстват министър-председателят Бойко Борисов, главният прокурор Сотир Цацаров, министърът на финансите Владислав Горанов и председателят на ДАНС Димитър Георгиев. \r\n*** \r\nОт 19.00 часа с концерт зала 1 на НДК Нели Рангелова ще отбележи 40-годишната си творческа кариера. \r\n*** \r\nОт 09.00 часа в зала „22 септември“ ще започне записването на участниците в ускорения шах, добил популярност като рапид в шахматния турнир за подрастващи. Техническата конференция ще започне от 9.20 часа, а началото ще започне 10 минути след края на конференцията. Връчването на трофея, купа „Васил Сотиров“ - за най-добър отбор, индивидуалните награди по възрастови групи и официалното закриване ще бъдат в 17.30 часа.  \r\n*** \r\nОт 10.30 часа в района на село Зелен Дол ще бъде открит шестият кръг от Републиканския шампионат по мотокрос. \r\n*** \r\nВ 12.30 часа в храм „Въведение Богородично“ ще започне масово кръщене, част от второто издание на „Направи го за България“.  \r\n*** \r\nОт 11.00 часа в туристическия комплекс „Акве Калиде“ ще се проведе неделна работилница „Арт-И-Факти“. \r\n*** \r\nОт 10.00 часа от паметника „Асеневци“ ще тръгне поход до Преображенския манастир и Карталските водопади край Велико Търново. \r\n*** \r\nОт 12.00 и от 13.00 часа в храм „Св. св. Константин и Елена” ще се състои Свето кръщение на деца, част от кампанията на Движение за национална кауза за насърчаване на раждаемостта. \r\n*** \r\nОт 15.00 часа народният представител от ГЕРБ Андриан Райков ще проведе приемна за граждани в ритуалната зала на града.  \r\n*** \r\nОт 10.00 часа на паркинга на завода на LIEBHERR в зона „Марица“, част от Тракия икономическа зона ще бъде даден стартът насъстезанието - LIEBHERR Business Run Plovdiv. \r\n*** \r\nОт 10.30 часа в Гранд Хотел Пловдив ще се проведе деветото издание на „Форум бременност и детско здраве“. \r\n*** \r\nОт 11.00 часа пред Природонаучния музей в с. Сребърна ще бъде даден старт на спортното събитие Srebarna Trail Run.  \r\n*** \r\nОт 09.00 часа Негово Светейшество Българския  патриарх  Неофит ще отслужи Божествена Света литургия в храм „Св. Николай“. \r\n*** \r\nОт 10.00 часа в храм „Св. Възнесение Господне“ ще се състои свето кръщение на деца, част от кампанията на Движение за национална кауза за насърчаване на раждаемостта.", "date": "2018.10.06", "title": "Предстоящи събития в страната за 7 октомври (Агенция „Фокус“)"}
{"url": "http://www.focus-news.net/news/2018/10/06/2575361/blagoevgrad-trafikat-na-granichnite-punktove-kulata-i-ilinden-e-normalno-natovaren.html", "text": "Трафикът на граничните пунктове „Кулата“ и „Илинден“ е нормално натоварен. Това съобщиха за  Радио „Фокус“ – Пирин  от Главна дирекция „Гранична полиция“. На българо-македонската граница преминаването през контролно-пропусквателните пунктове също се извършва без забавяне. \r\nЛора КАЛЧЕВА", "date": "2018.10.06", "title": "Благоевград: Трафикът на граничните пунктове „Кулата“ и „Илинден“ е нормално натоварен"}
{"url": "http://www.focus-news.net/news/2018/10/06/2575359/blagoevgrad-intenziven-e-trafikat-po-osnovnite-patni-arterii-v-oblastta.html", "text": "Интензивен е трафикът по основните пътни артерии в Благоевградска област. Това съобщи за  Радио „Фокус“ – Пирин  дежурният служител в Областно пътно управление – Благоевград. През деня няма регистрирани тежки пътни инциденти, които да са довели до спиране на движението или въвеждане на ограничения по републиканската пътна мрежа. В региона не се извършват ремонтни дейности по пътищата в региона. Движението по автомагистрала „Струма“, главен път Е-79 и второкласен път 19 Симитли – Гоце Делчев се извършва без забавяне. \r\nИнтензивен е трафикът по главните улици и булеварди в областния град. Без затруднения се осъществява преминаването през кръговото кръстовище между булевардите „Джеймс Баучер“ и „Васил Левски“ и улиците „Д-р Христо Татарчев“ и „Владо Черноземски“, през кръговото кръстовище на бул. „Св. св. Кирил и Методий“, през кръстовището на булевард „Васил Левски“ и булевард „Свети Димитър Солунски“, както и през кръстовището под Първи корпус на Югозападен университет „Неофит Рилски“ между улиците „Славянска“, „Иван Михайлов“ и булевард „Св. Димитър Солунски“. Градският транспорт се движи по разписание. Всички светофарни уредби в града са изправни. \r\nЛора КАЛЧЕВА", "date": "2018.10.06", "title": "Благоевград: Интензивен е трафикът по основните пътни артерии в областта"}
{"url": "http://www.focus-news.net/news/2018/10/06/2575343/telma-makedoniya-shestima-deputati-ot-vmro-dpmne-pregovaryat-za-konstitutsionni-promenii.html", "text": "Шестима депутати от ВМРО-ДПМНЕ преговарят за възможността да гласуват в полза на конституционни промени, твърдят източници на  скопския телевизионен канал „Телма“  без да разкриват детайли. Информацията практически е била потвърдена от правителството, от където заявиха, че са в постоянна комуникация с колегите от противниковия лагер. Депутатът от СДСМ Мухарем Зечири разкри, че се водят разговори с всички депутати, освен Никола Груевски. \r\nОт основната опозиционна партия нито потвърждават, нито отричат да е имало срещи с техните депутати и посочват, че дори и да има такива случаи, срещите са на ниво народни представители, а не на лидерско. Потвърдена е само среща между председателите на ВМРО-ДПМНЕ и ДСИ (Демократическия съюз за интеграция) Християн Мицковски и Али Ахмети, за която обаче не се разкриват подробности. Опозицията би провела среща с премиера Зоран Заев единствено ако той се съгласи да удовлетвори исканията й за служебно правителство 100 дни преди предсрочните избори, назначаване на Главен прокурор по тяхно искане и формиране на Анкетна комисия за нередностите на референдума. В петък и депутатът от най-голямата албанска партия Артан Груби потвърди срещата между Ахмети и Мисковски, на която е ставало въпрос и за евентуално гласуване на конституционните промени в парламента. \r\nАко от депутатите от ВМРО-ДПМНЕ не гласуват промените в Конституцията, ДСИ разглежда три  варианта за явяване на предсрочни избори. Освен самостоятелното явяване, се разглежда и варианта албанският политически блок да излезе с общи изборни листи, както и за формиране на предизборна коалиция със СДСМ и партньорите, с които бяха заедно в предизборната кампания за референдума. Зиядин Села от Алианса на албанците отхвърли и двете възможности. \r\nОт фракцията на Движението БЕСА на Билял Касами, която е в опозиция, посочиха, че в момента фокусът трябвеа да бъде към намиране на решение в парламента и заявиха, че бъдещите действия ако се стигне до предсрочни избори ще бъдат обсъдени от партийните органи. \r\nПревод и редакция:", "date": "2018.10.06", "title": "„Телма“ (Македония): Шестима депутати от ВМРО-ДПМНЕ преговарят за конституционни промени?"}
{"url": "http://www.focus-news.net/news/2018/10/06/2575363/sitel-makedoniya-chiya-e-samuilovata-darzhava-makedonska-ili-balgarska-e-bila-edna-ot-temite-na-smesenata-balgaro-makedonska-komisiya.html", "text": "Самуиловата държава е първа за ревизия в учебниците по история в Македония и България. Според информация на  скопския телевизионен канал Сител , това са обсъждали членовете на смесената македонско-българска комисия, защото на българите им пречи, че държавата на Самуил е представена като македонска, а на македонските – българизацията на самуиловото царство. Предложено е да се добавят източници и аргументи, за да няма различно тълкуване. По информация на скопската телевизия, македонската страна е поискала Македония да бъде извадена от списъка с българските региони в учебниците по стара история у нас. \r\nПрофесор Драган Георгиев, член на македонската група, от своя страна, заяви, че има място и нужда от подобряване на съдържанието на учебниците. \r\n„Прецизно използване на възприятието за другия, например как македонският народ е употребен в българските учебници и как българският при нас. Забележки около възвеличавания и националистическо съдържание. Така че има конкретни забележки и от двете страни и има много място за подобряване, за да имаме педагогика за изграждане на мир и избягване на конфликти“, заяви македонският професор. \r\nПраисторията, античността и средновековието са били обсъжданите теми от смесената комисия, а за илиндените ще се говори на някое от следващите заседания. Разгледани са и няколко исторически имена, които трябва да се отбелязват като общи празници. \r\n„Общото отбелязване на Кирил и Методий, както и общо отбелязване на Самуил, но не всяка година, а само, когато има някои по-значителни събития, поясни Георгиев. \r\nПрез следващите два месеца членовете на комисията трябва да подготвят писмено всички забележки, които имат, за което от македонската страна казват, че ще се консултират с експерти. Към края на ноември отново ще засдават в София, където ще сравнят писмените си аргументи. Македония има седем представители в комисията, от които един е антрополог, а останалите са историци. \r\nПревод и редакция:", "date": "2018.10.06", "title": "„Сител“ (Македония): „Чия е Самуиловата държава – македонска или българска“ – е била една от темите на смесената българо-македонска комисия"}
{"url": "http://www.focus-news.net/news/2018/10/06/2575362/gd-granichna-politsiya-intenziven-e-trafikat-ot-tovarni-avtomobili-na-izhod-ot-granichnite-punktove-kapitan-andreevo-i-lesovo.html", "text": "Интензивен е трафикът от товарни автомобили на изход от граничните пунктове „Капитан Андреево“ и „Лесово“. Това съобщиха от пресцентъра на  ГД „Гранична полиция“ . Информацията за трафика на граничните пунктове е към 18.00 часа. На българо-македонската, българо-гръцката, българо-сръбската и българо-румънската граници трафикът е нормален на всички гранични контролно-пропускателни пунктове.", "date": "2018.10.06", "title": "ГД „Гранична полиция“: Интензивен е трафикът от товарни автомобили на изход от граничните пунктове „Капитан Андреево“ и „Лесово“"}
{"url": "http://www.focus-news.net/news/2018/10/06/2575353/partiya-edinstvena-makedoniya-izbiratelnata-aktivnost-na-referenduma-beshe-okolo-32.html", "text": "„Единствена Македония“ не признава резултатите от референдума. От партията твърдят, че е имало груба фалшификация на над 70 хиляди гласа и че избирателната активност е била 32, а не 36,9 процента, предава  македонският портал „А1 Он“ . \r\n„Както се знае, Кризисният щаб срещу референдума по време на гласуването имаше 1646 наблюдатели, които бяха заели места на определеното от закона разстояние пред избирателните секции и които отбелязваха на съответни листове избирателната активност. С тази бройка наблюдатели бяха покрити 2650 избирателни секции, предвид това, че в някои сгради има повече от една секция. Нашите наблюдатели бяха в дворовете пред избирателните секции, тъй като Държавната избирателна комисия не позволи на кризисния щаб да има свои наблюдатели вътре в местата, където се гласува“, заяви Биляна Джинго, член на Изпълнителния комитет на „Единствена Македония“. \r\nТя информира, че според получената информация, избирателната активност е около 32%, или около 576 хиляди души. Според ДИК, явката е 36,91%, или 666 743 души, което е разлика от 90 хиляди гласоподаватели. \r\n„Това означава, че информацията за масово пълнене на кутиите в деня на гласуването между 17 и 19 часа е вярна. Дори, според данните, в избирателните секции на местата, където живее албанското малцинство е гласувал по един човек на 11 секунди, което само по себе си е извън всякаква изборна и човешка логика“, констатира Джинго. \r\nСпоред нея, остава мистерия изненадващата следобедна среща на самия ден на референдума между лидерите на СДСМ (Социалдемократически съюз на Македония) и ДСИ (Демократически съюз за интеграция) Зоран Заев и Али АХмети. Но, добави политикът, безспорен факт е, че след тази среща в самия ден на референдума и по-точно след 17 часа, масово са пълнени кутии на местата, където живее албанското малцинство. \r\nПревод и редакция:", "date": "2018.10.06", "title": "Партия „Единствена Македония“: Избирателната активност на референдума беше около 32%"}
{"url": "http://www.focus-news.net/news/2018/10/06/2575364/mvr-na-sudanskiya-grazhdanin-uchastval-v-paten-intsident-v-kv-vitosha-e-sastaven-akt-za-narushenie-po-zakona-za-dvizhenie-po-patishtata.html", "text": "На суданския гражданин е съставен акт за нарушение по Закона за движение по пътищата след инцидента в кв. \"Витоша\" от снощи. Това съобщиха от пресцентъра на  МВР .  \r\nВ допълнение на съобщението за пътен инцидент, станал около 20.00 часа на 5 октомври в района на кв. \"Витоша\", от СДВР информират, че на единия от шофьорите (судански гражданин) е съставен акт за нарушение на Закона за движение по пътищата. Той не е представил валидно за територията на България свидетелство за управление на моторно превозно средство, автомобилът е дерегистриран и регистрационните табели са свалени. Направени са проби за употреба на алкохол и упойващи вещества на водачите. И при двамата пробите са отрицателни.", "date": "2018.10.06", "title": "МВР: На суданския гражданин, участвал в пътен инцидент в кв. \"Витоша\" е съставен акт за нарушение по Закона за движение по пътищата"}
{"url": "http://www.focus-news.net/news/2018/10/06/2575366/stara-zagora-balgarskiyat-patriarh-neofit-se-pokloni-pred-pametta-i-deloto-na-parviya-starozagorski-mitropolit-metodiy.html", "text": "Представители на институциите и църквата, водени от Негово Светейшество Българският патриарх Неофит, днес се поклониха пред паметта и делото на първия старозагорски митрополит Методий, по повод 180 г. от неговото рождение. Това съобщиха от пресцентъра на  Община Стара Загора . Те положиха венци и цветя пред паметника на дядо Методий, който се възвисява на входа на едноименния парк в Стара Загора. В ритуала участваха още старозагорският митрополит Киприан, зам. -председателят на Народното събрание Емил Христов, народният представител Радостин Танев, областният управител Гергана Микова, кметът Живко Тодоров, председателят на Общинския съвет Таньо Брайков, общинският съветник Николай Диков, представители на институциите и Св. Синод. Преди това те посетиха обновеното неделно училище в църквата „Св. Троица“, където деца изучават вероучение, рисуване и езици. Те посветиха специална програма на гостите и подариха рисувани от тях икони на патриарха и владиците, които осветиха ремонтираните помещения.  \r\nВ Стара Загора патриарх Неофит откри по-рано днес конференция под наслов: „180 години от рождението на Старозагорския митрополит Методий Кусев“. Той е в града начело на делегация от представители на Светия Синод, Вселенската Патриаршия, свещеници от Московската и Румънската патриаршия по повод празника 5 октомври и годишнината от рождението на първия старозагорски владика.", "date": "2018.10.06", "title": "Стара Загора: Българският патриарх Неофит се поклони пред паметта и делото на първия старозагорски митрополит Методий"}
{"url": "http://www.focus-news.net/news/2018/10/06/2575367/krasimira-anastasova-kmet-na-dolni-chiflik-blizo-2-000-uchenitsi-se-obuchavat-v-uchilishtata-v-obshtinata-prez-nastoyashtata-uchebna-godina.html", "text": "Близо 2 000 ученици се обучават в училищата на територията на община Долни чифлик през настоящата учебна година.  Това каза в интервю за  Радио „Фокус“ – Варна  кметът на Община Долни чифлик Красимира Анастасова. „Към началото на новата учебна година в община Долни чифлик има 8 училища, от които две средни в град Долни чифлик и шест основни в селата. От всичките училища  три са средищни, а едно от тях е и защитено. За тази учебна година с решение на Общинския съвет е разрешено формирането на общо 18 паралелки под норматива за минимален брой ученици и слети паралелки. Общият брой на учениците е 1 979, а само на първокласниците – 190“, отбеляза кметът. Красимира Анастасова подчерта, че общината изпълнява задълженията си за осигуряване на превоз на учениците както със собствени училищни автобуси, които са преминали задължителните технически прегледи преди началото на учебната година, така и чрез външни изпълнители. „Детските градини на територията на общината са 5 със съответни филиали за обхващане на децата от всички населени места. Общият брой на децата в детските градини е 534, а в яслените групи – 18“, каза още Красимира Анастасова. \r\nМарияна ВАЛЕНТИНОВА", "date": "2018.10.06", "title": "Красимира Анастасова, кмет на Долни чифлик: Близо 2 000 ученици се обучават в училищата в общината през настоящата учебна година"}
{"url": "http://www.focus-news.net/news/2018/10/06/2575365/telma-makedoniya-balgarskite-i-makedonskite-istoritsi-sa-podkrepili-obshto-chestvane-na-kiril-i-metodiy.html", "text": "Македония и България трябва да отбелязват заедно някои личности и събития от историята, а в учебниците е нужна промяна и подобряване на учебния материал, в който в момента има етноцентризъм и националистическа риторика. Това са ключовите заключения от второто заседание на експертните комисии на двете страни, предава  скопският телевизионен канал „Телма“ . \r\nБългарските и македонските историци се срещнаха в Скопие, където разговаряха в продължение на два дни в Клуба на депутатите. Разгледани са три периода – праистория, античност и средновековие, които са обхванати в учебниците по история за пети, шести и седми клас. В учебниците има конфликтни и неясни тълкувания за събития и личности и много погрешна представа за мюсюлманското население в двете страни, отбелязва македонската медия. \r\nСъпредседателят и координатор на македонската делегация, академик Драган Георгиев, който е директор на македонския Институт за национална история, заяви, че най-голяма част от забележките са били за периода на средните векове заради противоположните наративи, но е имало и големи пропуски в учебното съдържание за праисторията. \r\nДвете комисии ще се срещнат още веднъж към края на ноември, този път в София и след това заседание ще бъдат изготвени окончателните препоръки и насоки за съдържанието на учебниците по история за шести и седми клас, които ще бъдат предадени на правителствата на България и Македония, които трябва да решат дали ще ги приложат, или ще ги отхвърлят. \r\nПревод и редакция:", "date": "2018.10.06", "title": "„Телма“ (Македония): Българските и македонските историци са подкрепили общо честване на Кирил и Методий"}
{"url": "http://www.focus-news.net/news/2018/10/06/2575372/varna-945-ot-rekoltata-ot-slanchogled-v-oblastta-e-pribrana.html", "text": "94,5% от реколтата от слънчоглед във Варненска област е прибрана. Това съобщиха за  Радио „Фокус” – Варна  от Областна дирекция „Земеделие” във Варна. По оперативни данни към 4 октомври производството е 107 335 тона при среден добив 274 кг/дка, допълниха от дирекцията. В областта продължава  прибирането и на реколтата от царевица за зърно, която е с площ от над 125 000 дка. Реколтирани до момента са 45,23% от площите. Производството е 40 677 тона при среден добив 718 кг/дка. За момента не се съобщава за пропаднали площи при тези две култури. \r\nМарияна ВАЛЕНТИНОВА", "date": "2018.10.06", "title": "Варна: 94,5% от реколтата от слънчоглед в областта е прибрана"}
{"url": "http://www.focus-news.net/news/2018/10/06/2575370/aneliya-pavlova-zeleni-balkani-edin-prilep-mozhe-da-izyade-po-1000-komara-na-nosht.html", "text": "Един прилеп може да изяде по 1000 комара на нощ. Това каза за  Радио „Фокус“-Пловдив  Анелия Павлова от Федерация на природозащитни сдружения „Зелени Балкани“ по повод Международната нощ на прилепите. По думите й прилепите в Европа се хранят с комари и насекоми за разлика от тези в Южна Америка, които се хранят с плодове. Според нея дребните бозайници са много важни за селското стопанство. „Особено в големите и стари гори, които граничат с обработваеми площи. Те изяждат страшно много количество вредители. В градовете изяждат голямо количество комари. И колкото повече прилепи има, толкова равновесието ще е по-добро в тези екосистеми. Това е начинът, по който да се намалят химикалите, които се използват в градовете- да се предоставят повече убежища, които да настаняват прилепите“, каза още Павлова. По думите й освен в пещерите, прилепите живеят във фугите на панелните блокове. „Това е може би най-приятното място, защото осигурява въздух , топлина, убежище, а също така и големите , стари дървета в горите, парковете , където те имат хралупи и прилепите успяват да ги използват. Те могат да живеят в една хралупа по два, по три, по пет, по шест“, каза още Павлова. По думите й във Федерацията постъпват сигнали от обезпокоени граждани за това, че близо до терасите им има прилепи. Тя увери, че това не бива да ги безпокои и да се страхуват от тях. „Затова ги приканвам да дойдат на Нощта на прилепите, за да видя, че те са като нас- бозайници, които летят, живеят в семейства, грижовни родители са и можем само да спечелим от това, че изяждат комарите около нас.  Затова по някакъв начин трябва да съжителстваме и да им направим условия или просто да дойдат на Нощта на прилепите и да попитат по какъв начин може да направят така, че да сложат къщичка за прилепи до терасата така, че да е много по-добра, отколкото фугите“, каза още Павлова. \r\nМария РУСЕВА", "date": "2018.10.06", "title": "Анелия Павлова, „Зелени Балкани“: Един прилеп може да изяде по 1000 комара на нощ"}
{"url": "http://www.focus-news.net/news/2018/10/06/2575369/emiliya-ilieva-otdel-statisticheski-izsledvaniya-v-blagoevgradska-oblast-prez-2017-godina-nay-golyam-e-broyat-na-osadenite-litsa-na-vazrast-ot-30-do-39-godini.html", "text": "В Благоевградска област през 2017 година най-голям е броят на осъдените лица на възраст от 30 до 39 години. Това каза за  Радио „Фокус“-Пирин  Емилия Илиева, началник на отдел „Статистически изследвания“- Благоевград към Териториално статистическо бюро-Югозапад. Тя отбеляза, че след това по численост най-голям е броят на осъдените лица от 18 до 24 години, след което се нареждат: възраст от 40 до 49 години; възраст от 25 до 29 години; възраст от 50 до 59 години; възраст над 60 години и възраст от 14 до 17 години. По думите й броят на осъдените мъже през 2017 година е 1 145, а броят на осъдените жени е 96. „В структурата на осъдените лица по наложени наказания най-голям е относителният дял на лицата, осъдени на „лишаване от свобода“, като през 2017 година те са 999. Наказанието „пробация“ е наложено на 181 лица, а „глоба“ – на 53 лица“, допълни експертът. Емилия Илиева добави още, че с „обществено порицание“ са наказани 8 лица. \r\nНатали СТЕФАНОВА", "date": "2018.10.06", "title": "Емилия Илиева, отдел „Статистически изследвания“: В Благоевградска област през 2017 година най-голям е броят на осъдените лица на възраст от 30 до 39 години"}
{"url": "http://www.focus-news.net/news/2018/10/06/2575368/predstoyashti-mezhdunarodni-sabitiya-za-7-oktomvri-agentsiya-fokus.html", "text": "*** В Босна и Херцеговина ще се проведат общи избори \r\n*** Продължават сондажите за евентуално разбирателство между управляващи и опозиция в Македония за гласуване на конституционните промени, произтичащи от договора за името с Гърция \r\n*** Държавният секретар на САЩ Майк Помпео ще посети Пхенян, където ще се срещне с лидера на Северна Корея Ким Чен-ун \r\n*** След срещата си с Ким Чен-ун, държавният секретар на САЩ Майк Помпео ще лети до Сеул, където ще проведе разговори с президента на Южна Корея Мун Дже-ин \r\n*** Шотландската национална партия (СНП) ще проведе ежегодния си конгрес, на който се очаква основната тема да е провеждане на нов референдум за независимост на фона на Брекзит \r\n*** В Бразилия ще се проведат президентски и парламентарни избори \r\n***", "date": "2018.10.06", "title": "Предстоящи международни събития за 7 октомври ( Агенция „Фокус“ )"}
{"url": "http://www.focus-news.net/news/2018/10/06/2575373/nimh-vremeto-utre-shte-bade-otnovo-slanchevo-s-maksimalni-temperaturi-mezhdu-20-i-25.html", "text": "Атмосферното налягане през деня още ще се понижи и ще доближи средното за месеца. През нощта ще бъде ясно, а утре над по-голямата част от страната отново слънчево. По-значителна ниска облачност ще има преди обяд над Източна България. Ще духа слаб вятър, предимно от изток. Минимални температури между 3° и 8°, по морския бряг малко по-високи, максимални предимно между 20° и 25°. В София минимална температура около 5°, максимална около 22°. Такава е прогнозата за времето на  Националния институт по метеорология и хидрология (НИМХ)  при БАН, съобщи за  Агенция „Фокус“  дежурният синоптик Христо Христов.   \r\nНад Черноморието ще преобладава слънчево време, преди обяд със значителна ниска облачност. Ще духа до умерен източен вятър. Максималните температури между 19° и 22°. Вълнението на морето ще бъде 3-4 бала. Температурата на морската вода е 19 – 21°. \r\nНад планините ще бъде слънчево със слаб предимно южен вятър. Максималната температура на височина 1200 метра ще е около 17°, на 2000 метра – около 11°. \r\nПрез следващите дни ще преобладава слънчево време. Ще има и временни увеличения на облачността, но само на отделни места са възможни краткотрайни превалявания, незначителни като количество. Сутрин на места ще има условия за ниска облачност или мъгла, в началото на седмицата главно в Източна България, а в средата - на повече места в низините. В западната половина от страната ще духа слаб източен вятър, в източната - слаб до умерен, от изток-североизток. Преобладаващите минимални температури ще са между 5° и 10°, дневните - предимно между 19° и 24°.", "date": "2018.10.06", "title": "НИМХ: Времето утре ще бъде отново слънчево с максимални температури между 20° и 25°"}
{"url": "http://www.focus-news.net/news/2018/10/06/2575374/gergana-lazova-su-sv-kliment-ohridski-dupnitsa-v-uchilishteto-e-razkrita-paralelka-s-profil-sport-i-se-obuchavat-17-uchenitsi.html", "text": "От новата учебна година в СУ „Св. Климент Охридски“ в Дупница е разкрита паралелка с профил спорт и се обучават 17 ученици. Това каза за  Радио „Фокус“-Пирин  Гергана Лазова, директор на училището. „Новата паралелка е по държавен план прием, общообразователна, с профил физическо възпитание и спорт. Профилирането започва след 10 клас, а до тогава е обща физическа подготовка, с допълнителни часове по физическо възпитание и спорт“, посочи още Лазова. По думите й тогава учениците се насочват към спорта, който са избрали. „Предлагаме пет вида спорт - футбол, волейбол, тенис на маса, бадминтон и таекуондо. Това са спортовете, които са залегнали в плана училището“, каза Лазова. \r\n„В нашето учебно заведение има много деца, които са активно спортуващи“, отбеляза директорът на СУ „ Св. Климент Охридски“. По думите й процедурата за новата паралелка с профил спорт е била  задействана още от миналата година, като заповедта на министъра е от юли 2017 година. „Миналата година вече беше утвърден държавният план прием и за тази учебна година имаме една паралелка. В нашето учебно заведение има много деца, които са активно спортуващи, както и много добри преподаватели като Христо Михалчев по таекуондо и Славянка Пачаръзова, която е била активен спортист. Не само това насоча към избора на този профил, но и повсеместното обездвижване на учениците“, каза още Лазова. Тя поясни, че по този начин от ръководството на учебното заведение се стараят да дадат възможност на децата за по-активно движение, и то в училище, под наблюдение на учител, на треньор. „Тази учебна година основно учениците са от нашето училище, тъй като продължиха след 8 клас. Бяха подали заявления и на други места, но предпочетоха тази паралелка, защото вторият профилиращ предмет е биология и дава възможност за избор след 12 клас“, заяви Лазова. \r\nЛора КАЛЧЕВА", "date": "2018.10.06", "title": "Гергана Лазова, СУ „Св. Климент Охридски“-Дупница: В училището е разкрита паралелка с профил спорт и се обучават 17 ученици"}
{"url": "http://www.focus-news.net/news/2018/10/06/2575349/reuters-donald-tusk-zayavi-che-sdelkata-za-brekzit-e-vazmozhna-do-kraya-na-2018-godina.html", "text": "Председателят на Европейския съвет Доналд Туск заяви в събота, че е възможно да се стигне до споразумение за Брекзит до края на 2018 година, предава  Reuters . \r\nТуск увери: „Ще се опитаме за октомври... и мисля, че има шансове за сделка до края на годината“. \r\nПревод и редакция:", "date": "2018.10.06", "title": "Reuters: Доналд Туск заяви, че сделката за Брекзит е възможна до края на 2018 година"}
{"url": "http://www.focus-news.net/news/2018/10/06/2575377/arh-emil-burulyanov-vazhno-e-edin-arhitekt-da-mozhe-da-ubedi-obshtestvenostta-v-pravilnostta-na-ideyata-si.html", "text": "Важно е един архитект да може да убеди обществеността в правилността на идеята си. Това каза за  Радио „Фокус“ – Бургас  арх. Емил Бурулянов от Съюза на архитектите в България по повод дните на архитектите, които честваме тази седмица. По думите му за тази професия е важна комуникацията с обществото, за да бъдат идеите на архитекта разбрани правилно както преди, така и след изпълнението на проекта. \r\n„Специфичността в мисленето на архитекта трябва да бъде предадена добре както на инвеститора, така и от ползвателя. Бих казал, че освен интелектуалните качества, които изисква професията, е важно архитектът да бъде пиар на собствените си идеи, за да убеди всички в истинността им“, каза също Бурулянов. Според него начинаещите в тази професия трябва да се насладят на това, което тя им носи, без да се ограничават от различните административни или правови пречки, които биха могли да възпрат идеите и процеса на създаването им. \r\n„Нека всички, които започват, първо да намерят себе си. По този начин с опита ще разберат, че дори най-невъзможния проект би могъл да бъде успешен, стига, разбира се, да бъде съобразен със характерните особености на мястото, към което е насочен. Когато човек е в началото на всяка професия, е добре да използва собствените си криле, да бъде окрилен, защото идеите по-късно биват поставени в рамки така, че да бъдат удобни за обществото. Първите години от професионалния опит са времето, когато човек трябва най-много да бъде верен на себе си“, обясни Бурулянов. Той добави, че работата на архитекта не е лесна, но няма нещо, което е трудно, а след това неудовлетворяващо, след като бъде осъществено. \r\nМария ГЕОРГИЕВА", "date": "2018.10.06", "title": "Арх. Емил Бурулянов: Важно е един архитект да може да убеди обществеността в правилността на идеята си"}
{"url": "http://www.focus-news.net/news/2018/10/06/2575376/krasimira-anastasova-kmet-na-dolni-chiflik-dopalnitelen-kotel-za-otoplitelnata-instalatsiya-rabotesht-s-peleti-e-montiran-v-detskata-gradina-v-grada.html", "text": "Материалната база на училищата на територията на община Долни чифлик е готова за нормалното протичане на учебния процес. Това каза в интервю за  Радио „Фокус“ – Варна  кметът на Община Долни чифлик Красимира Анастасова. Тя добави, че във всички училища са направени  и приключили навреме нужните частични ремонти на сградите и профилактика на съоръженията. „Изцяло е обновена сградата на филиала в село Горен чифлик на детска градина „Пламъче“. В детската градина в село Старо Оряхово е направена пълна подмяна на ВиК инсталацията, в тази в град Долни чифлик е монтиран допълнителен котел за отоплителната инсталация, работещ с пелети“, посочи кметът. Красимира Анастасова добави, че в останалите детски градини са направени нужните козметични ремонти, а в градината в село Гроздьово е извършен текущ ремонт на сградата и обновяване на няколко помещения. \r\nМарияна ВАЛЕНТИНОВА", "date": "2018.10.06", "title": "Красимира Анастасова, кмет на Долни чифлик: Допълнителен котел за отоплителната инсталация, работещ с пелети, е монтиран в детската градина в града"}
{"url": "http://www.focus-news.net/news/2018/10/06/2575378/arben-mimenov-kmet-na-obshtina-satovcha-obshtinata-prehvarlya-28-yazovira-na-darzhavata.html", "text": "Общината прехвърля 28 язовира на държавата. Това каза за  Радио „Фокус“-Пирин  Арбен Мименов, кмет на Община Сатовча. „Поради изострените метеорологични условия в цялата държава и ситуациите, които се случиха в много района на страната относно бедствия с язовири, Законът така се промени, че възложиха на общините изцяло контрол, следене, управление, стопанисване, действия върху язовирите. Оказва се обаче, че повечето общини, нито има административен капацитет, нито имат финансов капацитет, за да се справят с тези указания. Поради тази причина има възможност общините, които преценят чрез решения на Общинските съвети да прехвърлят за управление и стопанисване язовирите на територията на съответната община“, посочи той. Мименов допълни, че след подробен анализ някои от язовирите, които са във възможностите на общините, могат да останат под техен контрол, а другите ще останат под контрола на Агенцията за управление и стопанисване на язовирите. \r\nПо негови дими на територията на община Сатовча са разположени 33 малки язовира, като общината не разполага с голям язовир. Мименов уточни, че 5 от язовирите са собственост на частна земеделска производителна кооперация, а останалите 28 са актувани като общинска собственост. „По съответните изисквания от закона сключихме договор с оператор още миналата година, като той има редица изисквания и задължения. Част от тях е следенето на язовирите, язовирните стени, преливници и т.н., и да правят съответните указания, предписания, консултации и др.“, посочи кметът на Община Сатовча. Арбен Мименов допълни, че същите показания са били следени и комисии, определени от Държавната агенция по метрологичен и технически надзор чрез областния управител. \r\nНатали СТЕФАНОВА", "date": "2018.10.06", "title": "Арбен Мименов, кмет на Община Сатовча: Общината прехвърля 28 язовира на държавата"}
{"url": "http://www.focus-news.net/news/2018/10/06/2575379/70-godishen-mazh-e-s-opasnost-za-zhivota-sled-kato-e-bil-udaren-s-tesla-vav-velikotarnovsko-selo-obzor.html", "text": "70-годишен мъж е с опасност за живота, след като е бил ударен с тесла. Той е открит рано сутринта на 5 октомври в безпомощно състояние във фургон в стопански двор във великотърновското село Хотница, където е работил като пастир. Пострадалият незабавно е откаран в болница във Велико Търново с фрактури на черепа, с контузия на мозъка, с множество травми по главата и с опасност за живота.  \r\nНа местопроизшествието е извършен оглед от дежурна оперативна група от ОДМВР – Велико Търново. В резултат на разследването е задържан 52-годишен мъж от Габрово, който е направил пълни самопризнания за случая. Той е криминално проявен и многократно осъждан - с 40 криминални и съдебни регистрации за кражби. Установено е, че деянието е извършено в условията на опасен рецидив. След доклад на материалите в прокуратурата, задържаният е привлечен в качеството си на обвиняем и му е наложена мярка за задържане до 72 часа.     \r\nВ хода на разследването става ясно, че в деня на престъплението извършителят е започнал работа във фермата в село Хотница. Същата вечер между него и пострадалия е възникнал спор. 52-годишният мъж е ударил с тесла пастира и е взел от него 500 лв., след което е хванал такси, за да се прибере в Габрово. Той е признал, че е употребил алкохол. По данни на собственика на фермата пострадалият не е пил.  \r\nПо случая е образувано досъдебно производство по чл. 129, ал. 2 от НК, а работата по документирането му продължава под наблюдението на прокуратурата.", "date": "2018.10.06", "title": "70-годишен мъж е с опасност за живота, след като е бил ударен с тесла във великотърновско село (ОБЗОР)"}
{"url": "http://www.focus-news.net/news/2018/10/06/2575396/arh-emil-burulyanov-zona-za-visoko-stroitelstvo-bi-zapalnila-dobre-tsyalostnata-viziya-na-burgas.html", "text": "Зона за високо строителство би запълнила добре цялостната визия на Бургас. Това каза за  Радио „Фокус“ – Бургас  арх. Емил Бурулянов от Съюза на архитектите в България. По думите му зона за сгради над 15 метра би била добър завършек на градоустройствения план. \r\n„Бургас, погледнат отстрани, има много интересен силует, така че една такава зона, определена както за бизнес, така и за жилищни сгради, би била добро негово допълнение“, каза още архитектът. Той добави, че такава зона е обсъждана много пъти, но е въпрос на общи усилия от страна на държавната и общинската администрация тя да бъде реализирана. \r\n„Такава зона е подходящо да се осъществи на някое от неизползваемите и незапълнени места – в близост до Пристанище Бургас, например“, каза още Бурулянов. Според него Бургас е млад град, при който липсва старата и запазена архитектура на други градове в България и именно затова морският град е подходящо място за изграждането на нови и модерни видове сгради. \r\n„Бъдещето на нашия град е в сферата на новото строителство и на модерния прочит на съвременната архитектура“, каза също Бурулянов. Той добави, че световният опит винаги може да се използва като пример. \r\n„В Камарата на архитектите, в Съюза на архитектите и във висшите учебни заведения винаги се канят изявени специалисти в тази сфера, така че опит може да се черпи винаги“, допълни още архитектът. \r\nМария ГЕОРГИЕВА", "date": "2018.10.06", "title": "Арх. Емил Бурулянов: Зона за високо строителство би запълнила добре цялостната визия на Бургас"}
{"url": "http://www.focus-news.net/news/2018/10/06/2575400/gergana-lazova-direktor-na-su-sv-kliment-ohridski-v-uchilishteto-za-chetvarta-godina-provezhdame-v-nachalen-kurs-tselodnevno-obuchenie-po-vtori-variant.html", "text": "В училището за четвърта година провеждаме в начален курс целодневно обучение по втори вариант. Това каза за  Радио „Фокус“- Пирин  Гергана Лазова, директор на СУ „ Св. Климент в Дупница. Охридски“. „Такова обучение се провежда в още едно учебно заведение в града. Обучението е без домашни работи и носене на чанти, като всяко дете разполага с шкафче. Резултатите са много добри и е много удобно за работещи родители. Те трудно биха могли да обърнат внимание на децата си в къщи, след работа“, каза още Лазова. По думите й децата се чувстват добре. „В началото бе трудно докато децата се адаптират, но вече имаме и своите постижения. Има деца, които са се класирали на математически състезания, организирани от Съюза на математиците. Винаги имаме представител от училището до пето място класиран“, каза още Лазова. Директорът на учебното заведение подчерта, че спортният салон е в добро състояние, тъй като наскоро е направен основен ремонт и е подменена настилката. В основната сграда са ремонтирани сервизните помещения със средства от бюджета.  \r\n„Тази учебна година имаме една паралелка от 21 първокласници“, заяви тя. „Стаята, която ги посрещна е оборудвана с нови шкафчета. Имаме мултимедия и работим с електронни учебници. Въобще във всяка стая има мултимедия и достъп до интернет, като идеята е да направим колкото се може повече класни стаи по този начин“, каза още Лазова. По думите й броя на първокласниците намаляват и причините са различни, но се надяват от следващата учебна година да се увеличи броят им. „Най големият проблем е болшинството деца, които живеят в чужбина и при обхождането установяваме доста такива случаи“, посочи Лазова. Тя подчерта, че планът за новата учебна година е да задържат колкото се може повече ученици от рисковите групи, които имат в училище и за целта е назначен вече психолог и образователен медиатор, които ще спомогнат за обхвата и завършването на тази група ученици. „Те разговарят не само с децата, но и с техните родители, защото болшинството родители на тази група деца са неграмотни и трябва да ги убедим, че образованието е ценност. Медиаторът ще бъде в тясна връзка с родителите и ще наблюдава посещението на учениците с влизането на новия механизъм за задържане на деца от рискови групи. Имаме и комисия по обхват и задържане, която е съставена от четирима колеги и те ще работят също в тази насока.  Стараем се да развиваме способностите на тези деца и да се изявяват“, каза още Лазова. \r\nЛора КАЛЧЕВА", "date": "2018.10.06", "title": "Гергана Лазова, директор на СУ „ Св. Климент Охридски“: В училището за четвърта година провеждаме в начален курс целодневно обучение по втори вариант"}
{"url": "http://www.focus-news.net/news/2018/10/06/2575399/varna-30-epidemiologichni-prouchvaniya-na-bolni-s-ostri-zarazni-bolesti-sa-izvarsheni-v-regionalnata-zdravna-inspektsiya-prez-sedmitsata.html", "text": "30 епидемиологични проучвания на болни с остри заразни болести са извършени в Регионалната здравна инспекция във Варна през последната седмица. Това съобщиха за  Радио „Фокус“ – Варна  от Регионалната здравна инспекция във Варна. Според седмичната сигнална информация за периода 28 септември до 4 октомври регистрираната в здравната инспекция остра заразна заболеваемост се движи в характерните за сезона граници. Регистрирани са 27 случая на чревни инфекции срещу 45 от предходната седмица, като през настоящите дни чревните инфекции са представени от 22 ентероколита, 1 ротавирусeн ентерит, 2 колиентерита, 1 вирусен хепатит и 1 дизентерия. От въздушно – капковите инфекции са регистрирани 19 лица срещу 20 за предходната седмица, представени от 9 случая на варицела и 10 случая на скарлатина. В имунизационния кабинет през отчетния период са преминали общо 58 лица. Проведени са 17 имунизации. С ваксина против жълта треска са обхванати 5 лица. В кабинета за анонимно и безплатно консултиране за СПИН (КАБКИС) са преминали и изследвани 8 лица. \r\nМарияна ВАЛЕНТИНОВА", "date": "2018.10.06", "title": "Варна: 30 епидемиологични проучвания на болни с остри заразни болести са извършени в Регионалната здравна инспекция през седмицата"}
{"url": "http://www.focus-news.net/news/2018/10/06/2575401/21-tv-makedoniya-sreshtu-14-litsa-sa-povdignati-obvineniya-za-prestapleniya-sreshtu-kulturnoto-nasledstvo.html", "text": "Срещу 14 лица са повдигнати обвинения за престъпления срещу културното наследство, съобщава македонският телевизионен канал  ”21 TB” . \r\nНаказателни обвинения са повдигнати срещу 14 души за действия срещу културното наследство. 13 души са задържани и един човек все още се издирва. Операцията извършиха служители на отдела за борба с организираната и тежката престъпност в координация със Специалната прокуратура за преследване на организираната престъпност и корупцията. Това днес потвърди и говорителят на полицията Тони Ангеловски, като добави, че целта е борба с организирана престъпна група, съставена от хора от Скопие, Велес, Струмица, Радовиш, Тетово, Струга и Битоля. \r\nПолицията твърди, че 14-членната група е извършвала разкопки в археологически зони, които са защитени от закона и се считат за културно наследство. Археологически предмети с неоценима стойност заподозрените са продавали на заинтересовани лица от чужбина - от Албания, Турция и Гърция. Вредите, причинени от групата са безценни, заявяват от Министерството на вътрешните работи на Македония.  Юлиян Марков", "date": "2018.10.06", "title": "\"21 ТВ“ (Македония): Срещу 14 лица са повдигнати обвинения за престъпления срещу културното наследство"}
{"url": "http://www.focus-news.net/news/2018/10/06/2575380/the-new-york-times-izborite-v-bosna-izostryat-starite-sporove-za-udovolstvie-na-rusiya.html", "text": "Малко преди президентските избори в неделя в Босна и Херцеговина (БиХ), сепаратисткият сръбски лидер Милорад Додик направи публично посещение на един от най-важните си поддръжници: президентът на Русия Владимир Путин, пише  вестник The New York Times  в материал, представен без редакторска намеса. \r\nГ-н Додик отиде на за състезанието от Формула 1 в Сочи, на черноморското крайбрежие на Русия, където двамата мъже бяха снимани да си стискат ръцете и господин Путин пожела на господин Додик \"късмет\" при гласуването. Лидерът на босненските сърби с гордост отбеляза, че изборите се падат на рождения ден на руския президент. \r\nТой даде на руския лидер афиш като подарък, но истинският му дар за Путин изглежда е това, че прави каквото може, за да подкопае крехките държавни институции, които държат етнически разделена Босна и Херцеговина заедно - цел, споделена от друг етнически националист в това състезание – лидерът на босненските хървати Драган Чович. \r\n\"Босна виси на косъм, а Додик и Кович искат да го скъсат\", заяви Реуф Байрович, лидер на Гражданския алианс на Босна. \r\nЗа Босна, най-бедната страна на Балканите, кампанията задълбочи много от порочните проблеми, които тормозят страната след войната: корупция, висока безработица, нарастващ нативизъм, разочарование от страна на обществото и намеси от чужбина \r\nИзбирателната система на БиХ, създадена преди две десетилетия като част от Дейтънското мирно споразумение, с което приключи войната през 1995 г., продължава да се разделя между автономна област, доминирана от сърби, и хърватско-мюсюлманска федерация. \r\nПредседателството, което е залогът в неделя, се споделя от хървати, сърби и мюсюлмани, представляващи етническите групи, които се биха помежду си по време на гражданската война. Кандидатите се избират директно и всеки член на всяка етническа група е уверен, че ще спечели президентско кресло, като председателството се върти на всеки осем месеца. Има и три парламента, 11 министър-председатели, както и много регионални и местни правителства. \r\nНакратко, това е една несигурна система - и държава - с много разделения, които Русия може да използва, докато се опитва да разшири влиянието си в югоизточната периферия на Европа, докато праща шпиони със смъртоносни химикали на Запад. Додик, който вече обяви, че сръбският автономен регион е независим, изглежда, че е твърде щастлив да я следва. \r\nДодик, дискредитиран от корупционните скандали и речта на омразата срещу мюсюлманите в страната, се нуждае от подкрепата на Путин за спечелване на изборите, като се има предвид популярността на Русия сред етническите сърби. \r\nВ замяна Кремъл вижда в Додик възможност да дестабилизира босненските институции, всъщност да ги унищожи и евентуално да започне конфликт, казват анализатори. За Русия нестабилността на босненската политика представлява още една възможност Кремъл да се намеси на Балканите, казват те. \r\n\"Русия не иска да бъде въвлечена във война, която Додик иска\", каза Димитър Бечев, експерт по влиянието на Русия на Балканите. \r\nТова, което иска от своите пълномощници като президента на босненските сърби и все повече господин Чович, който е член на Президентството от страна на хърватите, е да поддържат известна степен на хаос, която задържа Европейския съюз и се простира на многобройни фронтове на Балканите, каза г-н Бечев. \r\nДруг от тези фронтове е в Македония, където кампанията за дезинформация, насочена от групи, подкрепяни от руснаците и крайнодесните европейски поддръжници на националистите в страната, се опита да провали референдума за промяна на името, който ще отвори пътя за присъединяването на страната към НАТО и Европейския съюз. Това гласуване приключи неубедително в края на миналия месец. \r\nЩо се отнася до Босна, Путин се среща два пъти тази година с Додик и осем пъти от март 2011 г. според информация на местните медии. Той не подкрепи най-агресивния жест на сърбина – зле прикрит опит през 2016 г. за референдум за независимост на сръбския регион на страната. \r\nОчаква се мястото на босненските мюсюлмани в президентството да бъде спечелено от Сейф Джаферович, кандидатът на най-голямата партия в общността, Партията на демократическото действие. Той е лоялен последовател на лидера на партията, Бакир Изетбегович, който е служил два мандата и не може да се кандидатира за трети. Очаква се той да оказва влияние върху Джафарович, който се стреми към по-централизирана, интегрирана Босна в своите международно признати граници. \r\nОт 1996 г. насам страната провежда избори на всеки четири години без големи изблици на насилие. По време на предходния вот, избирателите трансформираха заплахата от възобновяване на конфликта в натиск върху политиците да постигнат компромис във формирането на правителствата. \r\nНо тази кампания беше неприятна. \"Трансперънси интернешънъл\", организацията за борба с корупцията, съобщи в четвъртък, че в кампанията има рекорден брой нарушения на изборните правила, опити за купуване на гласове, случаи на изразяване на омраза и злоупотреба с публични средства за изборите. Групата обвини Додик, че заплашва държавни служители с уволнение, ако гласува за съперник. \r\nМестните медии съобщиха и за сложен план за манипулиране на подадените бюлетини, за да се вдигне броят на гласовете за кандидати от Сърбия и Хърватия в цялата страна.Повече от 500 души са подали жалба до Централната избирателна комисия, че тяхната самоличност е била открадната, а техните бюлетини подправени. \r\nКакто г-н Додик, така и г-н Чович са силни лидери, които искат допълнително да разделят страната на етнически анклави. Лидерът на босненските хървату, чиято кандидатура за преизбиране бе подкрепен от хърватското правителство в Загреб, също спечели изборите за хърватското президентско място през 2002 г., но три години по-късно бе отстранен от длъжност от върховния представител на международната общност в страната Пади Ашдаун , за злоупотреба с власт и позиция. \r\nХърватите отдавна са се опитват да се скъсат с мюсюлманската федерация и, подобно на сърбите, да образуват свой собствен субект. \r\nРазделенията оставят страната далеч от присъединяването си към 28-членния Европейски съюз, въпреки сериозното участие на блока в управлението на Босна. \r\nСтраната не успя да получи статут на кандидат за членство, поради политически скандали около попълването на прост въпросник, който ЕС използва, за да прецени дали дадена държава отговаря на изискванията за кандидатстване за присъединяване. \r\nАлида Врачич, политолог и изпълнителен директор на местния мозъчен тръст \"Популари\", заяви, че политиците от десетилетия насам се разпространяват страхове за въоръжен конфликт, за да отклонят вниманието от корупционни практики, разпадналата се здравна система и фалиралия пенсионен фонд. \r\n\"Ако страната винаги е на ръба на войната и се разпада, тогава всичко, което трябва да обещават в замяна на гласовете, е, че те няма да отидат на война\", заяви Врачич. \"Те не трябва да говорят за начини за справяне с недостига на вода, спиранията на електричеството, разлагащите се канализационни системи и замърсяването на въздуха, което прави хората болни\". \r\nБосненската инфраструктура се разпада въпреки милионите долари от международните фондове за ремонт и модернизация след края на войната. Страната е с най-голяма безработица в Европа. В момента тя е 25 процента и близо 50 процента сред младежите. \r\nПо-малките граждански партии, които се занимават с тези проблеми и се застъпват за съвместно съществуване, имат шанс да разчупят хватката на националистите върху властта на местно ниво. Врачич обаче не очаква много положителни промени след изборите, защото електоратът е в \"колективна депресия\". \r\n\"Гражданите са загубили навика си да изискват основни права и услуги, които правят живота поносим\", смята тя. \r\nПревод и редакция:", "date": "2018.10.06", "title": "The New York Times: Изборите в Босна изострят старите спорове, за удоволствие на Русия"}
{"url": "http://www.focus-news.net/news/2018/10/06/2575397/arben-mimenov-kmet-na-obshtina-satovcha-edin-edinstven-yazovir-e-konstatiran-kato-po-opasen-na-teritoriyata-na-obshtinata.html", "text": "Един единствен язовир е констатиран като по-опасен на територията на община Сатовча. Това каза за  Радио „Фокус“-Пирин  Арбен Мименов, кмет на Общината. Той уточни, че става дума за язовир, намиращ се в местността „Сивяк“, който е със специални указания и статут, обследван е и е под пряко наблюдение от комисия. Мименов заяви, че очакват включване в проект за коригиране и заздравяване на язовирната стена. „Другите язовири се контролират от Общината и от съответните кметства по населени места, но за съжаление административният и финансовият капацитет не ни позволяват да изпълним всички указания. Явяват се затруднения и поради тази причина след анализ с кметовете по населените места, и на комисия и на сесия на Общинския съвет, беше взето решение тези язовири да бъдат предоставени на държавата чрез Държавната агенция за поддържане и експлоатация на язовирите“, отбеляза кметът. Той коментира, че според него по-голямата част от общините биха постъпили по същия начин, връщайки язовирите, които обслужват на държавата, ако нямат финансовите средства сами да се справят. \r\nНатали СТЕФАНОВА", "date": "2018.10.06", "title": "Арбен Мименов, кмет на Община Сатовча: Един единствен язовир е констатиран като по-опасен на територията на общината"}
{"url": "http://www.focus-news.net/news/2018/10/06/2575371/makfaks-makedoniya-mpts-oa-se-obyavi-sreshtu-promyanata-na-imeto-na-makedoniya.html", "text": "Македонската православна църква – Охридска архиепископия на редовното ежегодно заседание на Архиепископския църковно-народен събор потвърди позицията си за непроменяемостта на името на МПЦ и държавата, предава  македонската агенция „Макфакс“ . \r\n„Македонската православна църква е историческа и правна наследница на Охридската архиепископия на Юстиниана прима, има достойнство на архиепископия и се казва Македонска православна църква – Охридска архиепископия, а в комуникацията е Македонска православна църква“, заяви митрополит Тимотей. \r\nТой добави, че членовете на събора единогласно изпращат апел за национално единство. \r\n„Изпращаме искрен молитвен повик до всички политически субекти в страната за отговорно поведение в този изключително сложен и пълен с предизвикателства период за нашата татковина с препоръка да използват всичките си сили за запазване на националната и духовната идентичност на македонския народ и всичко, което е македонско“, уточни владиката. \r\nПревод и редакция:", "date": "2018.10.06", "title": "„Макфакс“ (Македония): МПЦ-ОА се обяви срещу промяната на името на Македония"}
{"url": "http://www.focus-news.net/news/2018/10/06/2575398/chetirima-ot-obvinenite-za-nelegalen-iznos-na-onkolekarstva-ostavat-v-aresta-trima-sa-s-myarka-domashen-arest-obzor.html", "text": "Специализираният  наказателен съд реши четирима от обвинените за нелегален износ на онколекарства да останат в ареста, а трима да са под домашен арест. По-рано Специализираната прокуратура поиска постоянен арест за шестима от задържаните. Съдебното заседание продължи около пет часа.  \r\nСпоред съда четиримата обвинени мъже остават в ареста, тъй като има опасност да извършат ново престъпление. Трите обвинени жени ще са под домашен арест поради здравословни причини. Мярката подлежи на обжалване в тридневен срок. Наблюдаващият прокурор Лидия Манолова не изключи възможността да има още обвиняеми по делото. \r\nЗаседанието започна с два часа закъснение, като в залата присъстваха всички задържани. За ръководител на престъпната група прокуратурата посочи Милослав Пейков. Според обвинението той се е срещал с лекари и медицински работници, от които е получавал лекарствата и е осигурявал търговията с тях. Задържаните двама лекари са майка и дъщеря. Дъщерята е изписвала и изнасяла лекарствата, като ги е предоставяла на съпруга си, който ги е предоставял на друго от обвинените лица. Той от своя страна се е срещал с фармацевтката на болничната аптека в Благоевград, която е изписвала и заменяла лекарствата, отпускани с протоколи от лекарски комисии.  \r\nЗа такова престъпление законът предвижда от 3 до 5 години лишаване от свобода, а за ръководителя на групата - от 5 до 15 години.  Агенция „Фокус“ припомня:  7 души бяха задържани по подозрение за участие в организирана престъпна група след акцията в столичната Хематологична болница „Йоан Павел“ и в благоевградската „Свети Мина“ заради съмнения за злоупотреба с медикаменти. Сред арестуваните има двама лекари и един фармацевт. Констатирано е, че са изписвани лекарства на лица, които се нуждаят от това, нов медикаментите на практика не са вливани, а са се изнасяли извън болничното заведение. След това са отивали във фирма с лиценз, която ги е реекспортирала, като по този начин е източвана Здравната каса. Групата е функционирала от пролетта на 2017 година до 4 октомври т.г., когато са задържани основните извършители на престъпната дейност.", "date": "2018.10.06", "title": "Четирима от обвинените за нелегален износ на онколекарства остават в ареста, трима са с мярка \"домашен арест\" (ОБЗОР)"}
{"url": "http://www.focus-news.net/news/2018/10/06/2575404/", "text": "Най-малко двама души загинаха, а в Южна Корея изчезна друг в резултат на тайфун Конг-Рей. Това съобщи в събота южнокорейската агенция Yonhap, позовавайки се на Агенцията за предотвратяване и отстраняване на последствията от извънредни ситуации, предава  TACC . \r\nСпоред агенцията една от жертвите на стихията е 66-годишен мъж. Той е загинал, когато е прекосявал  моста в град Куанджу, южно от Сеул. Друг 83-годишен мъж, по-рано смятан за изчезнал, е намерен мъртъв на 350 километра южно от Сеул. Посочено е, че едно лице се счита за изчезнало - 76-годишен мъж, който е отнесен от потоци вода в град Поханг, на 370 километра от Сеул. \r\nВ различните региони на страната прекъсванията на електроенергията са възникнали в повече от 61 хиляди сгради, електричеството е възстановено до събота вечер. Поради тайфуна \"Конг Рей\" в Южна Корея, повече от 270 полета в събота са били отменени. \r\n\"Конг-рей\" стана 25-тият тайфун в Тихия океан през този сезон. Неговото име идва от кхемерска легенда и се превежда като \"красиво момиче\".  Юлиян Марков", "date": "2018.10.06", "title": "ТАСС: Най-малко двама души са загинали от преминаване на тайфуна „Конг-рей“ през Южна Корея"}
{"url": "http://www.focus-news.net/news/2018/10/06/2575402/svilen-cheshmedzhiev-bdzp-svishtov-nad-420-vida-ptitsi-mogat-da-se-nablyudavat-na-teritoriyata-na-balgariya.html", "text": "Над 420 вида птици могат да се наблюдават на територията на България. Страната е на второ място в Европа по брой видове на птици, които я обитават. Това каза за  Радио „Фокус“ – Велико Търново  Свилен Чешмеджиев, координатор на офиса на БДЗП – Свищов.Той посочи, че през всеки сезон различни видове обитават страната. Някой от тях мигрират, други зимуват тук, а трети само скитат. „За съжаление голяма част от  птиците са защитени от закона. Някой са и световно застрашени като царския орел, ловния сокол, червеногушата гъска, малката белочела гъска, египетския лешояд. Това са все видове, по които нашето дружество работи. Имаме проекти за тяхното опазване и съответно генералната ни обща цел е да предотвратим тяхното намаляване и изчезване“, допълни Чешмеджиев. \r\nТой подчерта, че климатичните аномалии през последните години оказват влияние както на хората, така и на птиците. „Знаете през последните години имаше топли зими. Лятото тази година пък беше доста дъждовно. Това оказва ефект върху птиците, най-вече върху техните миграции, гнезденето. Топлата есен и топлата зима спира някой от видовете, които по принцип са мигриращи в нашата страна и те остават тук. Например все по-често наблюдаваме бели щъркели през зимните месеци, специално в Южна България. Техният брой леко започва да се увеличава поради меките зими“, посочи Чешмеджиев. По думите му проливните дъждове през пролетта и лятото пък могат да нанесат големи загуби на малки гнездящи видове птици. „Екстремното време, градушки, по-силни бури и  ветрове могат да счупят техните яйца и дори да убият малките. Така че климатичните аномалии могат да окажат влияние в глобален и световен мащаб“, допълни експертът. \r\nНадежда КРЪСТЕВА", "date": "2018.10.06", "title": "Свилен Чешмеджиев, БДЗП – Свищов: Над 420 вида птици могат да се наблюдават на територията на България"}
{"url": "http://www.focus-news.net/news/2018/10/06/2575407/afp-senatat-e-utvardil-bret-kavano-za-varhoven-sadiya.html", "text": "Сенатът е утвърдил предложеният от президента Доналд Тръмп Брет Кавано за върховен съдия, предава  AFP . \r\nКавано е одобрен с 50 срещу 48 гласа, което е най-оспорваното гласуване за върховен съдия в американския Сенат за повече от 100 години.  \r\nПовече от хиляда души протестираха срещу Кавано във Вашингтон, на когото се наложи да отговаря на въпроси за своят честност, партийна реторика и поведение в младежките му години. \r\nПродължилата повече от месец битка  за номинацията  разтърси американските страсти - гласуването беше прекъсвано многократно от гневни протести в галерията с публика, но осигури на Тръмп една от най-големите победи на неговото президентство според агенцията. Номинацията на Кавано бе помрачена от  свидетелски показания  от една жена, която казва, че Кавано се опитал да я изнасили, когато са били тийнейджъри и ще се запомни с неговата защита, пише агенцията. \r\nРазликата от само два гласа го направи най-близкото потвърждаващо гласуване от 1881 г. Потвърждението означава, че Тръмп е успял да прокара и двете си номинации във Върховния съд, с което да го наклони към Републиканската партия през първата половина на своя мандат.  Юлиян Марков", "date": "2018.10.06", "title": "АFP: Сенатът е утвърдил Брет Кавано за върховен съдия"}
{"url": "http://www.focus-news.net/news/2018/10/06/2575406/afp-v-edinburg-20-hilyadi-nastoyavat-za-nezavisimost-ot-velikobritaniya-na-protest-v-sabota.html", "text": "В шотландската столица Единбърг 20 хиляди настояват за независимост от Великобритания на протест в събота на фона на предстоящото напускане на Обединеното кралство от ЕС на 29 март догодина, предава  AFP . \r\nЛидерът на Шотландската национална партия (СНП) Никола Стърджън обеща да очертае плановете си за нов референдум за независимост \"когато условията на Брекзит станат ясни\". Очакваше се на конференцията на партията следващата седмица да бъде обявено искане за референдум за независимост, но заради блокирането на  преговорите за споразумение  между Лондон и Брюксел, тя предупреди, че може да забави плановете си до края на годината. Гласоподавателите в Шотландия подкрепиха оставането си в ЕС със значителна разлика в референдума през 2016 г., а Стърджън остана твърд противник.  \r\nПремиерът Тереза Мей е отказала да позволи ново гласуване за независимост, което трябва да бъде разрешено от парламента в Лондон. Това усложнява желанието на Стърджън да проведе допитването преди Великобритания да напусне ЕС през март.  \r\nШотландската полиция заяви, че 20 000 души са участвали в протеста в  събота в изявление, въз основа на оценките на Съвета на град Единбург. Групата за натиск „Гражданите на ЕС за независима Шотландия“, които се страхуват, че много европейци ще напуснат Шотландия преди да имат шанс да гласуват за независимост, бяха сред тези, които организираха митинга.  Юлиян Марков", "date": "2018.10.06", "title": "AFP: В Единбург 20 хиляди настояват за независимост от Великобритания на протест в събота"}
{"url": "http://www.focus-news.net/news/2018/10/06/2575375/defense-one-bivshiyat-voenen-ministar-na-sasht-chak-heygal-opredeli-politikata-na-tramp-spryamo-iran-kato-palna-glupost.html", "text": "Бившият министър на отбраната на САЩ Чък Хейгъл разкритикува остро тежките думи спрямо Иран от високопоставени служители на администрацията на президента Доналд Тръмп, които са твърдо решени да изхвърлят подкрепяните от Техеран въоръжени формирования в Сирия, пише  американското военно издание Defense One . \r\n\"САЩ дори не контролират половината от Сирия. В североизточния ъгъл имаш 2 000 войници. Искам да кажа, стига, няма да изкарате иранците от Сирия с две хиляди американски войници\", заяви Хейгъл в интервю пред Defense One.  \"Пълна лудост е да мислите, че ще сплашите сирийците, руснаците или иранците“. \r\n\"Иранците живеят там\", продължи той. \"САЩ не са в Близкия изток. Освен ако не искате някак да елиминирате геополитическите реалности на това ... е, късмет, господин Болтън. Няма друг начин за това, ще трябва да намерите някакво разрешение въз основа на общите интереси на тези страни\". \r\nКритиките на Хейгъл идват в момент на интензивно обсъждане на стратегията на администрацията на Тръмп за обсаждане на Техеран, цел, която официалните представители са направили крайъгълен камък на външната политика на президента в региона. Съветникът по националната сигурност Джон Болтън изстреля миналата седмица спекулации, че Белият Дом може да започне да излага правни основания за военни удари срещу ирански или подкрепяни от Иран бойци, когато каза пред репортери на Общото събрание на ООН в Ню Йорк, че САЩ ще запазят присъствието си в Сирия, докато в страната продължава да има сили, подкрепени от Иран - очевидна промяна в политиката, която изглежда се оказа обрат от дългогодишните утвърждавания на Пентагона, че американските сили там само, за да се сражават с „Ислямска държава“. \r\n\"Това не е администрацията на Обама, ще бъде моето послание към Иран и към всеки друг\", подчерта Болтън пред репортери в Белия дом по-късно в четвъртък, докато излагаше новата стратегия за борба с тероризма на Вашингтон, в чийто фокус е Техеран. \r\nХейгъл осмя твърдението, че присъствието на две хиляди американски войници в Сирия би било достатъчно, за да се осигури изтеглянето на хилядите бойци, подкрепени от Иран, както и лидерите на прокси-милициите, действащи в подкрепа на режима на сирийския президент Башар Асад. \r\n„Кажете ми каква външнополитическа цел е да  използвате 2 000 американски войници, разположени в Сирия и тогава ще ви дам отговор. Не знам каква е нашата външнополитическа цел в Близкия изток, както и почти навсякъде другаде“ заяви бившият военен министър на САЩ. \r\n\"Как постигате някаква стабилност в Сирия? ... Няма да го направите без руснаците, без иранците, без другите играчи в страната, в региона.\" \r\nИ така, каква е политиката на САЩ в Близкия изток? \r\nАко попитате Хейгъл - един от най-изтъкнатите познавачи на външнополитическите процеси от Републиканската партия в периода от 1997 до 2009 г. и по-късно министър на отбраната при президента Барак Обама - не изглежда да има такава. \r\nПолитикът твърди, че неотдавнашното решение на администрацията за изтегляне на четири ракетни батареи  \"Пейтриът\" от ключови съюзници в Персийския залив не се вписва в агресивната спрямо Иран риторика на администрацията на Тръмп. \r\nАко целта е ограничаване на иранското влияние,заяви Хейгъл, \"как смятате, че ще имате повече тежест  срещу Иран, като изтеглите батареите „Пейтриът“ от тези странии не обръщате внимание на някои от тези райони, а само произнасяте заплашителни речи в смисъла на „Ще ви санкционираме“? \r\n\"Това е моята позиция за объркването. Къде се намираме? Каква е нашата политика? \" \r\nДосега натискът на Тръмп върху Иран се осъществява предимно в дипломатическата и финансова сфера. \r\nПрез май президентът Доналд Тръмп изтегли САЩ от т. нар. иранска ядрена сделка, която обмени облекчения от санкциите за ограничаване на иранската програма за развитие на ядрени оръжия. А в сряда държавният секретар Майк Помпео обвини Иран за заплахи срещу американския персонал в Ирак и отмени „договора за приятелство\" от ерата на Айзенхауер с Техеран, който беше използван от двете страни като основа за разрешаване на исковете в Международния съд на ООН. \r\nПревод и редакция:", "date": "2018.10.06", "title": "Defense One: Бившият военен министър на САЩ Чък Хейгъл определи политиката на Тръмп спрямо Иран като „пълна глупост“"}
{"url": "http://www.focus-news.net/news/2018/10/06/2575403/afp-siriyski-buntovnitsi-mestyat-tezhki-orazhiya-ot-planiranata-demilitarizirana-zona-v-idlib.html", "text": "Сирийски бунтовници местят тежки оръжия от планираната демилитаризирана зона в Идлиб, предава  AFP . \r\nСирийските бунтовници заявиха в събота, че са започнали да изтеглят тежки оръжия от планирана буферна зона в северозападната провинция Идлиб, преди крайнаия срок за създаване на демилитаризираната зона. \r\n„Подкрепяният от Турция „Национален фронт за освобождение“ започна да извежда тежките си оръжия от зоната\", каза говорителят на бунтовническата коалиция Наджи Мустафа. \r\nБуферната зона, договорена миналия месец между бунтовниците, подкрепяни от Анкара и руските военни, има за цел да отдели бойците срещу режима от безбройните бунтовнически и джихадистки групировки в района на Идлиб. \r\nСпоразумението има за цел да предотврати масирано  нападение на правителствената армия срещу последния основен бунтовнически анклав, като създаде буферна зона от 15 до 20 километра (9 до 12 мили), която обгражда района. \r\nСпоред сделката всички бунтовници в демилитаризираната зона трябва да изтеглят тежки оръжия до 10 октомври, а джихадистките групировки трябва да напуснат до 15 октомври.  Юлиян Марков", "date": "2018.10.06", "title": "АFP: Сирийски бунтовници местят тежки оръжия от планираната демилитаризирана зона в Идлиб"}
{"url": "http://www.focus-news.net/news/2018/10/06/2575405/nezavisen-vmro-dpmne-ne-priznava-rezultatat-ot-referenduma-i-dava-na-sad-izbiratelni-komisii.html", "text": "ВМРО-ДПМНЕ не признава резултатът от референдума и дава на съд избирателни комисии, пише скопското електронно издание  “Независен“ . \r\nВМРО-ДПМНЕ не признава резултатите от референдума, както и тези на миналогодишните местни избори.  \r\nВъпреки че ВМРО-ДПМНЕ обяви референдума за неуспешен и лидерът на партията Християн Мицкоски изрази \"дълбоко уважение\" към гражданите и констатира, че народът не го е уплашил нито шантажа, нито бруталните заплахи, нито списъци и тормоз, сега заместник-председателят на партията Александър Николовски заяви, че партията не признава резултата от референдума.  \r\nИзпълнителният комитет на опозиционната партия иска да се създаде анкетна комисия в парламента, която да разгледа всички нарушения и нередности в деня на референдума и освобождаване на главния прокурор и избор на нов по предложение на опозицията, защото настоящият е трябвало да разгледа всички нередности около референдума.  \r\nПартията внесе искане до прокуратурата срещу повече от 200 души, председатели, заместник-председатели, членове, заместник-членове и избирателни комисии, на избирателни секции в общините Струга, Център Жупа, Кичево, Желино, Боговине, Пласница и Сарай. Опозицията ги обвинява в злоупотреба с повече от 50 хиляди гласа.  Юлиян Марков", "date": "2018.10.06", "title": "„Независен“: ВМРО-ДПМНЕ не признава резултатът от референдума и дава на съд избирателни комисии"}
{"url": "http://www.focus-news.net/news/2018/10/06/2575408/plyus-info-makedoniya-obshto-34-dushi-sa-pochinali-ot-zapadnonilska-treska-v-gartsiya.html", "text": "Общо 34 души са починали  от западнонилска треска в Гърция, съобщи Националният център за контрол и превенция на заболяванията на страната, цитиран от македонското електронно издание  “Плюс Инфо“ .  \r\nОбщият брой на хората, заразени с вируса в страната, е 289 души. От 27 септември до 4 октомври 18 души са били заразени с вируса, а трима от тях са починали, заяви Националният център за контрол и превенция на заболяванията. Болестта, която се предава чрез комари, за пръв път се появи в Гърция през 2010 година. Големият брой на заразените с вируса тази година се дължи на високите температури и силните дъждове от началото на лятото в Гърция, пише изданието.  Юлиян Марков", "date": "2018.10.06", "title": "„Плюс Инфо“ (Македония): Общо 34 души са починали от западнонилска треска в Гърция"}
