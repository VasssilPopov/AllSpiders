{"url": "http://www.focus-news.net/news/2017/09/24/2439316/voice-of-america-edin-zaginal-sedem-raneni-pri-strelba-v-amerikanskiya-shtat-tenesi.html", "text": "Един човек е загинал, а други седем са ранени при стрелба в неделя в църква в южната част на американския щат Тенеси, предаде  Voice of America.\r\n„Шестима от пострадалите са получили огнестрелни рани, докато седмият е получил силен удар с ръкохватката на пистолет“, съобщава полицията. Стрелецът също е бил ранени и в момента е в болницата. \r\nВсичките жертви по време на стрелбата в църквата в град Антиох, разположен на 16 км. югозападно от щатската столица Нашвил,  са били на възраст над 60 години.  Виктор Турмаков", "date": "2017.09.24", "title": "Voice of America: Един загинал, седем ранени при стрелба в американския щат Тенеси"}
{"url": "http://www.focus-news.net/news/2017/09/24/2439283/kilometrichno-zadrastvane-blokira-glaven-pat-e-79-ot-sandanski-do-blagoevgrad.html", "text": "Километрично задръстване се е образувало в Кресненското дефиле в посока Благоевград, съобщи читател на Агенция „Фокус“. Задръстването започва почти от Сандански и продължава до Благоевград. Автомобилите се движат с не повече от 20 км/ч. На места изчакват по няколко минути. Причина за тапата е интензивният трафик от Гърция.", "date": "2017.09.24", "title": "Километрично задръстване блокира главен път Е-79 от Сандански до Благоевград"}
{"url": "http://www.focus-news.net/news/2017/09/24/2439284/aleksandar-inev-krepostta-kaleto-nad-koshnitsa-e-predpochitan-ot-turistite-obekt-no-ima-nuzhda-ot-podmyana-na-izgoreli-osvetitelni-tela-i-drugi-podobreniya.html", "text": "Крепостта Калето над Кошница е предпочитан от туристите обект заради добрия достъп до нея, но там има нужда от подмяна на изгорели осветителни тела и други подобрения. Това каза за Радио „Фокус” – Смолян Александър Инев – секретар на Клуб по спелеология и екстремен туризъм „Мурсалица” – Смолян. По думите му пътеката е в добро състояние, направен е ремонт и на моста над реката и той вече е възстановен, но самият обект има нужда от поддръжка. Трябва да се изсекат и храстите пред прожекторите. Маршрутът е предпочитан от туристи, но вече са минали четири години от социализацията на крепостта направена по проект и според Инев трябва отново да се кандидатства с проекти, да се допроучи и надгради тази крепост, както се случва с Момчиловата крепост. „В противен случай ще бъде жалко ако се изостави това предпочитано от туристи място. В района успешно може да се развива културно-исторически туризъм и трябва да се работи в тази насока“, каза още Инев.\r\nДаниела БОЙКОВА", "date": "2017.09.24", "title": "Александър Инев: Крепостта Калето над Кошница е предпочитан от туристите обект, но има нужда от подмяна на изгорели осветителни тела и други подобрения"}
{"url": "http://www.focus-news.net/news/2017/09/24/2439285/blagoevgrad-natovareniyat-trafik-e-prichina-za-zadrastvaneto-po-glaven-pat-e-79.html", "text": "Натовареният трафик е причина за задръстването по главен път Е-79. Това съобщиха за Агенция \"Фокус\" от ОДМВР - Благоевград. От Дирекцията обясниха, че няма пътен инцидент, който да затруднява движението.", "date": "2017.09.24", "title": "Благоевград: Натовареният трафик е причина за задръстването по главен път Е-79"}
{"url": "http://www.focus-news.net/news/2017/09/24/2439286/deutsche-welle-germanskite-zeleni-posochiha-usloviyata-pri-koito-partiyata-bi-bila-gotova-da-uchastva-v-upravlyavashtata-koalitsiya.html", "text": "Съпредседателят на германската Зелена Партия Джем Йоздемир посочи условията, при които неговата партия би била готова да участва в управляващата коалиция след провелите се на 24 септември избори, предаде  Deutsche Welle.\r\n„Зелените няма да участват в антиевропейски популизъм“, предупреди Йоздемир. Като условие за участие на Зелените в правителството той посочи, че бъдещата коалиция трябва да защитава околната среда и да постигне равенство в обществото.\r\nСъщевременно лидерът на партията разкритикува обявения от ГСДП отказ от коалиционни преговори.   Виктор Турмаков", "date": "2017.09.24", "title": "Deutsche Welle: Германските Зелени посочиха условията, при които партията би била готова да участва в управляващата коалиция"}
{"url": "http://www.focus-news.net/news/2017/09/24/2439287/angela-merkel-specheli-chetvarti-kantslerski-mandat-golyamata-koalitsiya-v-berlin-otiva-v-istoriyata-obzor.html", "text": "Вече е ясно - Ангела Меркел ще бъде канцлер на Германия и през следващите четири години. Предварителните данни от гласуването показват, че изборите за федерален парламент на ФРГ, проведени в неделя, 24 септември, печели Съюзът (ХДС/ХСС), чийто кандидат за канцлерския пост е Ангела Меркел. \r\nОбщо 33,2 % от гражданите на Германия гласуваха за Съюза (ХДС/ХСС), а за Германската социалдемократическа партия (ГСДП) - 20,8 % от избирателите. В следващия парламент двете партии ще имат съответно 217 и 139 места. Подкрепата и за двете партии бележи значителен спад, в сравнение с предходните избори за Бундестаг от 2013 г., когато Съюзът (ХДС/ХСС) получи 41,5 %, а ГСДП - 25,7 %. \r\nМинути след обявяването на първите неофициални резултати, рекордно ниски за социалдемократите, стана ясно, че голямата коалиция в Берлин отива в историята. \"Мястото на ГСДП е в опозиция\", потвърди фракционният лидер на партията Томас Оперман. \r\nСъщевременно лидерът на германските социалдемократи Мартин Шулц благодари на своята партия, въпреки слабите резултати, които постигна в изборите за Бундестаг. \r\nКандидатът на ГСДП изказа благодарности и на всички избиратели, подкрепили партията - \"дори и да бяха по-малко, отколкото се надявахме\". Шулц обеща, че през следващия законодателен период ще се бори за гласовете на германските граждани. \r\nТрета политическа сила в Германия стана популистката \"Алтернатива за Германия\" на Фрауке Петри. Съгласно предварителните данни, крайнодясната партия получава гласовете на 13,4 % от избирателите и влиза за първи път след създаването си през 2013 г. във федералния парламент на Германия с 89 мандата. За първи път в следвоенната история на Германия в парламента в Берлин влиза крайнодясна политическа партия. \r\nСледва \"Левица\" 8,9 % от гласовете на германските граждани. В Бундестага ще разполага с 59 места. \"Зелени\" събират 9,4%  и в парламента ще разполагат с 62 мандата. \r\nСвободната демократическа партия (СвДП) събра 10,5 %. В Бундестага на нея ще й бъдат отредени 70 депутатски места.\r\nВ бъдещия парламент на Германия, който трябва да бъде съставен не по-късно от 24 октомври 2017 г., ще има 631 депутати.\r\nКаква ще бъде новата коалиция в Берлин ще стане ясно едва след публикуването на официалните резултати от изборите. Очаква се това да се случи в нощта срещу понеделник, 25 септември. \r\nГолемият ден приключи точно в 18 часа (местно време), когато бяха затворени секциите за изборите за състава на новия, 19-ти федерален парламент на страната. На територията на 16-те провинции, разпределени в общо 299 избирателни райони, в 8 часа (местно време) бяха отворени 73,5 хил. секции, които останаха на разположение на гражданите за период от десет часа. За съблюдаване на процедурите в изборния ден бяха ангажирани около 650 хил. души.\r\nПраво на глас имаха около 61,5 млн. граждани на ФРГ, близо три милиона от които за първи път имаха възможност да отидат до урните за първи път. Около една трета от всички избиратели бяха над 60-годишна възраст. От изборите бяха изключени около 80 хил. души над 18 г. Голяма част от имащите право на глас изпратиха своите бюлетини по пощата.\r\nЗа подкрепата на избирателите се бориха 42 партии - с осем повече, отколкото на предходното гласуване за Бундестаг през 2013 г. От техните редици ще бъдат излъчени 631 депутати за федералния парламент в Берлин.  \r\nСъгласно официалните данни в неделното гласуване за федерален парламент на Германия избирателната активност е била 76,5%, точно с пет процента по-висока, в сравнение с вота от 2013 г. Рекордът за избирателна активност във ФРГ е от 1972 г. - тогава до урните отидоха внушителните 91,1 % от гражданите на страната. \r\nРедакция: Тереза Герова", "date": "2017.09.24", "title": "Ангела Меркел спечели четвърти канцлерски мандат, голямата коалиция в Берлин отива в историята (ОБЗОР)"}
{"url": "http://www.focus-news.net/news/2017/09/24/2439288/reuters-marin-lyo-pen-pozdravi-alternativa-za-germaniya-za-izborniya-rezultat.html", "text": "Председателят на френската популистка партия Марин Льо Пен поздрави крайнодясната „Алтернатива за Германия“ за нейния успешен резултат от преминалите в Германия парламентарни избори, предаде  Reuters.\r\n„Браво на нашите съюзници от „Алтернатива за Германия“ за историческото представяне. Това е нов знак, че хората от Европа се събуждат“, заяви Льо Пен от страницата си в социалната мрежа „Туитър“. \r\nСпоред първоначалните данни след изборите германската партия не само, че ще влезе в Бундестага за първи път, но и ще стане третата по големина партия в Германия с 13,5% от гласовете. Това е първият път, в който крайнодясна партия ще влезе в парламента на страната от повече от половин век насам.  Виктор Турмаков", "date": "2017.09.24", "title": "Reuters: Марин льо Пен поздрави „Алтернатива за Германия“ за изборния резултат"}
{"url": "http://www.focus-news.net/news/2017/09/24/2439289/veliko-tarnovo-spektakalat-golyamoto-nadlagvane-shte-gostuva-na-gornooryahovska-stsena.html", "text": "Спектакълът „Голямото надлъгване“ ще гостува на горнооряховска сцена. Постановката е част от репертоара на  Драматичен театър „Гео Милев” – Стара Загора, съобщиха за Радио „Фокус“ – Велико Търново от Община Горна Оряховица.\r\nТова не е първото гостуване на актьорите в Горна Оряховица. Преди два сезона театърът представи комедията „Далавера за леваци” от Майкъл Куни. Сега публиката ще види следващата пиеса на същия автор, но този път написана „на четири ръце” заедно с всепризнатия майстор на този жанр и негов баща – Рей Куни.\r\n„Голямото надлъгване” (с оригинално заглавие „Том, Дик и Хари”) въвлича зрителите в калейдоскоп от комични ситуации, създадени от трима братя с най-добри намерения. Невероятни обрати, абсурдни идеи и престъпни страсти изпълват този безумен ден. И разбира се, всичко това е съпроводено с много смях.\r\nБилети се продават на касата на Читалището. Цените са 8.00 лв. и 10.00 лв. Учащите, пенсионерите и групите ще ползват отстъпка. Представлението ще се проведе на  28 септември в Горна Оряховица, в Народно читалище „Напредък – 1869” от 18.30 часа.\r\nНа 12 октомври от 18.30 часа на сцената на НЧ „Напредък – 1869” ще се играе постановката на сливенския ДТ „Стефан Киров” – „Истината” от Флориан Зелер.\r\nНа касата на НЧ „Напредък – 1869” вече се продават билети за спектакъла „Котки” от Андрю Лойд Уебър, който ще се играе на 29 септември от 19.00 часа в ДКС „Васил Левски” във Велико Търново.\r\nЛуиза ТРАНЧЕВА", "date": "2017.09.24", "title": "Велико Търново: Спектакълът „Голямото надлъгване“ ще гостува на горнооряховска сцена"}
{"url": "http://www.focus-news.net/news/2017/09/24/2439290/blagoevgrad-politseyski-patrul-e-razpolozhen-na-izhoda-na-dolna-gradeshnitsa.html", "text": "Полицейски патрул с номер 1424 е разположен на изхода на Долна Градешница, предаде репортер на Агенция \"Фокус\". Движението от изхода на Сандански до Благоевград се извършва в непрекъсната колона. Автомобилите се движат с не повече от 20 км/ч. На места колите изчакват.", "date": "2017.09.24", "title": "Благоевград: Полицейски патрул е разположен на изхода на Долна Градешница"}
{"url": "http://www.focus-news.net/news/2017/09/24/2439291/sport-selta-pobedi-eybar-s-40-v-mach-ot-ispanskoto-parvenstvo.html", "text": "Селта победи Ейбар като гост с 4:0 в мач от шести кръг на испанското първенство.\r\nЗа гостите голове отбелязаха Карбал, Гомес, Ернандес и Вас съответно в 17-та, 23-та, 39-та и 72-та минута.  Виктор Турмаков", "date": "2017.09.24", "title": "Спорт: Селта победи Ейбар с 4:0 в мач от Испанското първенство"}
{"url": "http://www.focus-news.net/news/2017/09/24/2439292/tomas-de-mezier-imame-otgovornost-za-germaniya.html", "text": "Високопоставеният член на Християндемократическата партия на Германия и вътрешен министър на страната Томас де Мезиер заяви, че страната трябва в скоро време да състави управляваща коалиция, предаде Reuters.\r\n„Имаме отговорност за страната. Не можем да кажем след шест седмици, че са необходими нови избори, защото не сме успели да формираме коалиция“, заяви Де Мезиер. „Това би било най-лошия сигнал – тогава Левите и „Алтернатива за Германия“ ще получат дори още повече гласове и това няма да е правилно“, добави той.  Виктор Турмаков", "date": "2017.09.24", "title": "Томас де Мезиер: Имаме отговорност за Германия"}
{"url": "http://www.focus-news.net/news/2017/09/24/2439293/afp-irakskoto-pravitelstvo-predizvika-ostanalite-strani-da-zakupuvat-petrol-edinstveno-ot-tsentralnoto-pravitelstvo-v-bagdad-a-ne-ot-kyurdite.html", "text": "Иракското правителство в навечерието на готвения референдум за независимост в Кюрдския автономен регион в северната част на страната призова всички страни да се обръщат за закупуване на петрол единствено към централното правителство в Ирак, предаде  AFP.\r\n„Иракското правителство по време на среща на съвета си за сигурност призова всички страни в региона и по света да водят преговори единствено с него по въпросите за петрола и границите“, съобщават националните медии на Ирак.  Виктор Турмаков", "date": "2017.09.24", "title": "AFP: Иракското правителство предизвика останалите страни да закупуват петрол единствено от централното правителство в Багдад, а не от кюрдите"}
{"url": "http://www.focus-news.net/news/2017/09/24/2439294/komisar-tencho-tenev-v-posoka-sofiya-nay-intenziven-e-trafikat-ot-am-trakiya.html", "text": "В посока София най-интензивен е трафикът от АМ „Тракия“. Това каза за Агенция „Фокус“  началникът на отдел „Пътна полиция“ към Столична дирекция на вътрешните работи (СДВР) комисар Тенчо Тенев във връзка със засиления трафик заради поредицата от почивни дни. Натоварено е движението в столицата след серията почивни дни. На бул. „Цариградско шосе“ е разположен патрул, който да регулира движението. Натоварен е трафикът в посока столицата и от АМ „Струма“. Няма регистрирани сериозни инциденти.", "date": "2017.09.24", "title": "Комисар Тенчо Тенев: В посока София най-интензивен е трафикът от АМ „Тракия“"}
{"url": "http://www.focus-news.net/news/2017/09/24/2439295/ukrinform-petro-poroshenko-pozdravi-angela-merkel-za-izbornata-pobeda.html", "text": "Президентът на Украйна Петро Порошенко и министър-председателят на страната Владимир Гройсман поздравиха германския канцлер Ангела Меркел за победата на партията ѝ на изборите за Бундестаг, предаде Укринформ.\r\n„Искрени поздравления на Ангела Меркел -  победителят на парламентарните избори в лидерът на мира и стабилността в Европа. Победа, която приближава възстановяването на териториалната цялост на Украйна и бъдещето ѝ в обединена Европа“, заяви Порошенко. \r\n„Поздравявам Меркел и оглавяваните от нея политически сили за победата на парламентарните избори! Взаимноизгодното сътрудничество между нашите страни ще се развива и занапред“, заяви на свой ред Гройсман.  Виктор Турмаков", "date": "2017.09.24", "title": "Укринформ: Петро Порошенко поздрави Ангела Меркел за изборната победа"}
{"url": "http://www.focus-news.net/news/2017/09/24/2439296/blagoevgrad-za-okolo-40-min-se-izminava-razstoyanieto-ot-vhoda-na-strumyani-do-izhoda-na-kresna.html", "text": "За около 35 - 40 мин. се изминава разстоянието от входа на Струмяни до изхода на Кресна, предаде Агенция „Фокус“.  От Струмяни до изхода на Кресна автомобилите се движат с около 20 км/ч, като на места изчакват. В Кресненското дефиле движението се осъществява с около 50 – 60 км/ч.", "date": "2017.09.24", "title": "Благоевград: За около 40 мин. се изминава разстоянието от входа на Струмяни до изхода на Кресна"}
{"url": "http://www.focus-news.net/news/2017/09/24/2439297/angela-merkel-ne-sam-razocharovana-ot-zagubata-v-podkrepata-v-sravnenie-s-predishnite-parlamentarni-izbori.html", "text": "Германският канцлер Ангела Меркел на въпрос относно загубата на гласове на нейния Съюз (ХДС/ХСС) в сравнение с изборите от 2013 г., призна, че нещата са можели да се развият по по-добър за нея начин, предаде Politico.\r\n„Бих желала по-добри резултати, но не съм разочарована“, заяви тя по време на телевизионен дебат с другите партийни избори. „Ние сме ясно все още най-мощната сила. Благодарна съм, че за 12 години аз съм водещия кандидат“, добави тя.  Виктор Турмаков", "date": "2017.09.24", "title": "Ангела Меркел: Не съм разочарована от загубата в подкрепата в сравнение с предишните парламентарни избори"}
{"url": "http://www.focus-news.net/news/2017/09/24/2439074/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Населението на мултиетническия град Киркук, намиращ се на север от Багдад, складира провизии преди планирания референдум за независимост на автономния кюрдски регион в северен Ирак, пише изданието Daily Star Lebanon.\r\nХората в града се страхуват, че ситуацията може да ескалира ако плебисцита, предвиден за понеделник, се проведе, тъй като богатата на петрол провинция Киркук е спорна между федералното правителство в Багдад и регионалното правителство в Ербил.\r\nЦентралните власти на Ирак определиха референдума като неконституционен и министър-председателят Хайдер ал Абади заяви, че няма да приеме провеждането му, „нито днес, нито в бъдеще.“\r\nКюрдският лидер Масуд Барзани отмени планираната за днес (23.09) пресконференция за гласуването, но вчера(22.09) той настоя, че то ще се проведе, въпреки международния натиск за отменянето на „потенциално дестабилизиращия“ референдум, както го определиха от ООН.\r\nКиркук не е една от трите провинции, които влизат в автономния кюрдски регион в Ирак, според конституцията от 2003-а година. Този район е спорен между Багдад и кюрдите, които твърдят, че територията им принадлежи исторически, след като бившия диктатор на страната ги е изгонил и ги е заменил с арабско население.\r\nДнешните усилия на населението започнаха, след като от комитета, отговорен за организирането на спорния референдум обявиха, че той ще се проведе според плановете в понеделник.\r\n„Референдумът ще се проведе на деня, за който е планиран“, обявиха от организационния комитет днес.\r\n***Бившият американски дипломат Питър Гълбрейт излезе с шокиращи откровения за бъдещето на Северен Ирак, информира електронното издание на вестник „Джумхуриет”. Според него, САЩ и редица други държави официално оказват натиск за отменяне на насрочения за 25 септември референдум за независимост на кюрдите в Ирак, но им е пределно ясно, че вече не е възможно неговото отлагане. „Когато след референдума в Кюрдистан бъде направена стъпка към независимостта и тя бъде поставена на дневен ред, САЩ ще я приемат. … Понеже официален Багдад много ясно оповести, че ще приеме предложение за разрешаване на проблема само в рамките на конституцията на Ирак. Обаче самото правителство в Багдат не спазва тази конституция.”, обяснява още бившият високопоставен американски дипломат, цитиран от „Джумхуриет”.\r\n*** Сирийският вицепремиер Валид ал Муалем обвини Израел пред Генералната асамблея на ООН, в подкрепа за ислямистки групировки, които се сражават срещу сирийското правителство, пише The Jerusalem Post.\r\n„Безграничната подкрепа на Израел за терористите в Сирия не е изненада. Двете страни подкрепят едни и същи цели и интереси“, каза сирийският политик.\r\nСпоред него, Израел предоставя пари, оръжия и комуникационна поддръжка на групите, които се сражават срещу Башар Асад. Освен това той заплаши, че Сирия ще си върне Голанските възвишения, които Израел е анексирал през 1967-ма година.\r\nАгенция „Фокус“ припомня, че Сирия и Иран често отправят подобни обвинения срещу Израел, който е регионален конкурент на властите в Техеран.\r\n***Председателят на иранския парламент Али Ларижани разкритикува изказванията на американския президент Доналд Тръмп срещу Иран в ООН, предава Iran Daily .\r\nАгенция „Фокус“ припомня, че в ООН Доналд Тръмп заяви, че Иран „подкрепя терористи“ и застрашава регионалната сигурност.\r\n„Това са най-смешните приказки“, каза по повод на тези думи Ларижани.\r\n„Слепи ли сте, че не можете да видите, че само Иран се бори срещу „Ислямска държава“ в Сирия и Ирак? Как може Иран да подкрепя Даеш и терористите от една страна, а от друга да се бие срещу тях? Има ли смисъл в това?“, попита иранският политик.\r\nТой заяви, че целта на подобни изказвания е да се обърне световното мнение срещу Иран.\r\n*** Хиляди селяни на индонезийския курортен остров Бали се скриха във временни убежища, спортни центрове, както и на други места, страхувайки се, че заспал от половин век вулкан, може да изригне, пише The Los Angelis Times .\r\nМестните власти издадоха предупреждение от най-висока степен, след като отчетоха „огромна сеизмологична активност“. \r\nАгенция „Фокус“ припомня, че при последното си изригване вулканът Агунг уби 1100 души.", "date": "2017.09.24", "title": "Преглед на някои от основните теми в световния печат ( Агенция „Фокус“ )"}
{"url": "http://www.focus-news.net/news/2017/09/24/2439075/predstoyashti-sabitiya-v-stranata-za-24-septemvri-agentsiya-fokus.html", "text": "Вицепрезидентът Илияна Йотова ще вземе участие в откриването на храм „Сурп Агоп“ в град Ямбол. След церемонията по освещаването и тържествения молебен, отслужени от архиепископ Езрас Нерсисян вицепрезидентът ще произнесе слово. \r\n***\r\nОт 12:30 ч. на площад „Александър Батенберг” (Градската градина пред Народния театър) в София ще се проведе благотворителен мотопоход на джентълмените в подкрепа на мъжете с рак на простатата. Събитието се организира от Gentleman Riders Bulgaria съвместно с Федерация \"Български пациентски форум\" и се осъществява с подкрепата на Astellas. \r\n***\r\nОт 10.00 до 14.00 часа, в Приморския парк пред Пантеона, ще се проведе кампанията под надслов „Почисти и прочети“. \r\n***\r\nОт 10.00 до 20.00 часа в рамките на инициативата ''Нощ на Самоводската чаршия'' продължава изложението на занаятчии от страната.\r\n***\r\nОт 10.00 часа ще се състои откриването на Европейската седмица на спорта. Инициативата е в партньорство с Министерството на спорта под мотото „BeActive“.\r\n***\r\nОт 10.30 до късно вечерта Свищов ще се състоят различни събития, част от празничната програма на „Свищовски лозници“.\r\n***\r\nОт 09.00 часа в общински младежки център „Захари Стоянов“, град Добрич\r\nще се проведе форумът “Добрич в бъдеще време 2.0”. \r\n***\r\nОт 15.00 часа на стадион „Бончук” ще се състои демонстративен футболен мач между отборите на „Марек” и „Левски”. \r\n*** \r\nОт 12.00 часа в квартал „Гарата“ на село Варвара при недовършената детска площадка ще се проведе мирно събрание-протест срещу управлението на кмета на община Септември.\r\n***\r\nОт 12.00 часа жители от Община Септември организират протест на главния път Пазарджик – Велинград в с. Варвара, за да изразят за пети път недоволството си срещу начина на управление на кмета Марин Рачев.\r\n***\r\nОт 16.00 часа от сдружение „Граждани за Севлиево“ ще блокират главен път София-Варна в участъка на разклона за село Богатово, информираха от организацията. Причината е водният режим в общината.\r\n***\r\nОт 15.00 часа на бул. “България“ в Смолян  ще се проведе специализирана операция EDWARD по повод Европейския ден без загинали на пътя. \r\n*** \r\nВ Младежкия дом ще се състоят полуфинал, финал и закриване на Национално съзтезание по Дебати в Шумен - \"ШУМЕН WSC 2017.", "date": "2017.09.24", "title": "Предстоящи събития в страната за 24 септември (Агенция „Фокус“)"}
{"url": "http://www.focus-news.net/news/2017/09/24/2439076/protest-i-blokada-na-glavniya-pat-panagyurishte-pazardzhik-zaradi-problemi-s-vodosnabdyavaneto-obzor.html", "text": "Около 50 души от панагюрското село Попинци и още няколко съседни населени места излязоха на протест заради липсата на вода. За кратко гражданите затрудняваха трафика по главния път Панагюрище – Пазарджик като го пресичаха непрестанно. В района на протеста не се образуваха колони от автомобили, тъй като протестиращите пропускаха периодично пътуващите. Заради безводието в община Панагюрище от 15 септември е обявено бедствено положение. То трябваше да продължи до 21 септември, но заради постоянните аварии на магистралния водопровод край село Злокучене беше удължено до 10 октомври 2017г. В населените места без вода бяха осигурени водоноски: три в село Попинци и по една в селата Левски, Елшица, Бъта, Оборище и Поибрене. Осигурена бе и бутилирана минерална вода в селата Оборище, Поибрене, Левски, Елшица и Баня.\r\nДо обявяване на бедственото положение се стигна заради авария на главния водопровод, като в момента текат ремонтни дейности. \r\nЗа Радио „Фокус“ – Пазарджик кметът на Община Панагюрище Никола Белишки обясни, че освен аварията на магистралния водопровод, причина за проблемите при осигуряването на вода в село Попинци е и подмяната на вътрешен за населеното място водоповод. Той уточни, че когато е възможно се пуска вода към населените места в общината. „Стараем се да осигурим вода макар и за часове, но на 18 хиляди души в цялата община. Не може да пуснем вода само в селата Левски, Елшица и Попинци, където живеят около 2 хиляди души. В Попинци има 8-кубикова цистерна с вода, но тя почти не се ползва. Разтоварили сме 400 - 500 бутилки с вода. В село Баня кметът с автомобила си кара вода по домовете на възрастните хора“, обясни Белишки. Той коментира, че вода трябва да се осигури за общинския център Панагюрище. „Там е болницата, пожарната, не можем да ги оставим без вода. В двора на болницата дежури 8-кубикова водоноска, за да може при спиране на водата да има резерв, необходим за нормалното функциониране на лечебното заведение“, уточни Белишки.", "date": "2017.09.24", "title": "Протест и блокада на главния път Панагюрище – Пазарджик заради проблеми с водоснабдяването (ОБЗОР)"}
{"url": "http://www.focus-news.net/news/2017/09/24/2439077/afp-dvizhenieto-5-zvezdi-v-italiya-izbra-kandidata-si-za-premierskiya-post.html", "text": "Италианското „Движение 5-Звезди“ обяви кандидата си за министър-председател, в опит да предприеме революционна промяна в партията, която иска да се трансформира от революционна в управляваща, предава AFP.\r\nПолитикът Луиджи ди Майо, на 31 години, считан за най-представителното лице на партията и водач на бунта срещу политическото статукво в Италия, спечели гласовете на 30,936 души от гласувалите общо 37,442-а.\r\n„Започвам работата по сформирането на екип, който да може да управлява, от утре... той ще е такъв, че хората да се гордеят с него“, обяви той по време на емоционална реч, произнесена в крайбрежния италиански град Римини, когато беше обявена победата му във вътрешните партийни избори.\r\n„Това е огромна отговорност, но заедно ние можем да се справим“, добави той.\r\nПревод и редакция:", "date": "2017.09.24", "title": "AFP: Движението 5-Звезди в Италия избра кандидата си за премиерския пост"}
{"url": "http://www.focus-news.net/news/2017/09/24/2439078/dnes-v-germaniya-shte-se-provedat-izbori-za-bundestag.html", "text": "Парламентарните избори в Германия ще се проведат в неделя, а резултатите от тях ще определят политическото бъдеще на страната – локомотив на Европейския съюз – за следващите четири години. Социологическите агенции предричат победа на Съюза ХДС/ХСС(Християн-демократическия съюз и Християн-социалния съюз) оглавяван от канцлера Ангела Меркел, дават второто място на Германската социал-демократическа партия(ГСДП) и предричат внушителен резултат на партията „Алтернатива за Германия“ (АзГ), която ще стане първата анти-имигрантска дясно-популистка партия в немския парламент в съвременната история на страната.\r\nИзходът от изборите се счита за предрешен и на практика всички са съгласни, че Ангела Меркел ще запази канцлерския си пост. Интригата ще се появи след преброяването на гласовете, когато партиите ще започнат преговори за формирането на управляваща коалиция. В момента два коалиционни варианта изглеждат най-вероятни: днешната „голяма коалиция“ между ХДС/ХСС и ГСДП или желаната от съюза на Меркел коалиция „Ямайка“( идва от цветовете на партиите) – ХДС/ХСС, „Зелените“ и Свободната демократическа партия (СвДП).\r\nВ Германия имат право на глас 61,5 милиона души . Всеки гражданин има право на два гласа: един за своята партия и друг за кандидат от своя едномандатен окръг.\r\nИзборите започват в 8:00 часа местно време (9:00 българско) и трябва да завършат в 18:00 (19:00 българско). Веднага след края на изборния ден ще бъдат публикувани първите данни от екзит-половете и ще започнат да постъпват първите коментари от представителите на политическите сили. В 11, 13 и 15 часа, а може би и в 17 часа, ще излязат междинни резултати за избирателната активност. Предварителните резултати ще бъдат публикувани през нощта на понеделник.\r\nРедакция:", "date": "2017.09.24", "title": "Днес в Германия ще се проведат избори за Бундестаг"}
{"url": "http://www.focus-news.net/news/2017/09/24/2439079/the-guardian-izborite-v-nova-zelandiya-ostaviha-osnovnite-partii-v-tarsene-na-koalitsionen-partnyor.html", "text": "Избирателите поставиха бъдещето на новото правителство на Нова Зеландия в ръцете на Уинстън Питърс, лидерът на анти-имигрантската партия „Нова Зеландия на първо място“ (New Zealand First), пише британското левичарско издание The Guardian.\r\nНито една от основните партии – Националната, водена от сегашния премиер Бил Инглиш, или Лейбъритската, която избра нов лидер в навечерието на изборите – Ясинда Ардърн – не успя да спечели достатъчно депутати, за да сформира правителство на мнозинството. Националната партия спечели 46% от гласовете, печелейки 58 места в 120 местния парламент, а Лейбъристите спечелиха 35,8%, или 45 места.\r\nВ момента двете партии водят борба за сформирането на коалиция, опитвайки се да привлекат по-малките партии.\r\nУинстън Питърс е непредвидимия лидер на популистката партия „Нова Зеландия на първо място“, чието решение е решаващо, след като партията му спечели 7,5% или 9 места в парламента. 72-годишния адвокат пусна опипващо почвата обръщение към медиите.\r\n„Според това, което се случи, на нас падна отговорността да определим бъдещето и ние няма да бързаме да вземем решение още тази вечер“, заяви той, говорейки от кръчмата в град Ръсел, където проведе изборното си парти.\r\nПревод и редакция:", "date": "2017.09.24", "title": "The Guardian: Изборите в Нова Зеландия оставиха основните партии в търсене на коалиционен партньор"}
{"url": "http://www.focus-news.net/news/2017/09/24/2439080/dw-strahuvayki-se-ot-alternativa-za-germaniya-mladi-germanski-aktivisti-se-opitvat-da-mobilizirat-izbiratelite.html", "text": "Миналото лято, десетина млади активисти се срещнаха в град Хамбург, за да отгорят на въпроса: Какво можем да направим през 2017 година, за да спрем възхода на десния популизъм в Европа? Само няколко месеца преди това, популистко движение поведе британците да гласуват за излизането от Европейския съюз – решение извстно като „Брекзит“. Въпреки че огромното мнозинство от младите избиратели беше срещу него, много младежи просто не гласуваха. Само една трета от електората между 18 и 20 години отиде до урните, пише англоезичното издание на Deutsche Welle.\r\nГрупата от хамбургски активисти беше притеснена от евроскептична, анти-имигрантска партия, която набиреше сили в собствената м страна – Алтернатива за Германия (АзГ). По тази прични те създадоха кампания, наречена „По-малко от пет“ – призовавайки гласоподавателите да не дават на крайно-дясната партия да премине бариерата от 5 процента, които са нужни за влизането в Бундестага. Тяхното послание е към всички имащи право на глас, но те разработиха план за достигането до по-младата аудитория, използвайки филмчета в Ютуб и информация, поднасяна чрез Фейсбук кампании.\r\n„Младите хора, които ще гласуват за първи път не искат да правят протестен вот, като гласоподавателите на АзГ“, заяви Паулина Фрюхлих, съосновател на „По-малко от пет“. „Те все още имат надежда.“\r\n„Алтернатива за Германия“ има близки връзки с „ЮКИП“(Партия на независимостта на Обединеното кралство), която поведе британците към Брекзит и не е критична само към ЕС, но е твърдо анти-имигрантски настроена.\r\nПартията беше основана през 2013 година като евроскептична, но бързо набра популярност заради анти-имигрантската си позиция. Нейните лидери стигнаха до първите страници на вестниците с изказвания, като това, че германците трябва да са горди с воините си от времето на Втората световна война и че Ислямът няма място в Германия. В момента социологическите проучвания показват, че АзГ има подкрепа от 11% от избирателите, а това означава, че тя може да се превърне във водещата опозиционна партия в страната.\r\nПревод и редакция:", "date": "2017.09.24", "title": "DW: Страхувайки се от „Алтернатива за Германия“, млади германски активисти се опитват да мобилизират избирателите"}
{"url": "http://www.focus-news.net/news/2017/09/24/2439081/afp-donald-tramp-ne-smyata-che-yadrenata-sdelka-s-iran-se-izpalnyava.html", "text": "Изпитанието на балистична ракета със среден обхват, извършено от Иран, поставя под въпрос ядрената сделка, сключена между Иран и шест световни сили, включително САЩ, според президента на САЩ Доналд Тръмп, който също така обвини Техеран, че си сътрудничи със Северна Корея, предава AFP.\r\n„Иран проведе изпитание на балистична ракета, способна да достигне Израел. Те, също така, работят със Северна Корея. Споразумението не се изпълнява!“, написа американският държавен глава в Туитър.\r\nПревод и редакция:", "date": "2017.09.24", "title": "AFP: Доналд Тръмп не смята, че ядрената сделка с Иран се изпълнява"}
{"url": "http://www.focus-news.net/news/2017/09/24/2439082/tass-generalniyat-sekretar-na-oon-e-prizoval-vanshniya-ministar-na-kndr-kam-deeskalatsiya-i-izpalnenie-na-rezolyutsiite-na-ss-na-oon.html", "text": "Генералният секретар на ООН Антонио Гутериш се е срещнал с министъра на външните работи на Корейската народно-демократична република(КНДР) Ли Йонг-хо и е призовал ръководството на страната да предприеме мерки за деескалация на ситуацията в региона на Североизточна Азия и да изпълнява резолюциите на Съвета за сигурност на ООН, забраняващи на Пхенян да разработва ядрено оръжие, предава ТАСС, позовавайки се на съобщение от пресслужбата на международната организация.\r\n„Генералният секретар е изразил безпокойствието си относно напрежението на Корейския полуостров и е призовал към деескалация и пълно изпълнение на резолюциите на Съвета за сигурност“, пише в съобщението. Освен това, там се отбелязва, че генералният секретар на ООН е казал на севернокорейския министър, че е необходимо да се намери политическо решение на кризата и „е подчертал важността да бъде продължено оказването на хуманитарна помощ на нуждаещите се в КНДР“.\r\nПревод и редакция:", "date": "2017.09.24", "title": "ТАСС: Генералният секретар на ООН е призовал външния министър на КНДР към деескалация и изпълнение на резолюциите на СС на ООН"}
{"url": "http://www.focus-news.net/news/2017/09/24/2439083/ria-novosti-v-internet-se-poyaviha-falshivi-snimki-i-filmcheta-tselyashti-da-sazdadat-vnushenie-che-ispanskoto-pravitelstvo-e-izpratilo-voenna-tehnika-kam-kataloniya.html", "text": "В социалните мрежи се появиха фалшиви фотографии и филмчета на военна техника, която уж е отправена от Мадрид към Каталония, предава РИА Новости.\r\nНапример, на видео, качено на 22 септември, се вижда влакова композиция натоварена с тежка бронирана техника, която се движи по релсите. Гласът зад кадър говори на каталонски език и казва, че филмчето е заснето на гарата в град Леида.\r\nВсъщност, видеото е качено от други хора през май 2014 година. В описанието на оригиналното филмче пише, че става въпрос за изпращаето на техника от военната база Ел Голосо(Мадрид) в Националния център за военна подготовка в Сан Грегорио (Сарагоса).\r\nОсвен това, в последните няколко дни в социалните мрежи се появи фотография, на която се вижда военна техника по асфалтов път, която уж се движи към Каталония. Тази снимка е била публикувана от друг ползвател в Туитър на 18 август – т.е. на следващия ден след терористичните нападения в Барселона и Камбрилс.\r\nПревод и редакция:", "date": "2017.09.24", "title": "РИА Новости: В интернет се появиха фалшиви снимки и филмчета, целящи да създадат внушение, че испанското правителство е изпратило военна техника към Каталония"}
{"url": "http://www.focus-news.net/news/2017/09/24/2439084/prezidentat-na-livan-hizbula-podsiguryava-saprotivata-na-livan-sreshtu-izrael.html", "text": "Президентът на Ливан Мишел Аоун отхвърли предположението, че „Хизбулла“ трябва да се разоръжи, докато Израел „не спазва“ резолюциите на ООН и международното право, пише израелското издание The Jerusalem Post.\r\nСпоред неговите думи, изказани в интервю за европейско издание, в което защитава близките си отношения с „Хизбулла“, която изигра огромна роля за избирането му като президент през 2016 година, групировката подсигурява „съпротивата на Ливан срещу Израел“.\r\nСлед като получи поддръжката на шиитската групировка, 82-годишния Аоун запълни властовия вакуум, оставен противоборството, което парализира политическия живот в Ливан за две години и половина, след напускането на бившия президент Мишел Сюлейман.\r\n„Това не беше съюз(с Хизбулла), а по-скоро споразумение“, казва Аоун.“Благодарение на това споразумение, ние успяхме да избегнем гражданска война в Ливан. Искрено вярвам, че спасих ливанската държава.“\r\nГражданската война в Ливан, която продължи 16 години, завърши през 1990 година с подписването на „споразумението от Таиф“, според което трябва „да се разформироват всички ливански и не-ливански милиции“. Въпреки това, на Хизбулла бе позволено да запази оръжията си, като заедно със сирийската армия трябваше да контролират южен Ливан.\r\nАоун отхвърли твърдението, че групировката трябва да последва процеса за разоръжаването, както другите ливански милиции.\r\n„Хизбулла не използва оръжията си във вътрешната политика. Те само подсигуряват съпротивата ни срещу Израел, който продължава да окупира част от нашата територия и отказва да се съобрази с резолюциите на ООН, относно правото на палестинците да се завърнат“, заяви палестинският президент.\r\nПревод и редакция:", "date": "2017.09.24", "title": "Президентът на Ливан: Хизбула подсигурява съпротивата на Ливан срещу Израел"}
{"url": "http://www.focus-news.net/news/2017/09/24/2439085/balgariya-komentari-v-svetovnite-medii-agentsiya-fokus.html", "text": "Външният министър на Кувейт Шейх Сабах Халед ал Хамад ал Сабах е провел преговори с българския си колега Екатерина Захариева относно засилването на двустранните връзки в общ интерес, предаде  KUNA.\r\nСрещата, проведена в кулоарите на 72-та сесия на Общото събрание на ООН е била посетена от заместник-външния министър на Кувейт Шейх Ахмад Насир ал Сабах и от постоянния представител на страната в ООН Мансур Ал Отайби.\r\n*** Българският министър-председател Бойко Борисов заяви, че България ще инициира намиране на прагматично решение на въпроса около санкциите на ЕС срещу Русия. Въпросът ще бъде повдигнат по време на българското председателство в Съвета на ЕС от 1 януари 2018 г., пише  Комсомольская правда.\r\nБойко Борисов посочи, че България ще повдигне въпроса за смекчаването или отмяната на европейските санкции срещу Русия. Новото решение може да бъде взето с аргументирано убеждаване на всички страни членки на ЕС.\r\n„Със спокоен тон трябва да се открие прагматично решение, защото това е важно за цяла България“, подчерта той. Министър-председателят добави, че „все още нищо не е решено, в момента има толкова идеи, предстоят много аргументи и работа“.\r\n***ООН цени високо активната дейност на България в работата на Организацията и особено за утвърждаването на страната ни като фактор на стабилност в Югоизточна Европа и за насърчаването на процеса на европейска интеграция за своите съседи. Това заяви на среща с президента Румен Радев Генералният секретар на ООН Антониу Гутериш, съобщиха от прессекретариата на държавния глава. Той приветства подписването на двустранния договор за добросъседство между България и Република Македония, който дава силен позитивен сигнал за целия регион. Подкрепата на европейската перспектива за страните от Западните Балкани ще бъде във фокуса на предстоящото Българско председателство на Съвета на ЕС, подчерта президентът Радев.   \r\nОбща бе позицията, че продължаващите кризи в Близкия Изток и Северна Африка, представляват заплаха за международния мир и сигурност и изискват съвместни действия от страна на ООН и държавите-членки за тяхното решаване. Антониу Гутериш приветства присъединяването на България към Плана за действие за Либия, както и подкрепата, която страната ни оказва за дейността на Специалния пратеник по въпросите на Либия Гасан Саламе за стабилизиране на ситуацията в тази държава.   \r\nРумен Радев и Антониу Гутериш бяха единодушни, че приемането на Глобалния пакт по миграцията на ООН е важна стъпка за справяне с този проблем, както за държавите, от които произхождат мигрантите, така и за страните, към които се отправят тези хора. Подкрепата за икономическото и социално развитие на държавите, от които произхождат мигрантите, спазването на човешките права и  борбата с нелегалния трафик на хора, са ключови мерки в тази насока, беше подчертано още по време на срещата.\r\n***Четирите държави на Балканите, които са членове на Европейския съюз - България, Гърция, Румъния и Хърватия, ще помагат заедно за европейската интеграция на останалите шест държави от региона. За това се разбраха първите дипломати Екатерина Захариева, Никос Кодзиас, Теодор Мелешкану и Мария Пейчинович Бурич на работна среща в Ню Йорк, съобщиха от пресцентъра на Министерство на външните работи.\r\nМинистрите направиха преглед на постигнатото до момента от Албания, Босна и Херцеговина, Косово, Република Македония, Сърбия и Черна гора и се договориха да дадат политическа и експертна подкрепа за тяхната европейска перспектива. Захариева, Кодзиас, Мелешкану и Бурич се договориха да посетят заедно държавите-кандидатки, за да дадат знак, че застават зад тях в усилията им да изпълнят критериите за членство. Така Западните Балкани се превръщат не само в приоритет на Българското председателство на Съвета на ЕС, но и на останалите държави-членки от региона.\r\n„Страните трябва да бъдат оценявани според собствените им заслуги. Знаем, че на Балканите често има ревност, но тя може и да е градивна и да стимулира реформите в някои държави. Помощта ни трябва да се изразява и в практични неща - предоставяне на експерти, съдействие за срещи в Брюксел, работа за свързване на инфраструктурата”, каза министър Екатерина Захариева.", "date": "2017.09.24", "title": "България – коментари в световните медии ( Агенция „Фокус“ )"}
{"url": "http://www.focus-news.net/news/2017/09/24/2439086/bloomberg-boynoto-pole-na-germanskite-izbori.html", "text": "Предизборната кампания за неделните германски избори приключи. Това не е просто единично национално състезание: германците гласуват два пъти, единият е за избирането на един от 299-те мажоритарно избрани депутати в Бундестага от техния местен район, а вторият е за пропорционалните партийни избори, които ще определят останалите депутати, чийто брой варира, пише Bloomberg.\r\nКъде може канцлерът Ангела Меркел да бъде сигурна в изборния си успех? Къде могат популистите от Алтернатива за Германия да търсят изненада? Ето някои от местата, за които трябва да следим.Ветропоказателят\r\nПинеберг, намиращ се около ж.п. линията в североизточните покрайнини на Хамбург, не е от най-забележителните места в Германия, но е забележителен заради изборните резултати, които се получават там: Всеки път, след установяването на текущата изборна система в Германия през 1953 година, районът е изпращал депутат в Бундестага от партията, която оглавява новото правителство. Това не означава, че това е миниатюра на Германия: Германската социал-демократическа партия(ГСДП) често постига по-добри резултати от средните за цялата страна, но резултатите на Християн-демократичния съюз (ХДС) обикновено отразяват доста точно представянето им в Германия, като цяло; в две от четирите последни гласувания, разликата между представянето на ХДС в района, сравнено с цялостното му представяне е 0,1%.Крепостта на ХДС\r\nНяма никакво съмнение къде партията на Меркел ХДС се представя най-силно: Клопенбург-Вехта, в североизточната земеделска част на Германия(Долна Саксония). През 2013 година християн-демократите спечелиха 66,3% от мажоритарния вот. Това е най-високото постижение в цялата страна и беше с 5,6% по-високо от следващото най-добро постижение на кандидат от ХДС. През 2009 година постижението беше от 62,3%, със 7,7% повече от следващия най-добър резултат.\r\nПартията печели винаги в Клопенбург след основаването на Федералната република през 1949 година. Това е консервативен, силно римо-католически район, който приема множество етнически германци, имигрирали от бившия Съветски съюз – което е отразено демографски от обичайните високи показатели на раждаемостта.Алтернативна политика\r\nБерлин е различен(в по-голямата си част). И няма по-различна част от Фридрихсхайн-Кройцберг, която покрива някои от „най-странните“ райони в столицата. Ханс-Кристиян Штройбеле печели мажоритарния вот за „Зелените“ от 2002 година насам, единственият член на партията, който някога е избиран в Бундестага лично,  а не от партийната листа.\r\nНа обратната страна в избирателния район е ХДС, който се представи най-зле от цялата страна именно там, през 2009-а и 2013 г. При последното гласуване резултатът на партията беше 13,7% - с 8,9% по-зле от следващия най-слаб резултат, всъщност, шестте най-лоши представяния на партията на Меркел са именно в Берлин. „Зеленият“ депутат не участва в тазгодишните избори, така че това е район, за който трябва да се следи.\r\nМежду другото, Берлин беше крепостта на анти-капиталистическата „Левица“: тя спечели около 40% от гласовете в Трептов-Кьопеник, Лихтенберг и Марзан-Хелсдорф. Кандидати на партията триумфираха в 4 избирателни района – всичките в бившия Източен Берлин.\r\nИ все пак има едно ъгълче в столицата, което се придържа към мейнстрийма: Райникендорф, в северната част на града отрази общите германски резултати през 2013 година. Предизвикателството на популистите\r\nРазбира се, „Зелените“ и „Левицата“ не са единствените алтернативи на големите партии в Германия. Създадената през 2013 година като движение, противопоставящо се на еврото, „Алтернатива за Германия“(АфД) еволюира в дясно-популистка, анти-имигрантска партия, каквито набират сила и в всички съседки на Германия. Анкетите през последните седмици преди гласуването показаха, че подкрепата за АфД е преминала 10-те процента.\r\nИндикациите за това, къде ще се представи най-добре АфД в неделя, идват от местните избори в Германия, проведени през месец май в най-населения регион Северен Рейн-Вестфалия. Партията постигна най-добрия си резултат в Гелзенкирхен, печелейки повече от 15% в един отделен изборен район. Градът е най-известен с футболния си отбор Шалке 04.\r\nТова, което едно време е било център на въгледобива и тежката индустрия, който е бил в основата на следвоенното западногерманско икономическо чудо, в момента има безработица два пъти по-голяма от средните нива за страната и повече от една шеста от населението е от чужденци. Това може да са лоши новини за социал-демократите: Гелзенкирхен беше мястото, където те постигнаха най-добрия си резултат на изборите през 2013 година – 44,1%. Лидерът на ГСДП организира митинг в града, само четири дни преди изборите.\r\nПфорцхайм в югозападна Германия, някога известен с ювелирите си и изработката на часовници, но сега дом на огромно количество мигранти, е друга цел на АфД. Популистите спечелиха гласуването през миналогодишните избори в Баден-Вюртемберг.\r\nИ все пак, най-добрите си резултати АфД постига в Източна Германия. Партията работи сериозно в Мекленбург-Западна Померания на балтийския бряг, където местна анкета през юни показа, че тя печели 22 процента от подкрепата, което е повече от миналогодишните избори.\r\nАфД дори опитва да съперничи с Ангела Меркел в собствения ѝ район – Предна Померания-Рюген, който включва средновековните тържища Щралзунд и Грейфсвалд. Един от лидерите на АфД – Александър Гауланд – участва в изборите на изток от Берлин – в окръга Франкфурт-на-Одер, изправяйки се директно срещу про-имигрантски настроения политик от ХДС, Мартин Пацелт.\r\nХристиян-демократите на Меркел не се включват в изборите в Бавария, оставяйки това поле на своите съюзници от Християн-социалния съюз(ХСС). ХСС спечели всеки един район в Бавария през 2013 година, както и четири години преди това. Но, докато подкрепата за ХСС надвишаваше 60-те процента в девет от 45-те района, големите градове са настроени по-бунтарски и дори резултатът на партията се стопи под 40% в Северен Нюрнберг. Мерел разчита на родината на БМВ, за да ѝ помогне в спечелването на четвъртия канцлерски мандат в Неделя.\r\nПревод и редакция:", "date": "2017.09.24", "title": "Bloomberg: Бойното поле на германските избори"}
{"url": "http://www.focus-news.net/news/2017/09/24/2439087/afp-politsiyata-i-armiyata-v-rio-de-zhaneyro-si-vazvarnaha-kontrola-varhu-buntovna-favela.html", "text": "Органите на реда заявиха, че гигантската фавела Росиня в Рио де Жанейро, вече е под контрол, след като стотици войници и полицаи бяха изпратени, за да възстановят законовия ред, тъй като в гъстонаселения квартал се водеше сериозна престрелка между наркоразпространителни банди, предава AFP.\r\nПет предполагаеми членове на бандите са арестувани, а един лидер на банда е задържан от органите на реда в друга фавела.\r\nВъпреки че в Росиня са чути изстрели и в ранните часове на събота – за седемнайсети пореден ден – властите заявиха, че разполагането на 950 войника в помощ на полицията е поставило ситуацията под контрол.\r\n„Има стабилност, която се поддържа“, заяви началникът на полицията в Рио де Жанейро Роберто Са.\r\nПревод и редакция:", "date": "2017.09.24", "title": "AFP: Полицията и армията в Рио де Жанейро си възвърнаха контрола върху бунтовна фавела"}
{"url": "http://www.focus-news.net/news/2017/09/24/2439088/sana-news-siriyskata-armiya-e-ustanovila-palen-kontrol-nad-novi-rayoni-v-provintsiya-deyr-ez-zor.html", "text": "Части на сирийската армия и нейните съюзници са установили пълен контрол над град Маядин, една от най-големите бази на Ислямска държава по южния бряг на река Ефрат, намиращ се на границата между провинциите Рака и Дейр-ез-Зор, предава сирийската правителствена SANA News.\r\nРепортер на агенцията заяви, че армията, в съдействие с поддържащи части, е установила контрол над града, след като е провела типични операции срещу терористите от Ислямска държава, оставяйки множество бойци на групировката мъртви или ранени, като по този начин е освободила напълно от тях южния бряг на река Ефрат.\r\nПо-рано, части на армията и поддържащи части са установили контрол над няколо села в западната част на провинция Дейр-ез-Зор.\r\nСирийската армия провежда операции и на източния бряг на реката, според съобщенията на репортер от SANA, като според него, тя е установила контрол над село Мазлум и на няколко стратегически височини около град Хашам, след жестоки сблъсъци с терористите, убивайки и ранявайки множество от тях.\r\nПревод и редакция:", "date": "2017.09.24", "title": "SANA News: Сирийската армия е установила пълен контрол над нови райони в провинция Дейр-ез-Зор"}
{"url": "http://www.focus-news.net/news/2017/09/24/2439089/the-telegraph-spored-boris-dzhonsan-nyama-da-ima-novi-pravila-ot-es-sled-2019-g-raztseplenieto-v-kabineta-otnovo-se-proyavyava.html", "text": "Министърът на външните работи на Великобритания Борис Джонсън поиска серия от гаранции относно Брекзит, докато крехкото примирие в кабинета за транзитния план на премиера Тереза Мей започва да се пропуква, пише британското консервативно издание The Telegraph.\r\nВъншният министър не иска Великобритания да приема никакви нови правила и регулации от ЕС, след като формално напусне съюза през март 2019 година, научи изданието.\r\nДжонсън  е в неразбирателство не само с премиера, който отказа да направи обещание по време на флорентинската си реч, но го поставя и в конфликт с министъра на финансите Филип Хамънд, който иска транзитен период, съобразен със статуквото.\r\nВъншният министър иска Великобритания да може да сключва търговски сделки по време на транзитния период и се противопоставя твърдо на изплащането на милиарди паунди за добиването на достъп до единния пазар след 2021 година.\r\nПревод и редакция:", "date": "2017.09.24", "title": "The Telegraph: Според Борис Джонсън няма да има нови правила от ЕС след 2019 г., разцеплението в кабинета отново се проявява"}
{"url": "http://www.focus-news.net/news/2017/09/24/2439090/afp-sauditska-arabiya-tvardi-che-e-svalila-raketa-na-yemenskite-buntovnitsi.html", "text": "От арабската военна коалиция, воюваща в Йемен, съобщиха че са свалили ракета на йеменските бунтовници, която е била насочена към Саудитска Арабия, докато в страната са отбелязвали годишнина от основаването на кралството, предава AFP.\r\nБалистичната ракета е била прицелена към Хамис Мушаит, където се помещава основната военновъздушна база на оглавяваната от Саудитска Арабия коалиция, за операциите ѝ в Йемен, съобщиха от Саудитската медийна агенция.\r\n„Кралските саудитски военновъздушни сили са засекли изстрелването на балистична ракета от територията на Йемен“, пише саудитската агенция.\r\nРакетата е свалена, а после „Силите на коалицията са бомбардирали мястото, от където е изстреляна тя.“\r\nПревод и редакция:", "date": "2017.09.24", "title": "AFP: Саудитска Арабия твърди, че е свалила ракета на йеменските бунтовници"}
{"url": "http://www.focus-news.net/news/2017/09/24/2439091/the-sunday-times-razkrit-e-zagovor-na-golyamata-chetvorka-v-britanskiya-kabinet-za-svalyane-na-tereza-mey.html", "text": "Крехката хватка на министър-председателя на Великобритания Тереза Мей върху властта стана още по-очевидна, след като се разкри, че четирима от главните министри в кабинета са правили планове да я сменят от премиерския пост след предсрочните парламентарни избори, пише авторитетното британско издание The Sunday Times.\r\nДокато премиерът вече отново се сблъсква с нарастващо разделение в кабинета си, след голямата си реч за Брекзит, изнесена във Флоренция, днес беше нанесен нов удар по нея с разкритието, че външният министър Борис Джонсън, министърът на финансите Филип Хамънд, министърът за Брекзит Дейвид Дейвис и вътрешният министър Амбър Руд са били забъркани в заговор за промяна на лидерството, след като тя загуби мнозинството на Консервативната партия.\r\nВ ход, който можеше да свали Мей, канцлерът Хамънд е изпратил съобщение до външния министър Джонсън в четири сутринта, след изборите, съобщавайки му, че е готов да го подкрепи, ако реши да се бори за премиерския пост.\r\nИзточник, който е обсъждал темата с канцлера същата сутрин казва, че Хамънд е смятал, че Джонсън трябва да оглави триумвират, в който „Дейвид Дейвис е трябвало да направлява Брекзит, Хамънд да управлява икономиката, а Джонсън да се заеме с цялостното управление.“\r\n„Знам, че на първия ден той си е мислел, че Борис може да е правилния човек, защото има своето влияние и подходящ образ пред публиката“, съобщава съюзникът на Хамънд.\r\nПланът е бил зарязан, когато е станало ясно, че Тереза Мей няма да се предаде без бой и Дейвис е сигнализирал, че няма да застане зад Джонсън.\r\nИзточник, близък до Хамънд, е потвърдил подкрепата му за външния министър в изборната нощ, казвайки, че „няма да шикалкави по този въпрос“.\r\nРазкритията се съдържат в нова книга, която ще бъде публикувана в броевете на The Sunday Times.\r\nПревод и редакция:", "date": "2017.09.24", "title": "The Sunday Times: Разкрит е заговор на „голямата четворка“ в британския кабинет за сваляне на Тереза Мей"}
{"url": "http://www.focus-news.net/news/2017/09/24/2439092/reuters-poslednoto-zemetresenie-v-meksiko-predizvika-panika-nyakoi-ot-spasitelnite-operatsii-byaha-prekrateni.html", "text": "Земетресението с магнитуд 6,2, което разтресе южно Мексико в събота(23.09) внуши паника в столицата Мексико сити и изплаши спасителните екипи, някои от които спряха търсенето на оцелели от предишния, по-силен трус, предава Reuters.\r\nГеологическия институт на САЩ съобщи, че последното земетресение е било относително плитко, като епицентърът му е бил близо до Ючитан, тропически регион в провинция Оаксака, който беше сериозно засегнат от друго голямо земетресение, което се случи на 7 септември.\r\nВ Мексико сити, където люлеенето беше умерено, не се съобщава за нови разрушения. Въпреки това, спасителните операции в срутена жилищна сграда в един от кварталите на столицата са били спрени, поради риск от срутване на засегнати от предния трус сгради.\r\nНай-малко 305 души загинаха в резултат от земетресението от вторник.\r\nПревод и редакция:", "date": "2017.09.24", "title": "Reuters: Последното земетресение в Мексико предизвика паника, някои от спасителните операции бяха прекратени"}
{"url": "http://www.focus-news.net/news/2017/09/24/2439093/the-sun-osem-raneni-sled-masova-kiselinna-ataka-v-london.html", "text": "Осем души са получили наранявания, след масова атака с киселина тази нощ в Лондон, когато група хулигани са се развилняли, пръскайки невинни хора с вредна течност пред търговския център Уестфийлд в източен Лондон, пише британския таблоид The Sun.\r\nПолицаи и фелдшери са се притекли на помощ на пострадалите, близо до спирката на метрото Стратфорд и край автобусна спирка, близо до бившия Олимпийски парк.\r\nУжасени очевидци на сцената съобщиха, че е избухнал спор сред група от хора, преди няколко хулигана да са започнали да пръскат хората със спрей, за който се мисли, че е киселинен.\r\nЕдна от жертвите е бездомник, който е изтичал за помощ в близкия обект на Бъргър Кинг, близо до търговския център Стратфорд.\r\nДраматично видео показва как полицейски служители се грижат за друга от жертвите в станцията на метрото.\r\nПревод и редакция:", "date": "2017.09.24", "title": "The Sun: Осем ранени след масова киселинна атака в Лондон"}
{"url": "http://www.focus-news.net/news/2017/09/24/2439094/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Крехката хватка на министър-председателя на Великобритания Тереза Мей върху властта стана още по-очевидна, след като се разкри, че четирима от главните министри в кабинета са правили планове да я сменят от премиерския пост след предсрочните парламентарни избори, пише авторитетното британско издание The Sunday Times.\r\nДокато премиерът вече отново се сблъсква с нарастващо разделение в кабинета си, след голямата си реч за Брекзит, изнесена във Флоренция, днес беше нанесен нов удар по нея с разкритието, че външният министър Борис Джонсън, министърът на финансите Филип Хамънд, министърът за Брекзит Дейвид Дейвис и вътрешният министър Амбър Руд са били забъркани в заговор за промяна на лидерството, след като тя загуби мнозинството на Консервативната партия.\r\nВ ход, който можеше да свали Мей, канцлерът Хамънд е изпратил съобщение до външния министър Джонсън в четири сутринта, след изборите, съобщавайки му, че е готов да го подкрепи, ако реши да се бори за премиерския пост.\r\nИзточник, който е обсъждал темата с канцлера същата сутрин казва, че Хамънд е смятал, че Джонсън трябва да оглави триумвират, в който „Дейвид Дейвис е трябвало да направлява Брекзит, Хамънд да управлява икономиката, а Джонсън да се заеме с цялостното управление.“\r\n„Знам, че на първия ден той си е мислел, че Борис може да е правилния човек, защото има своето влияние и подходящ образ пред публиката“, съобщава съюзникът на Хамънд.\r\nПланът е бил зарязан, когато е станало ясно, че Тереза Мей няма да се предаде без бой и Дейвис е сигнализирал, че няма да застане зад Джонсън.\r\nИзточник, близък до Хамънд, е потвърдил подкрепата му за външния министър в изборната нощ, казвайки, че „няма да шикалкави по този въпрос“.\r\nРазкритията се съдържат в нова книга, която ще бъде публикувана в броевете на The Sunday Times.\r\n*** Осем души са получили наранявания, след масова атака с киселина тази нощ в Лондон, когато група хулигани са се развилняли, пръскайки невинни хора с вредна течност пред търговския център Уестфийлд в източен Лондон, пише британския таблоид The Sun.\r\nПолицаи и фелдшери са се притекли на помощ на пострадалите, близо до спирката на метрото Стратфорд и край автобусна спирка, близо до бившия Олимпийски парк.\r\nУжасени очевидци на сцената съобщиха, че е избухнал спор сред група от хора, преди няколко хулигана да са започнали да пръскат хората със спрей, за който се мисли, че е киселинен.\r\nЕдна от жертвите е бездомник, който е изтичал за помощ в близкия обект на Бъргър Кинг, близо до търговския център Стратфорд.\r\nДраматично видео показва как полицейски служители се грижат за друга от жертвите в станцията на метрото.\r\n*** Министърът на външните работи на Великобритания Борис Джонсън поиска серия от гаранции относно Брекзит, докато крехкото примирие в кабинета за транзитния план на премиера Тереза Мей започва да се пропуква, пише британското консервативно издание The Telegraph.\r\nВъншният министър не иска Великобритания да приема никакви нови правила и регулации от ЕС, след като формално напусне съюза през март 2019 година, научи изданието.\r\nДжонсън  е в неразбирателство не само с премиера, който отказа да направи обещание по време на флорентинската си реч, но го поставя и в конфликт с министъра на финансите Филип Хамънд, който иска транзитен период, съобразен със статуквото.\r\nВъншният министър иска Великобритания да може да сключва търговски сделки по време на транзитния период и се противопоставя твърдо на изплащането на милиарди паунди за добиването на достъп до единния пазар след 2021 година.\r\n***Избирателите поставиха бъдещето на новото правителство на Нова Зеландия в ръцете на Уинстън Питърс, лидерът на анти-имигрантската партия „Нова Зеландия на първо място“ (New Zealand First), пише британското левичарско издание The Guardian.\r\nНито една от основните партии – Националната, водена от сегашния премиер Бил Инглиш, или Лейбъритската, която избра нов лидер в навечерието на изборите – Ясинда Ардърн – не успя да спечели достатъчно депутати, за да сформира правителство на мнозинството. Националната партия спечели 46% от гласовете, печелейки 58 места в 120 местния парламент, а Лейбъристите спечелиха 35,8%, или 45 места.\r\nВ момента двете партии водят борба за сформирането на коалиция, опитвайки се да привлекат по-малките партии.\r\nУинстън Питърс е непредвидимия лидер на популистката партия „Нова Зеландия на първо място“, чието решение е решаващо, след като партията му спечели 7,5% или 9 места в парламента. 72-годишния адвокат пусна опипващо почвата обръщение към медиите.\r\n„Според това, което се случи, на нас падна отговорността да определим бъдещето и ние няма да бързаме да вземем решение още тази вечер“, заяви той, говорейки от кръчмата в град Ръсел, където проведе изборното си парти.", "date": "2017.09.24", "title": "Преглед на някои от основните теми в британския печат ( Агенция „Фокус“ )"}
{"url": "http://www.focus-news.net/news/2017/09/24/2439095/sport-fenerbahche-pobedi-beshiktash-s-21-v-derbi-belyazano-ot-5-cherveni-kartona.html", "text": "Фенербахче победи Бешикташ с 2:1 в истанбулско дерби от шестия кръг на турската Супер лига, играно на стадион Шюкрю Сарачоглу. В мача бяха показани 14 картона, от които 5 червени, а домакините получиха правото да изпълнят две дузпи. Начело във временното класиране на турското първенство е Галатасарай с 13 точки, колкото има и Бешикташ на второто място, но с по-лоша голова разлика. Трети е Фенербахче с 11 точки.", "date": "2017.09.24", "title": "Спорт: Фенербахче победи Бешикташ с 2:1 в дерби белязано от 5 червени картона"}
{"url": "http://www.focus-news.net/news/2017/09/24/2439096/sadat-ostavi-v-aresta-17-godishniya-uchenik-udaril-s-kol-uchitel-v-gimnaziya-v-sadovo-obzor.html", "text": "Районният съд в Асеновград остави в ареста 17-годишния ученик от 12 клас в Селскостопанската гимназия в Садово, който удари с дървен кол учителя си. \r\nСпоред магистратите ученикът трябва да остане в ареста заради високата обществена опасност на деянието му. В съдебната зала бяха представени две изготвени характеристики – от учебното заведение и полицията, според които ученикът не е осъждан, но е имал хулигански прояви и проявява на склонност към агресия. Според съдебния състав всичко това води до извод, че е възможно 17-годишният младеж да извърши друго престъпление. \r\nМаксималната присъда по закон, която може да получи обвиняемия, е две години затвор.\r\n„Фокус“ припомня, че след инцидента на 19 септември, 17-годишният ученик бе задържан за 72 часа. Бяха му повдигнати две обвинения – за хулиганство, извършено с изключителна дързост и цинизъм, както и за нанасяне на телесна повреда на неговия преподавател. Заради инцидента бяха задържани още двама ученици, но се установи, че не са участвали в деянието. Учителят, който е с хематом на главата, първоначално бе приет в болница, но после беше освободен за домашно лечение.", "date": "2017.09.24", "title": "Съдът остави в ареста 17-годишния ученик, ударил с кол учител в гимназия в Садово (ОБЗОР)"}
{"url": "http://www.focus-news.net/news/2017/09/24/2439097/pregled-na-mezhdunarodnite-novini-do-6-chasa-agentsiya-fokus.html", "text": "Парламентарните избори в Германия ще се проведат в неделя, а резултатите от тях ще определят политическото бъдеще на страната – локомотив на Европейския съюз – за следващите четири години. Социологическите агенции предричат победа на Съюза ХДС/ХСС(Християн-демократическия съюз и Християн-социалния съюз) оглавяван от канцлера Ангела Меркел, дават второто място на Германската социал-демократическа партия(ГСДП) и предричат внушителен резултат на партията „Алтернатива за Германия“ (АзГ), която ще стане първата анти-имигрантска дясно-популистка партия в немския парламент в съвременната история на страната.\r\nИзходът от изборите се счита за предрешен и на практика всички са съгласни, че Ангела Меркел ще запази канцлерския си пост. Интригата ще се появи след преброяването на гласовете, когато партиите ще започнат преговори за формирането на управляваща коалиция. В момента два коалиционни варианта изглеждат най-вероятни: днешната „голяма коалиция“ между ХДС/ХСС и ГСДП или желаната от съюза на Меркел коалиция „Ямайка“( идва от цветовете на партиите) – ХДС/ХСС, „Зелените“ и Свободната демократическа партия (СвДП).\r\nВ Германия имат право на глас 61,5 милиона души . Всеки гражданин има право на два гласа: един за своята партия и друг за кандидат от своя едномандатен окръг.\r\nИзборите започват в 8:00 часа местно време (9:00 българско) и трябва да завършат в 18:00 (19:00 българско). Веднага след края на изборния ден ще бъдат публикувани първите данни от екзит-половете и ще започнат да постъпват първите коментари от представителите на политическите сили. В 11, 13 и 15 часа, а може би и в 17 часа, ще излязат междинни резултати за избирателната активност. Предварителните резултати ще бъдат публикувани през нощта на понеделник.\r\n*** Външният министър на Северна Корея Ри Йонг-хо нападна американския президент Доналд Тръмп още в встъпителните думи на речта си пред Общото събрание на ООН, като го нарече „ментално увреден човек, обсебен от мегаломания“, предава AFP.\r\nОсвен това, севернокореецът каза, че заплахите на Тръмп да „унищожи тотално“ Северна Корея са направили възможността ракетите на Пхенян да посетят американската северноамериканска територия по-вероятна.\r\n*** Американски бомбардировачи, придружени от изтребители, прелетяха край брега на Северна Корея, като от Министерството на отбраната на САЩ заявиха, че това е една от най-значимите демонстрации на сила през този век, предава Washington Examiner.\r\n„Този полет  на американските бомбардировачи и изтребители е стигнал най-северната точка от демилитаризираната зона от всеки друг през 21 век, подчертавайки сериозността, с която ние приемаме безразсъдното поведение (на севернокорейския режим)“, заяви говорителят на Пентагона Дана Уайт в съобщение.\r\nБомбардировачите от Военновъздушните сили на САЩ В-1В Лансър са излетели от базата в Гуам, американската територия, която севернокорейците заплашиха да нападнат през последните месеци. Бомбардировачите са били ескортирани от изтребители F-15, които са излетели от базата на японския остров Окинава. Ескадрилата е останала в международното въздушно пространство, според съобщение от военното ведомство на Съединените щати.\r\n*** Министърът на външните работи на Северна Корея Ри Йонг-хо заяви, че изстрелването на ракети към територията на САЩ е „неизбежно“, след като американският президент Доналд Тръмп нарече лидерът на азиатската страна Ким Чен-ун „човека ракета“ и допълнително изостри риториката между ръководствата на двете страни, предава Reuters.\r\nЗабележките на външния министър на Северна Корея, направени пред Общото събрание на ООН, дойдоха само няколко часа, след като американски бомбардировачи, ескортирани от изтребители, прелетяха в международното въздушно пространство край брега на азиатската страна, за което вече агенция „Фокус“ вече информира.\r\n“След продължителна и тежка борба, най-накрая сме на няколко крачки от пълното окомплектоване на ядрения си арсенал“, заяви Ри.\r\n„Само сляпата надежда може да кара някои да си мислят, че КНДР(Корейската народно-демократична република) може да се отмести и на сантиметър от своята позицията заради наложените санкции от враждебни сили“, подчерта той.\r\nКорейският министър обясни, че основната цел на Пхенян е да установи „баланс на силите със САЩ“ и подчерта, че самият Доналд Тръмп е на „самоубийствена мисия“, в отговор на забележките на американския президент, че севернокорейският лидер е на такава.\r\nОсвен това, Ри предупреди,  че Северна Корея е готова да се защитава, ако от САЩ дадат и най-малкия знак, че подготвят „обезглавяваща операция срещу нашия Генерален щаб или военна операция срещу нашата страна“.\r\n***Каталонските власти заявиха, че не приемат „поемането на контрола над местната полиция от вътрешното министерство“, а вътрешният министър на региона Хоаким Форн, чийто департамент е отговорен за местните органи на реда, публикува съобщение в Туитър, че обмисля предприемането на съдебни действия срещу „намесата, от страна на държавата“, предава AFP.\r\nВъпреки това, от местното полицейско управление публикуваха обръщение до испанските медии, че ръководството на каталонските органи на реда ще следват заповедите, дадени от Главния прокурор, дори и да не са съгласни с тях.\r\nОт вътрешното министерство в Мадрид обявиха, че не превишават правомощията си като поемат контрола над каталонската полиция.\r\nГоворителят на вътрешното ведомство заяви, че същият процес е бил приложен по време на терористичните атаки в Барселона и Камбрилс миналия месец.\r\nОт професионалните полицейски съюзи в областта реагираха яростно на действията и думите на правителството в Мадрид.\r\nОт съюза „САП“(SAP) заявиха, че Съветът по сигурността на Каталония, който е отговорен за координирането на полицейските сили в региона, не е бил свикан за обсъждане на мерките и определиха решението като „политическо“.\r\n*** Населението на мултиетническия град Киркук, намиращ се на север от Багдад, складира провизии преди планирания референдум за независимост на автономния кюрдски регион в северен Ирак, пише изданието Daily Star Lebanon.\r\nХората в града се страхуват, че ситуацията може да ескалира ако плебисцита, предвиден за понеделник, се проведе, тъй като богатата на петрол провинция Киркук е спорна между федералното правителство в Багдад и регионалното правителство в Ербил.\r\nЦентралните власти на Ирак определиха референдума като неконституционен и министър-председателят Хайдер ал Абади заяви, че няма да приеме провеждането му, „нито днес, нито в бъдеще.“\r\nКюрдският лидер Масуд Барзани отмени планираната за днес (23.09) пресконференция за гласуването, но вчера(22.09) той настоя, че то ще се проведе, въпреки международния натиск за отменянето на „потенциално дестабилизиращия“ референдум, както го определиха от ООН.\r\nКиркук не е една от трите провинции, които влизат в автономния кюрдски регион в Ирак, според конституцията от 2003-а година. Този район е спорен между Багдад и кюрдите, които твърдят, че територията им принадлежи исторически, след като бившия диктатор на страната ги е изгонил и ги е заменил с арабско население.\r\nДнешните усилия на населението започнаха, след като от комитета, отговорен за организирането на спорния референдум обявиха, че той ще се проведе според плановете в понеделник.\r\n„Референдумът ще се проведе на деня, за който е планиран“, обявиха от организационния комитет днес.\r\n*** Изпитанието на балистична ракета със среден обхват, извършено от Иран, поставя под въпрос ядрената сделка, сключена между Иран и шест световни сили, включително САЩ, според президента на САЩ Доналд Тръмп, който също така обвини Техеран, че си сътрудничи със Северна Корея, предава AFP.\r\n„Иран проведе изпитание на балистична ракета, способна да достигне Израел. Те, също така, работят със Северна Корея. Споразумението не се изпълнява!“, написа американският държавен глава в Туитър.\r\n***Части на сирийската армия и нейните съюзници са установили пълен контрол над град Маядин, една от най-големите бази на Ислямска държава по южния бряг на река Ефрат, намиращ се на границата между провинциите Рака и Дейр-ез-Зор, предава сирийската правителствена SANA News.\r\nРепортер на агенцията заяви, че армията, в съдействие с поддържащи части, е установила контрол над града, след като е провела типични операции срещу терористите от Ислямска държава, оставяйки множество бойци на групировката мъртви или ранени, като по този начин е освободила напълно от тях южния бряг на река Ефрат.\r\nПо-рано, части на армията и поддържащи части са установили контрол над няколо села в западната част на провинция Дейр-ез-Зор.\r\nСирийската армия провежда операции и на източния бряг на реката, според съобщенията на репортер от SANA, като според него, тя е установила контрол над село Мазлум и на няколко стратегически височини около град Хашам, след жестоки сблъсъци с терористите, убивайки и ранявайки множество от тях.\r\n***Крехката хватка на министър-председателя на Великобритания Тереза Мей върху властта стана още по-очевидна, след като се разкри, че четирима от главните министри в кабинета са правили планове да я сменят от премиерския пост след предсрочните парламентарни избори, пише авторитетното британско издание The Sunday Times.\r\nДокато премиерът вече отново се сблъсква с нарастващо разделение в кабинета си, след голямата си реч за Брекзит, изнесена във Флоренция, днес беше нанесен нов удар по нея с разкритието, че външният министър Борис Джонсън, министърът на финансите Филип Хамънд, министърът за Брекзит Дейвид Дейвис и вътрешният министър Амбър Руд са били забъркани в заговор за промяна на лидерството, след като тя загуби мнозинството на Консервативната партия.\r\nВ ход, който можеше да свали Мей, канцлерът Хамънд е изпратил съобщение до външния министър Джонсън в четири сутринта, след изборите, съобщавайки му, че е готов да го подкрепи, ако реши да се бори за премиерския пост.\r\nИзточник, който е обсъждал темата с канцлера същата сутрин казва, че Хамънд е смятал, че Джонсън трябва да оглави триумвират, в който „Дейвид Дейвис е трябвало да направлява Брекзит, Хамънд да управлява икономиката, а Джонсън да се заеме с цялостното управление.“\r\n„Знам, че на първия ден той си е мислел, че Борис може да е правилния човек, защото има своето влияние и подходящ образ пред публиката“, съобщава съюзникът на Хамънд.\r\nПланът е бил зарязан, когато е станало ясно, че Тереза Мей няма да се предаде без бой и Дейвис е сигнализирал, че няма да застане зад Джонсън.\r\nИзточник, близък до Хамънд, е потвърдил подкрепата му за външния министър в изборната нощ, казвайки, че „няма да шикалкави по този въпрос“.\r\nРазкритията се съдържат в нова книга, която ще бъде публикувана в броевете на The Sunday Times.\r\n*** Осем души са получили наранявания, след масова атака с киселина тази нощ в Лондон, когато група хулигани са се развилняли, пръскайки невинни хора с вредна течност пред търговския център Уестфийлд в източен Лондон, пише британския таблоид The Sun.\r\nПолицаи и фелдшери са се притекли на помощ на пострадалите, близо до спирката на метрото Стратфорд и край автобусна спирка, близо до бившия Олимпийски парк.\r\nУжасени очевидци на сцената съобщиха, че е избухнал спор сред група от хора, преди няколко хулигана да са започнали да пръскат хората със спрей, за който се мисли, че е киселинен.\r\nЕдна от жертвите е бездомник, който е изтичал за помощ в близкия обект на Бъргър Кинг, близо до търговския център Стратфорд.\r\nДраматично видео показва как полицейски служители се грижат за друга от жертвите в станцията на метрото.", "date": "2017.09.24", "title": "Преглед на международните новини до 6 часа ( Агенция „Фокус“ )"}
{"url": "http://www.focus-news.net/news/2017/09/24/2439098/politicoeu-berlin-otiva-kam-razdut-bundestag.html", "text": "След днешните парламентарните избори Германия може да се окаже с раздут и по-малко функционален Бундестаг, в зависимост от различни фактори, локомотивът на Европейския съюз, може да бъде изпреварен само от Китай и Северна Корея по броя на депутатите в парламента, пише Politico.eu.\r\nВъпреки предупрежденията за парламентарна инфлация, както съобщи Politico преди една година, страната с най-голямо население в ЕС не успя да реформира изборната си система и експертите предричат, че безпрецендния брой от партии, които участват на тазгодишните избори, може да излъчат 700 депутата, а дори и повече.\r\n„Ако Бундестага е съставен от повече от 670 депутата, то единствените страни с по-големи парламенти ще са Северна Корея и Китай, очевидно е, че това са системи, в които парламентът не упражнява силно изразени демократични функции“, заяви Софи Шьонебергер, професор по конституционно право от Университета в Констанц.\r\nВ момента, долната камара на парламента е съставена от 630 депутат, срещу 598 предвидени в електоралните закони и е „много вероятно“ броят им да се увеличи до 700 и повече в неделя, според професора.\r\nПроменливият брой на депутатските места е свързан с факта, че германците пускат по две бюлетини за изборите: един за мажоритарен кандидат от областта си и втори за тяхната партия, която разпределя депутати по пропорционален принцип.\r\nПревод и редакция:", "date": "2017.09.24", "title": "Politico.eu: Берлин отива към раздут Бундестаг"}
{"url": "http://www.focus-news.net/news/2017/09/24/2439099/sport-nyakoi-ot-dneshnite-machove-po-evropeyskite-futbolni-tereni.html", "text": "Ето някои от мачовете, които ще се играят по европейските футболни терени днес:\r\nОт 13:30 Сампдория:Милан\r\nОт 16:00 часа Интер:Дженоа\r\nОт 17:30 Ботев(Пловдив):Локомотив(Пловдив)\r\nОт 18:00 часа Брайтън:Нюкасъл\r\nОт 20:00 Септември(София):Лудогорец\r\nОт 20:30 Стяуа:Динамо(Букурещ)", "date": "2017.09.24", "title": "Спорт: Някои от днешните мачове по европейските футболни терени"}
{"url": "http://www.focus-news.net/news/2017/09/24/2439100/tass-yaponiya-planira-da-razpolozhi-po-kraybrezhieto-si-kompleksi-pro-za-zashtita-ot-kndr.html", "text": "Японското правителство разглежда възможността за разполагане на американски комплекси за противоракетна отбрана (ПРО) Aegis Ashore на западното крайбрежие на страната – от страната на Японско море, предава ТАСС, позовавайки се на публикации в японските медии.\r\nСпоред данните в японските медии, разполагането на тези комплекси може да бъде завършено към 2023 година, като те може да бъдат поставени на две от многочислените военни бази на Силите за самоотбрана а Япония в този район.\r\nПравителството на Япония в момента разглежда вариантите за придобиване на комплексите за ПРО Aegus Ashore. Министерството на отбраната на страната вече е поискало рекорден по обем бюджет за следващата финансова година (започваща на 1 април 2018 година), във връзка с изострянето на обстановката на Корейския полуостров. Предполага се, че част от средствата ще отидат за покупката на тези комплекси. Според мнението на експертите, за защитата на цялата територия на Япония от възможен ракетен удар са достатъчни само две такива установки, всяка от които струва 728 милиона долара.\r\nПревод и редакция:", "date": "2017.09.24", "title": "ТАСС: Япония планира да разположи по крайбрежието си комплекси ПРО за защита от КНДР"}
{"url": "http://www.focus-news.net/news/2017/09/24/2439101/uawire-v-moldova-zapochvat-da-sabirat-podpisi-za-impiychmanta-na-prezidenta-igor-dodon.html", "text": "Депутати от молдовския парламент, от Либералната партия, са започнали да събират подписи за стартиране на процедура по отстраняването на президента на страната Игор Додон, от неговия пост, предава UAWire.\r\nСпоред парламентарните регулации, 34 от 101 депутата трябва да подпишат закона, за да бъде регистриран той и да бъде осигурено разглеждането му на следваща парламентарна сесия.\r\nМотивът за искането за импийчмънт на Додон, според лидерът на Либерално-демократическата партия Михай Гимпу, е, на първо място, отказът му да изпрати молдовски войници на международни военни учения, а освен това и продължаващото насърчаване на руските интереси в Молдова, от страна на президента.\r\nПревод и редакция:", "date": "2017.09.24", "title": "UAWire: В Молдова започват да събират подписи за импийчмънта на президента Игор Додон"}
{"url": "http://www.focus-news.net/news/2017/09/24/2439102/aktualna-patna-obstanovka.html", "text": "Въведени са ограничения за товарни автомобили, съобщиха от пресцентъра на Агенция „Пътна инфраструктура”. Целогодишно за периода на официалните празници: последния работен ден преди празници – от 16.00 до 20.00 часа и последния почивен (празничен) ден – от 14.00 до 20.00 часа. Забраната се отнася за всички периоди, в които е определен повече от един празничен ден.\r\nОграниченията важат само за участъците от републиканската пътна мрежа, както следва:\r\n•\tАвтомагистралите; \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София;\r\n•\tпът I-1 Благоевград-ГКПП „Кулата“;\r\n•\tпът I-4 п. в. „Коритна“-Велико Търново-Шумен;\r\n•\tпът I-5 Русе-Велико Търново;\r\n•\tпът I-8 ГКПП „Калотина“-София;\r\n•\tпът I-9 Варна-Бургас;\r\n•\tпът II-18 Околовръстен път София;\r\n•\tпът II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.:\r\nАМ „Тракия“: област Бургас: от км 325+000 до км 359+000 в участъка Карнобат-Ветрен – почистване на окопи и водостоци. Срок до 30.09.2017 г.;\r\nАМ „Хемус“: област София:\r\nОграничено е движението в посока София от км 29+860 до км 35+150,  поради ремонтни дейности по виадукта на км 33+600 и лява тръба на пътен тунел „Витиня”. Движението се осъществява двупосочно в платното посока Варна. По виадукта на км 33+600 и в пътен тунел „Витиня” аварийна лента е затворена и автомобилите се движат в активна и изпреварваща ленти. Срок от 25.09.2017 г. до 31.11.2017 г.\r\nОграничено е движението по АМ Хемус в посока Варна от км 34+300 до км 39+720, поради ремонтни дейности по виадуктите при км 35+760 и км 37+520. Движението се осъществява двупосочно в лявото платно, като са обособени две ленти в посока София и една в посока Варна. Срок до 31.11. 2017 г.\r\nОграничено движението по АМ \"Хемус\" в посока София от км 49+000 до км 53+880, поради ремонтни дейности по виадукт на км 51+360. Движението се осъществява двупосочно в платното посока Варна. Срок до 30.09.2017 г.\r\nЗа тежкотоварни МПС с технически допустима максимална маса над 10 тона:\r\nОграничено е движението на МПС над 10 т в посока Варна от км 30+260 до км 47+060, поради ремонтни дейности по виадуктите при км 35+760 и км 37+520. \r\nОбходен маршрут: Движението се отклонява по път I-1 и път II-17 от п.в. \"Витинска река\" при км 30+260 до п.в. Ботевград при км 47+060. Срок от 25.09.2017 г. до 31.11.2017 г.\r\nОграничено е движението на МПС над 10 т по АМ \"Хемус\" в посока София от км 35+450 до км 30+260, поради ремонтни дейности по виадукти при км 33+600 и тунел „Витиня“. \r\nОбходен маршрут: Движението се отклонява при км 35+450 /временна пътна връзка/ по път I-1, след което се връща по АМ \"Хемус\" на км 30+260 при п.в. \"Витинска река\". Срок от 25.09.2017 г. до 31.11.2017 г.\r\nЗа МПС над 12 тона, се предвиждат и следните обходни маршрути:\r\nЗадължителен маршрут за МПС над 12 тона, пътуващи по направление Видин –София, от области Видин, Монтана и Враца с крайна цел София е: път I-1 – път II-16 при с. Ребърково - гр. Своге - гр. София, а от Видин и Монтана за София – път II-81;\r\nАлтернативен маршрут за МПС над 12 тона, пътуващи от области Габрово, Велико Търново и Русе с крайна цел София е: път I-5 Бяла - Велико Търново - II-55 проход на Републиката - АМ Тракия - София;\r\nАлтернативен маршрут за МПС над 12 тона - пътуващи от области Ловеч и Плевен с крайна цел София е: път II-35 Ловеч - Плевен, път II-13 Плевен - Кнежа - Борован, път II-15 Борован - Враца, път I-1 Враца - село Ребърково, път II-16 село Ребърково - Своге - гр. София.\r\nСрокът на действие на ВОБД следва да приключи най-късно до 31.11.2017 г; \r\nпри Потоп посока Варна от км 16+760 до км 19+690 – движение с повишено внимание, поради ремонтно-възстановителни дейности в аварийната лента на виадукт при км 19+250. Срок до 12.01.2018 г.; от км 61+100 до км 61+180 посока Варна – движение в една лента, поради ремонтни дейности в активна и аварийна ленти. Движението се осъществява в изпреварващата лента. Срок от 09:00 до 18:00 на 25.09.2017 г.\r\nАМ „Струма“: област Кюстендил: след тунел Блатино от км 51 до км 52 – движение с повишено внимание и ограничена скоростта до 90 км/ч, поради неравност на пътна настилка, причинена от ПТП. Срок до 29.09.2017 г.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: няма ограничения.:\r\nПроходи:\r\n- „Върбишки” - затворен за всички МПС; \r\n- „Златишки” - затворен за всички МПС;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Петрохан” - отворен за всички МПС;\r\n- „Печинско” - отворен за всички МПС;\r\n- „Превала” - отворен за всички МПС;\r\n- „Предел” - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Троянски” - отворен за всички МПС;\r\n- „Републиката“ - забранен за МПС над 12 т;\r\n- „Вратник” - забранен за МПС над 10 т;\r\n- „Дюлински” - забранен за МПС над 3,5 т;\r\n- „Пампорово” - забранен за МПС над 3,5 т;\r\n- „Твърдишки” - забранен за МПС над 10 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г.:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: област Видин и Монтана: Ограничено е движението по път I-1 Ружинци-Дунавци за МПС над 12 т само в посока от Монтана към Видин, поради уширение на пътна настилка на лява лента в участъка от с. Медовница до с. Скомля от км 53+300 до км 53+425. Движението в участъка за посока Видин-Монтана се осъществява двупосочно в една лента. Движението на МПС над 12 тона в посока Монтана-Видин се осъществява по обходен маршрут по пътища III-114, III-112 и II-11 през Ружинци-Тополовец-Добри дол-Арчар-Дунавци. Срок до 30.09.2017 г.; област Видин: Поради техническа профилактика на Дунав мост 2 Видин-Калафат временно се спира трафика за всички превозни средства, преминаващи в двете посоки на движение на 25.09.2017 г. от 13.00 часа до 15.00 часа и на 28.09.2017 г. от 13.00 часа до 15.00 часа; област Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2017 г.; област София: забранено е движението на всички МПС в участъка Жерково-Елешница от км 224+600 до км 229+700, поради намален габарит на пътното платно. Срок 01.09.2018 г.; Ботевград-София от км 196+700 /с. Врачеш/ до км 229+700 /с. Елешница/ движението да се осъществява с повишено внимание, поради намален габарит на пътното тяло. Срок 30.09.2017 г.; от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т. Срок 13.09.2018 г.; област Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъка с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т.; област Кюстендил: км 355+564, пътен възел Кочериново движение с повишено внимание поради превоз и преминаване на влекачи с ремаркета с греди с дължина 32 м. Превозът ще бъде само през делнични дни, през светлата част на денонощието от 9,00 до 16,00 часа и няма да се извършва при намалена видимост и лоши атмосферни условия. Влекачите преминават по временен бетонов път, като след преминаването постоянната организация се възстановява. Движението ще е сигнализирано с пътни знаци съгласно одобрен проект за ВОБД. Срок до 02.10.2017 г. \r\n- път І-2 Граница Румъния-Русе-Цар Калоян-Разград-Шумен-Девня-Варна: няма.\r\n- път І-3 Гара Бяла-Плевен-Луковит-Коритна-Ябланица-Ботевград: област Ловеч: от 138+940 до км 139+880 в гр. Луковит – затваря се лявото платно в посока София-Русе. Движението на МПС се прехвърля в посока Русе-София, където се осъществява двупосочно, поради ремонт на пътната настилка. Срок до 31.10.2017 г.; област София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2017 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: област Велико Търново: Севлиево-Велико Търново в участъка от км 126+500 до км 126+542, /преди начало гр. В.Търново/ – изгражда се крайпътен обслужващ обект. МПС да се движат в свободната лента. Скоростта е ограничена до 40 км/ч. Срок до 31.10.2017 г.; област Габрово: Севлиево-В. Търново на територията на област Габрово от км 69+833 до км 100+880 – ограничено движение за МПС над 12 т, включително състав с ремаркета и полуремаркета, селскостопанска и земеделска техника, трактори и специализирана строителна техника в периода  на официалните празници, считано от 01.01.2017 г. включително: последния работен ден преди празниците – от 16:00 часа до 20:00 часа и последния почивен /празничен/ ден – от 14:00 часа до 20:00 часа.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: област Габрово: движение с повишено внимание по път Габрово-вр. Шипка от км 164+120 до км 164+180, поради пропаднал участък. Поставена е необходимата сигнализация. Срок до 30.09.2017 г.; област Кърджали: Черноочене-Кърджали – ограничено движението на МПС над 15 т.\r\nОбходен маршрут: път І-5-път ІІІ-505 /с.Манастир/-път ІІІ-507-Г.Войводино-Мост- Чифлик-Кърджали.; надлез Кирково-ГКПП Маказа – ограничено движението на МПС над 3,5 т; п.в. „Кирково“-граница Гърция в участъка от км 387+780 до км 388+542 – движение в една лента, поради извършване на СМР. Движението се извършва в дясната лента за движение посока граница Гърция. Срок до 30.10.2017 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: област Бургас: Соколово-Ветрен от км 456+170 до км 468+400 – рязане на храсти и косене. Срок до 30.09.2017 г.; Карнобат-Соколово от км 451+000 до км 454+000 ще се извършат геодезически измервания. Движение с повишено внимание. Срок до 29.09.2017 г.; област Кюстендил: Гюешево-Драгомирово от км 0+400 до км 42+480 – изсичане на храсти и косене. Стесняване на една от лентите за движение. Срок до 27.09.2017 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: област София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2017 г.; движение в една лента при Сливница посока Калотина от км 25+000 до км 27+000, поради ремонтни дейности в активната лента на км 26+040. Движението се осъществява в изпреварващата лента. Срок 31.10.2017 г.; област Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево”-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: област Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 01.12.2017 г.; при км 83+300 и от км 84+500 до км 85+000 – ограничение на скоростта – 30 и 60 км/ч, поради свлачищни процеси. Срок до 01.12.2017 г.; област Бургас: Варна-Бургас при км 184+258 – движението на МПС се провежда при стеснение на платното за движение и намалена скорост до 40 км/ч., като работният участък е върху лявата пътна лента. Срок до 31.10.2017 г. (ВОД): ОПУ-Благоевград:\r\nВременно са въведени следните ограничения за движение на МПС: няма.\r\nРемонтни дейности:\r\nПът III-108 АМ „Струма“-с. Кърналово от км 0+000 до км 7+000 – косене и изсичане на храсти, почистване на окопи. Движението се извършва в лявата или дясната лента за движение, съгласно поставените пътни знаци. Срок до 29.09.2017 г.; път III-198 с. Пирин-с. Горно Спанчево от км 28+000 до км 38+000 – косене и изсичане на храсти, почистване на окопи. Движението се извършва в лявата или дясната лента за движение, съгласно поставените пътни знаци. Срок до 29.09.2017 г.; път III-198 Гоце Делчев-Катунци-Петрич при км 38+380, в с. Горно Спанчево, поради разрушена подпорна стена с дължина 15 метра, дясното платно за движение е подкопано, и движението се извършва само в лявата лента за движение. Движението е урегулирано с необходимите пътни знаци. Срок до 31.10.2017 г.; път ІІІ-1972 с. Блатска-с. Абланица, при км 7+700, едното платно за движение е деформирано поради активизирало се свлачище и движението се извършва само в едната лента за движение. Движението е урегулирано с пътни знаци. Срок до 31.10.2017 г. ОПУ-Бургас:\r\nВременно са въведени следните ограничения за движение на МПС:\r\nПът III-908 Варовник-Вълчаново ханче от км 20+000 до 39+200 – забранено движението на МПС над 10 т., поради стесняване на пътното платно. Срок до 20.12.2017 г; път ІІІ-908 от км 22+400 до км 39+300 /от разклона за с. Варовник до кръстовището с път II-79/ – ограничава се движението на тежкотоварни автомобили с общо тегло над 10 т, поради намален габарит на пътното тяло. Срок до 20.12.2017 г; път ІІІ-992 Веселие-Ясна Поляна в участъка на аварирал мост над река Ропотамо при км 16+257 е изграден временен път с временен брод през коритото на реката, като е въведена забрана за движение на МПС над 12 т. Срок до 31.10.2017 г; път ІІІ-7306 Черница-Сунгурларе-Чубра – ограничава се движението на тежкотоварни автомобили с общо тегло над 10 т, поради намален габарит на пътното тяло. Срок 20.12.2017 г.\r\nРемонтни дейности: няма.\r\nПът II-99 Крайморие-Караагач от км 0+000 до км 49+000 – рязане на сухи дървета. Движение с повишено внимание. Срок до 29.09.2017 г.; път III-795 югозападен обход-Карнобат от км 49+000 до км 53+000 ще се извършат геодезически измервания. Движение с повишено внимание. Срок до 29.09.2017 г.ОПУ-Варна:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-29 Варна-Добрич /разклон Любен Каравелово-разклон Новаково/ от км 20+394 до км 23+199 – частични ремонтни дейности на асфалтовата настилка. Движението на МПС се осъществява в свободната лента. Срок до 16.04.2018 г.; път III-904 Старо Оряхово-Гроздьово от км 0+000 до км 17+377 – частични ремонтни дейности. Движението на МПС се осъществява в свободната лента. Срок до 17.12.2018 г.; път III-904 Старо Оряхово-Гроздьово от км 23+403 до км 41+705 – частични ремонтни дейности. Движението на МПС се осъществява в свободната лента. Срок до 17.12.2018 г.; път III-2008 Повеляново-Езерово-Варна от км 12+000 до км 12+250 – направа на регули и италиански улеи. Движение с повишено внимание. Срок до 29.09.2017 г.ОПУ-Велико Търново:\r\nВременно са въведени следните ограничения за движение на МПС: \r\nПът II-55 прохода на Републиката – затворен за МПС над 12 т. \r\nОбходен маршрут: Котленски проход. Срок до 15.11.2017 г.\r\nПът ІІІ-407 Лозен-Полски Тръмбеш – ограничено е движението на МПС с обща маса над 12 т, поради намален габарит на пътното платно. Срок до 20.12.2017 г.\r\nОбходен маршрут: Лозен-Драганово-Янтра-Поликраище-Полски Тръмбеш.;\r\nПът ІІІ-551 Дебелец-Средни колиби-Елена – затворен за МПС над 10 т, поради намален габарит на пътното платно. \r\nОбходен маршрут: Дебелец-Велико Търново-Лясковски кантон-Миндя-Елена и обратно.\r\nПът ІІІ-4073 Царски извор-Драганово, от км 0+000 до км 5+500 – затворен поради свлачище. \r\nОбходен маршрут: Царски извор-Сушица-Драганово и обратно. \r\nПът ІІІ-4082 Чешма-Кесарево – ограничено движението на МПС над 3,5 т, поради намален габарит на пътното платно. Срок до 20.12.2017 г.\r\nОбходен маршрут: Чешма-Сливовица-Горско Ново село-Джулюница-Кесарево.\r\nРемонтни дейности: няма.ОПУ-Видин:\r\nВременно са въведени следните ограничения за движение на МПС: няма.\r\nРемонтни дейности: няма.ОПУ-Враца:\r\nВременно са въведени следните ограничения за движение на МПС:\r\nПът ІІ-11 Оряхово-Лесковец-граница с област Плевен от км 118+000 до км 119+000 – ограничено движение на МПС над 3.5 т, поради свлачищни процеси и големи деформации в асфалтовата настилка.\r\nОбходен маршрут: Оряхово-Селановци /път ІІІ-306/ Галово-Остров /пътища ІV-ти клас/-път ІІ-11-граница Плевен. Срок 20.12.2017 г.\r\nПът ІІІ-161 Ребърково-Люти дол от км 0+000 до км 8+700 – стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2017 г.; път ІІІ-308 Своде-Караш-Хубавене-Роман в участъка от село Караш до село Хубавене – затворен за движение на МПС, поради свлачище от км 25+000 до км 25+200. Срок 20.12.2017 г.\r\nОбходен маршрут: Роман-Ябланица-Осикова Лъкавица-Правешка Лъкавица-Караш за пътуващите от Роман за Караш. Ябланица-Роман-Хубавене за пътуващите от София и Ловеч.\r\nПът ІІІ-1306 Вировско-Върбица-Горно Пещене - /път ІІ-15/ от км 62+000 до км 62+300 – стесняване на дясното платно за движение и ограничаване на скоростта до 50 км/ч, поради възникнали свлачищни процеси. Движение с повишено внимание. Срок 20.12.2017 г.\r\nРемонтни дейности:\r\nПът II-11 Козлодуй-Гложене км 89+000 до км 95+000. Рязане на храсти и почистване на окопи. Стесняване на едната лента. Срок до 29.09.2017 г .; път ІІІ-1002 Враца-Леденика от км 5+150 до км 5+200 – стесняване на една от лентите за движение, поради деформация на пътната настилка. Срок до 30.09.2017 г.; път ІІІ-1002 Враца-Леденика от км 12+150 до км 12+200 – стесняване на една от лентите за движение, поради възникнали свлачищни процеси. Срок до 30.09.2017 г.; ОПУ-Габрово:\r\nВременно са въведени следните ограничения за движението на МПС:\r\nПът III-403 с. Кормянско-с. Малък Вършец при км 10+080 – стеснен участък при мост над р. Крапец. Сигнализиран с пътен знак В15 „Забранено влизането на пътни превозни средства с ширина, включително на товара, по-голяма от 3,30 м. \r\nОбходен маршрут: за МПС над 3,30 м по път III-401 Граница Ловеч - /Кормянско-Малък Вършец/ - при км 46+800 по общински път до III-403 в с. Малък Вършец. Срок до 30.09.2017 г.\r\nПът III-609 Трявна-Царева ливада-Дряново от км 47+432 до км 58+719, поради извършване на планов ремонт на железен път в района на гара Царева ливада. Поставена е необходимата сигнализация. Срок до 25.09.2017 г.\r\nПът III-3011 Крамолин-В. Търново от км 22+129 до км 28+380 – ограничено движение за МПС над 10 т, поради намален габарит на пътното платно при км 26+444. Срок до 30.06.2018 г.; \r\nПът III-5004 Граница В. Търново - Дряново - Габрово - граница Ст. Загора от км 10+940 до км 11+550, съвпадащ с ул. Малина в гр. Габрово, поради извършване на строителни дейности е ограничено движението. Отбивен маршрут за квартал Чехлевци: по път III - 5004 - път II - 44 - път III - 4404. Поставена е необходимата сигнализация. Срок до 30.09.2017 г.\r\nРемонтни дейности: \r\nПът III-5004 Чехлевци-Велчевци от км 11+770 до км 11+829 – ремонти дейности на асфалтовата настилка. Движението се осъществява в една лента. Срок до 30.09.2017 г.; път III-5006 Палаузово-Стомонеците при км 7+060 – движение с повишено внимание поради пропаднал участък до ръб асфалтова настилка. Една от лентите за движение е стеснена, поставена е необходимата сигнализация. Срок до 30.09.2017 г.ОПУ-Добрич:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-29 Варна-Добрич-Кардам от км 25+830 до км 43+515 – рехабилитация. Срок до 31.10.2017 г; път II-97 Околовръстен път на гр. Добрич от км 7+824 до км 16+539 786 – движение в една лента, поради частични ремонтни дейности на асфалтовата настилка. Преминаването се регулира от сигналисти. Срок до 31.10.2017 г.; \r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222 Смоличано Пелатиково от км 10+000 до км 14+000 е ограничено движението на товарни автомобили, поради пропадане на част от пътното тяло при км 10+650, км 11+720, км 12+830 и км 13+360. Сигнализирано с пътни знаци. Срок до 02.10.2017 г.\r\nРемонтни дейности: \r\nПът III-107 след Рилския манастир от км 31+350 до км 31+450 пропадане на част от дясната пътна лента и банкета. Движението се извършва двупосочно само в една лента. В участъка скоростта на движение е ограничена до 30 км/час и е сигнализирано с пътни знаци. Срок до 02.10.2017 г; път III-623 Бобов дол-Жедна при км 14+900 – активизирало се свлачище, движението се извършва само в едната лента за движение. Сигнализирано с пътни знаци. Срок 02.10.2017 г. ОПУ-Кърджали:\r\nВременно са въведени следните ограничения за движение на МПС: \r\nПът II-59 Момчилград-Крумовград в участъка от км 17+880 до км 21+400 – движението се извършва по новоизградения обходен път. Срок до 20.12.2017 г.; път ІІІ-5009 Зорница-Бели пласт-Стремци-Черноочене-Кърджали – забранено е движението на товарни МПС над 12 т. Срок до 20.12.2017 г.\r\nОбходен маршрут: по път I-5 Хасково-Кърджали и път III-507 Кърджали-Мост, през с. Мост.\r\nРемонтни дейности: \r\nПът III-5904 Крумовград-Ивайловград от км 11+530 до км 11+760 – движение в една лента, поради извършване на частични ремонтни дейности. Срок до 31.12.2017 г. ОПУ-Ловеч: \r\nВременно са въведени следните ограничения за движение на МПС: \r\nПът III-307 в град Луковит от км 0+000 до км 0+514 – ограничено движение, поради ремонт на пътната настилка на път I-3. \r\nОбходен маршрут: за МПС с обща маса до 5 тона от кръстовището с ул. „Предел“ до път I-3. Обходен маршрут за МПС с обща маса над 5 тона, движещи се по направление Угърчин-Луковит е от центъра на село Тодоричене по общински път LOV 2091 до път I-3. Срок до 11.10.2017 г.; път III-3505 Казачево-Стефаново от км 0+000 до км 8+500 – затворен за движение за МПС над 12 т, поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.09.2017 г.\r\nРемонтни дейности:\r\nПът ІІ-35 разклон с. Слатина-Ловеч от км 30+600 до км 44+100 – движение с повишено внимание, поради полагане на маркировка. Стесняване на една от лентите за движение. Срок 26.09.2017 г.; път ІІІ-402 Борима-Дълбок дол от км 26+000 до км 30+380 – движение с повишено внимание, поради почистване на настилка от кал и профилиране на банкети. Стесняване на една от лентите за движение. Срок до 27.09.2017 г.;ОПУ-Монтана:\r\nВременно са въведени следните ограничения за движение на МПС: \r\nПът ІІІ-112 Дъбова Махала-Смирненски-Славотин-Студено Буче-Монтана и обратно – затворен за МПС над 12 т, поради изпълнение на строително-монтажни работи. Срок до 02.10.2017 г.; път ІІІ-8104 Замфирово-Пърличево от км 7+000 до км 7+700 – ограничено движение на МПС над 12 т, поради пропадане на част от дясната лента и банкета. Движението е двупосочно в едната лента. Скоростта на движение е ограничена до 50 км/ч, и е сигнализирана с пътни знаци. Срок до 02.10.2017 г.\r\nРемонтни дейности: няма.ОПУ-Пазарджик: \r\nВременно са въведени следните ограничения за движение на МПС:\r\nПът III-3704 Пазарджик-Ветрен при км 11+485 в с. Бошуля – забранено движението на тежкотоварни МПС над 10 т. Срок до 18.09.2018 г. \r\nОбходен маршрут: гр. Пазарджик-път I-8-с. Звъничево-Септемврийски ханчета-път III-8402-гр. Септември-кръгово кръстовище с път III-3704-с. Бошуля.\r\nРемонтни дейности: \r\nПът III-843 Велинград-Сърница от км 48+000 до км 53+800 – поетапно затваряне на лява и дясна ленти за движение, поради ремонт на асфалтовата настилка. Срок до 25.09.2017 г.ОПУ-Перник:\r\nВременно са въведени следните ограничения за движение на МПС:\r\nПът ІІІ-637 от с. Мрамор до разклон за с. Лева река – забрана за движение на МПС над 10 т. Срок до 31.10.2017 г.\r\nРемонтни дейности:\r\nПът ІІ-63 Трън-отклонение за с. Туроковци (дясна лента посока Трън-Главановци) от км 49+000 до км 49+050 – движение в една лента, поради изграждане на подпорна стена. Срок до 25.09.2017 г.; ОПУ-Плевен:\r\nВременно са въведени следните ограничения за движение на МПС: \r\nПът ІІІ-118 от км 23+057 до км 24+038 /в чертите на гр. Д. Митрополия/ – ограничено движението за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. \r\nПът ІІІ-301 от км 1+750 /край регулация с. Козар Белене/ до км 5+753 /начало регулация гр. Левски/ – забранява се движението на пътни превозни средства с общо тегло над 7 т.\r\nОбходен маршрут: път III-303 Българене-Малчика-Аспарухово-Левски. \r\nПът ІІІ-304 Изгрев-Трънчовица-Бацова махала-Новачене-Дебово от км 0+030 до км 24+650 – целогодишно е забранено транзитното движение на МПС над 15 т.\r\nОбходен маршрут: по път ІІ-34 Плевен-Никопол.\r\nПът ІІІ-3004 Опанец-Долна Митрополия от км 0+000 до км 6+125 - в района на с. Опанец – целогодишно е забранено транзитно движение на МПС над 3.5 т.\r\nОбходен маршрут: по път І-3 Бяла-Плевен-Ботевград (от п.в. \"КАТ\" на км 88+973 към п.в. на км 95+099). \r\nПът ІІІ-3005 Ясен-Търнене-Градина-в района на с. Ясен от км 1+793 до км 4+223 – целогодишно е забранено транзитно движение на МПС над 3.5 т, осигурен е сигнализиран обходен маршрут; път ІІІ-3005 Ясен-Търнене-Градина-Петърница-Бъркач-Беглеж, в района на с. Беглеж от км 21+062 до км 27+123 – целогодишна забрана за МПС над 8 т.\r\nОбходен маршрут: път ІІІ-3502 Брестовец-Горталово-Беглеж-Бежаново-Ъглен.\r\nПът ІІІ-3006 Радомирци-Рупци-Червен бряг от км 8+904 до км 9+22 – в участъка на свлачище в землището на гр. Червен бряг – целогодишна забрана за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно.\r\nРемонтни дейности: няма.ОПУ-Пловдив: \r\nВременно са въведени следните ограничения за движение на МПС:\r\nПът II-86 Асеновград-Нареченски бани – забранено е движението на МПС с височина над 4 м. през тунелите.\r\nОбходен маршрут: път 866 Кричим-Девин;\r\nПът ІІІ-667 Плодовитово-Първомай-Асеновград при км 6+832 /мост на р. Марица/ – забранено движението на тежкотоварни МПС над 5 т., поради намален габарит на пътното платно на стоманения мост на р. Марица\r\nОбходен маршрут: път ІІ-66 Стара Загора-Поповица и път І-8 София-Пловдив-Свиленград.\r\nПът III-804 Поповица-Болярци – ограничено движение МПС над 12 т, поради намален габарит на пътното платно на мост в Поповица. Срок до 20.12.2017 г.; път III-5802 Тополово-Леново-Поройна в участъка от км 19+287 (край с. Поройна) до км 19+495 (кръстовище с III-667) е затворен – забранено движението на всички МПС. Срок до 20.12.2017 г.; път III-8611 Белица-Загражден–Давидково в участъка от км 13+500 /Държавно ловно стопанство ”Кормисош”, след с. Белица/ до границата с област Смолян при км 18+431 – забранено движението на всички МПС. Срок до 20.12.2017 г.\r\nРемонтни дейности: \r\nПът II-86 Пловдив-Асеновград – движение с повишено внимание съгласно поставените знаци, поради частични ремонтни дейности в банкета. Срок до 20.12.2017 г.; път ІІІ-667 Първомай-Дълбок извор в с. Поройна при км 19+435 /мост над р. Чинар дере/ – движение в една лента съгласно поставена вертикална сигнализация и светофарна уредба, поради ремонтни дейности. Обходен маршрут: през временно изграден път в с. Поройна. Срок до 27.01.2018 г.ОПУ-Разград:\r\nВременно са въведени следните ограничения за движение на МПС:\r\nПът II-49 Търговище-Разград от км 9+800 до км 11+832 и от км 11+942 до км 30+658 /с. Бистра-Разград/-– ограничено движение за всички МПС, поради строително-монтажни дейности. \r\nОбходен маршрут: Търговище-път II-74-с. Въбел-с. Здравец-с. Подгорица-път II-51 с. Дралфа-с. Чудомир-гр. Лозница-път I-2-Разград и обратно. \r\nЗабележка: През затвореният участък ще се пропускат живущите в населените места Манастирско, Трапище и Бистра, поради липса на друга алтернатива за достигане до тях. Срок до 31.10.2017 г.\r\nРемонтни дейности: \r\nПът II-49 Кубрат-Тутракан от км 89+100 до км 98+876 – частични ремонтни дейности на асфалтовата настилка. Срок до 21.05.2018 г.ОПУ-Русе:\r\nВременно са въведени следните ограничения за движение на МПС: \r\nПът ІІІ–202 Русе-Щръклево-Нисово-Кацелово при км 36+945 – аварийно-възстановителни работи на мост до с. Кацелово при км 36+945 над р. Черни Лом. Ограничено е движението на МПС над 10 тона, като едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Участъкът е сигнализиран. Срок до 01.12.2017 г.\r\nРемонтни дейности: \r\nПът III-202 Щръклево-Нисово от км 0+000 до км 6+000 и от км 9+000 до км 12+000 – ремонтни дейности на асфалтовата настилка. Движението се осъществява с повишено внимание. Участъкът е сигнализиран временно. Срок до 24.09.2017 г.; път ІІІ-501 Русе-Басарбово при км 5+976 – авариен ремонт на лява тротоарна конзола на мостово съоръжение. Движението на МПС се извършва в едната лента с пропускателен режим. Участъкът е сигнализиран.Въведено е ограничение на скоростта 40 км/ч. Срок до 01.12.2017 г.ОПУ-Силистра:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-49 Тутракан-Старо село-Кубрат от км 89+100 до км 98+876 – движение в една лента с повишено внимание, спрямо поставената временна сигнализация, поради ремонтни дейности на асфалтовата настилка. Срок до 21.05.2018 г. ОПУ-Сливен:\r\nВременно са въведени следните ограничения за движение на МПС: \r\nПът ІІ-53 с. Бяла-гр. Сливен при км 107+200 – движение в едната лента, поради частично пропадане на асфалтова настилка. Ограничено движение за МПС над 3.5 т. Срок до 30.11.2017 г.\r\nРемонтни дейности: няма. ОПУ-Смолян:\r\nВременно са въведени следните ограничения за движение на МПС: \r\nПът III-8683 Арда-Горна Арда от км 27+000 до км 29+500 – забранено движението на МПС над 10 т, поради пропадане и стесняване на една от пътните ленти. Срок до 31.10.2017 г.\r\nРемонтни дейности: \r\nПът ІІ-86 Чепеларе-Соколовци от км 80+200 до км 94+240 – частични ремонти на пътното платно. МПС да се движат с повишено внимание в свободната лента, съобразно създадената организация на движение. Срок до 06.10.2017 г.; път ІІ-86 Соколовци-Смолян от км 101+900 до км 101+950 – възстановяване и изграждане на пътен насип. Движение с повишено внимание в свободната лента, съобразно създадената организация на движение. Срок до 06.10.2017 г.; път ІІІ-197 Тешел-Девин от км 78+100 до км 78+300 – пропадане на подпорна стена, движението на МПС да се извършва с повишено внимание. Участъкът е сигнализиран с пътни знаци. Срок до 31.10.2017 г.; път ІІІ-865 Лещак-Вехтино от км 3+000 до км 15+150 – изсичане на храсти и косене на тревни площи за видимост. Движение с повишено внимание в свободната лента, съобразно създадената организация на движение. Срок до 29.09.2017 г.; път ІІІ-8611 Белица-Загражден-Оряховец при км 59+250, поради проявление на свлачище и пропаднала лява лента, движението на МПС да се извършва с повишено внимание. Поставена е необходимата вертикална сигнализация. Срок до 31.10.2017 г.; път ІІІ-8632 Баните-п.к. Стоянов мост при км 6+700 – движението на МПС се осъществява в една лента, поради разрушена подпорна стена от каменна зидария и тръбен водосток. Участъкът е сигнализиран с пътни знаци. Срок до 31.10.2017 г.; път ІІІ-8652 Бял извор-Неделино при км 15+780, поради пропадане на пътен банкет и част от пътното платно с дължина 20 м, движението на МПС се осъществява в една лента. Участъкът е сигнализиран с пътни знаци. Срок до 31.10.2017 г.; път ІІІ-8652 Падина-Неделино (Мадан-Златоград) в чертите на гр. Неделино – поради изграждане на мост над р. Неделинска, свързващ ул. „Александър Стамболийски“ и ул. „Напредък“, се затваря движението от км 17+905 до км 17+940.\r\n- Товарните автомобили и транзитното движение да преминават през път III-8652 Па-дина-Неделино-кръстовище при км 17+905 (мост над р. Неделинска)-ул. „Напредък“ и се включват в път III-8652 Неделино-(Мадан-Златоград)-кръстовище при км 19+150 и обратно;\r\n- За всички останали МПС по път III-8652 Падина-Неделино-кръстовище при км 17+905 (мост над р. Неделинска)-през ул. Напредък-ляво съществуващ мост и се включват в път III-8652 (Мадан-Златоград)-кръстовище при км 18+150 и обратно. Срок до 25.09.2017 г.; път ІІІ-8683 Рудозем-Смолян-Чокманово при км 2+030, поради проявление на свлачище и пропаднала лява лента, движението на МПС се извършва с повишено внимание. Поставена е необходимата вертикална сигнализация. Срок до 31.10.2017 г.ОПУ-София:\r\nВременно са въведени следните ограничения за движение на МПС: \r\nПът ІІ-18 /СОП/ от 08:00 ч. до 18:00 ч. на 25.09.2017 г. и 26.09.2017 г., от км 26+610 до км 31+416 се затварят изпреварващите ленти на двете платна в участъците от км 27+310 до км 28+310 – ляво платно и от км 28+900 до км 28+900 – дясно платно, поради ремонтни дейности. Движението се осъществява в активните ленти; път ІІ-82 Костенец-Самоков от км 0+000 до км 39+176 – забранява се транзитното движение на товарни МПС с обща маса над 10 т в двете посоки. Срок до 30.09.2017 г; \r\nпът ІІІ-3701 в участък от км 16+600 /край с. Ямна/ до км 22+300 /г-ца ОПУ Ловеч/ – затворен, поради свлачища. Срок до 30.09.2017 г.\r\nОбходен маршрут: път II-37 /Етрополе/-Лъга-Джурово-път I-3 /Джурово-Ябланица/-граница ОПУ Ловеч-път III-358 /Ябланица-Гложене/-път III-3701/ Гложене-Черни Вит/;\r\nпът ІІІ-8001 Беренде извор-Беренде от км 4+700 до км 9+410 – забранено е движението на МПС, поради намален габарит на пътното платно. Срок 01.09.2018 г.; път ІІІ-8102 Чибаовци-Свидня от км 10+000 до км 16+750 – затворен участък, поради активирали се свлачища. Срок до 30.09.2017 г.\r\nОбходен маршрут: до Чибаовци да се ползва път II-81; до Бучин проход-път III-164 Бучин проход-Искрец-Свидня. \r\nРемонтни дейности: няма.ОПУ-Стара Загора:\r\nВременно са въведени следните ограничения за движение на МПС: \r\nПът II-55 прохода на Републиката – затворен за МПС над 12 т. \r\nОбходен маршрут: Котленски проход. Срок до 15.11.2017 г.\r\nПът II-55 Гурково-В. Търново – затворен за преминаване на МПС в гр. Гурково. \r\nОбходен маршрут: \r\n- Движението на МПС до 12 т в посока север-юг преминава по път II-55 /Проход на Републиката/ до км 55+800, където да се отклонява през четвъртокласния път IV- 53438 Димовци-Николаево до кръстовището с подбалканския път I-6:\r\n- Движението на МПС до 12 т в посока юг-север се пренасочва по градската улична мрежа на гр. Гурково. Срок до 15.11.2017 г.\r\nПът ІІІ-807 затворен мост над р. Марица при км 7+600 в с. Скобелево.\r\nОбходни маршрути:\r\n- път ІІ-66 Поповица-Плодовитово-Първомай-Скобелево;\r\n- път ІІ-66 Чирпан-Плодовитово-Първомай-Скобелево;\r\n- Скобелево-Първомай-Плодовитово-път ІІ-66.\r\nПът ІІІ-5031 Опан-Гълъбово – забранено движението на МПС над 10 т. \r\nОбходен маршрут: път І-5 Стара Загора-Димитровград и път ІІІ-554 Раднево-Гълъбово;\r\nпът III-5007 Зимница-Ветрен, от км 11+500 до км 12+500. Движението на МПС се осъществява в една от лентите за движение.\r\nРемонтни дейности: няма.ОПУ-Търговище:\r\nВременно са въведени следните ограничения за движение на МПС:\r\nПът II-49 Търговище-Разград от км 9+800 до км 11+832 и от км 11+942 до км 30+658 – ограничено движение за всички МПС, поради строително-монтажни дейности. \r\nОбходен маршрут: път II-74 /Търговище-Попово/-с. Въбел-с. Здравец-с. Подгорица- път II-51 -гр. Лозница-път I-2 /Разград-Шумен/-Разград и обратно. Срок до 31.10.2017 г.\r\nПът III-4082 Капище-Банковец от км 0+000 до 11+300 – ограничено е движението на МПС над 3,5 т, поради ремонтни дейности на мостово съоръжение. Срок до 30.09.2017 г.\r\nРемонтни дейности: няма.ОПУ-Хасково:\r\nВременно са въведени следните ограничения за движение на МПС:\r\nПът III-5009 Козлец-Кърджали от км 0+000 до км 26+080 – ограничено е движението на МПС над 12 т. Срок до 20.12.2017 г.\r\nРемонтни дейности: няма.ОПУ-Шумен:\r\nВременно са въведени следните ограничения за движение на МПС: \r\nПът ІІІ-731 Радко Димитриево-Друмево – ограничено движение на МПС над 10 т., поради свлачищни процеси. Срок до 21.05.2018 г.\r\nОбходен маршрут: Шумен-Овчарово-Друмево.\r\nРемонтни дейности: няма.ОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008 Елхово-Изгрев от км 2+440 до км 2+560 – затворен за движение, поради компрометирано експлоатационно състояние на дървен мост над р. Тунджа. Движението е пренасочено по изграден обходен път до моста с ограничение на скоростта до 30 км/ч. Срок до 31.12.2017 г.\r\nРемонтни дейности:\r\nПът ІІІ-7008 с. Малък Манастир-с. Голям Манастир от км 18+059 до км 18+127 – движението е пренасочено само в едната лента, поради пропаднала настилка и пропаднал насип. Срок до 31.12.2017 г. : Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път II-16 Ребърково-Своге-Нови Искър; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2017.09.24", "title": "Актуална пътна обстановка"}
{"url": "http://www.focus-news.net/news/2017/09/24/2439103/sport-yuventus-pobedi-torino-s-40-borbata-v-italiya-se-ozhestochava.html", "text": "Ювентус победи Торино с 4:0 в торинското дерби от 6-ия кръг на италианската Серия „А“, играно на Ювентус стейдиъм в Торино. Два гола за победата отбеляза Пауло Дибала, а по един добавиха Миралем Пянич и Алекс Сандро. По-рано, в мачовете този кръг, Рома победи Удинезе с 3:1, а Наполи се справи с новака СПАЛ 2013 с 3:2, в гостуването си в Реджо Емилия. Във временното класиране начело е Наполи с пълен актив от 18 точки, колкото има и Ювентус, но с по-лоша голова разлика, а трети е Интер с 13 точки и мач по-малко.", "date": "2017.09.24", "title": "Спорт: Ювентус победи Торино с 4:0, борбата в Италия се ожесточава"}
{"url": "http://www.focus-news.net/news/2017/09/24/2439104/predstoyashti-sabitiya-v-stranata-za-24-septemvri-agentsiya-fokus.html", "text": "***\r\nВицепрезидентът Илияна Йотова ще вземе участие в откриването на храм „Сурп Агоп“ в град Ямбол. След церемонията по освещаването и тържествения молебен, отслужени от архиепископ Езрас Нерсисян вицепрезидентът ще произнесе слово. \r\n***\r\nОт 12:30 ч. на площад „Александър Батенберг” (Градската градина пред Народния театър) ще се проведе благотворителен мотопоход на джентълмените в подкрепа на мъжете с рак на простатата. Събитието се организира от Gentleman Riders Bulgaria съвместно с Федерация \"Български пациентски форум\" и се осъществява с подкрепата на Astellas. \r\n***\r\nОт 10.00 до 14.00 часа, в Приморския парк пред Пантеона, ще се проведе кампанията под надслов „Почисти и прочети“. \r\n***\r\nОт 10.00 до 20.00 часа в рамките на инициативата „Нощ на Самоводската чаршия“ продължава изложението на занаятчии от страната.\r\n***\r\nОт 10.00 часа ще се състои откриването на Европейската седмица на спорта. Инициативата е в партньорство с Министерството на спорта под мотото „BeActive“.\r\n***\r\nОт 10.30 до късно вечерта Свищов ще се състоят различни събития, част от празничната програма на „Свищовски лозници“.\r\n***\r\nОт 09.00 часа в общински младежки център „Захари Стоянов“, град Добрич\r\nще се проведе форумът „Добрич в бъдеще време 2.0”. \r\n***\r\nОт 15.00 часа на стадион „Бончук” ще се състои демонстративен футболен мач между отборите на „Марек” и „Левски”. \r\n*** \r\nОт 12.00 часа в квартал „Гарата“ на село Варвара при недовършената детска площадка ще се проведе мирно събрание-протест срещу управлението на кмета на община Септември.\r\n***\r\nОт 12.00 часа жители от Община Септември организират протест на главния път Пазарджик – Велинград в с. Варвара, за да изразят за пети път недоволството си срещу начина на управление на кмета Марин Рачев.\r\n***\r\nОт 16.00 часа от сдружение „Граждани за Севлиево“ ще блокират главен път София-Варна в участъка на разклона за село Богатово, информираха от организацията. Причината е водният режим в общината.\r\n***\r\nОт 15.00 часа на бул. „България“ в Смолян  ще се проведе специализирана операция EDWARD по повод Европейския ден без загинали на пътя. \r\n*** \r\nВ Младежкия дом ще се състоят полуфинал, финал и закриване на Национално състезание по Дебати в Шумен - „ШУМЕН WSC 2017.", "date": "2017.09.24", "title": "Предстоящи събития в страната за 24 септември (Агенция „Фокус“)"}
{"url": "http://www.focus-news.net/news/2017/09/24/2439105/mvnr-preduprezhdava-da-ne-se-patuva-do-rio-de-zhaneyro-do-normalizirane-na-obstanovkata-v-grada.html", "text": "Министерството на външните работи на Република България и посолството ни в Бразилия предупреждават сънародниците ни, които възнамеряват да пътуват до Рио де Жанейро, да се въздържат от посещение на града до нормализиране на обстановката. Онези, които се намират в града, да се въздържат от визита на Леблон, Ипанема и Копакабана, както и на райони, в които вчера вечерта (през нощта българско време) е имало сблъсъци между организирани наркобанди и силите на реда. Това съобщиха от пресцентъра на МВнР.\r\nВ края на миналата седмица кризата със сигурността в града се изостри неимоверно. Ожесточени престрелки между организираните банди и полицията се водят в най-голямата фавела на Рио – Росиня. Тя е в непосредствена близост до най-посещаваните от туристи райони в южната част на града – Леблон, Ипанема и Копакабана. Междувременно войната между наркоклановете се разпространи и в другите осем големи фавели на града.\r\nВъпреки че на 28 юли армията излезе на улиците на Рио, за да подпомогне полицията в борбата с организираната престъпност, силите на реда не са в състояние към момента да овладеят ситуацията.\r\nПосолства и консулства в Бразилия започнаха да предупреждават своите граждани за ограничаване на пътуванията до Рио де Жанейро заради нарковойната. във връзка със ситуацията, могат да се свържат с посолството ни в Бразилия на телефон +55 61 32236193, както и на дежурния телефон в извънработно време +55 61 86023360.", "date": "2017.09.24", "title": "МВнР предупреждава да не се пътува до Рио де Жанейро до нормализиране на обстановката в града"}
{"url": "http://www.focus-news.net/news/2017/09/24/2439106/kitayski-eskperti-zemetresenieto-v-severna-koreya-ne-e-v-sledstvie-ot-yadren-opit.html", "text": "Земетресението с магнитут от 3.5 по скалата на Рихтер, което бе усетено в Северна Корея в събота, не е причинено от ядрен опит на Пхенян, заявиха от Агенцията по сеизмична активност на Китай, предава AFP. \r\n“Инцидентът не е причинен от ядрена експлозия, а има характерна на природно земетресение“, се казва съобщението. \r\nСтановището идва скоро след като международни експерти изразиха мнение, че земетресението може да вторичен трус, причинен от ядрените опити на Пхенян, припомнят от агенцията.  Цанко Цолов", "date": "2017.09.24", "title": "Китайски ескперти: Земетресението в Северна Корея не е в следствие от ядрен опит"}
{"url": "http://www.focus-news.net/news/2017/09/24/2439107/nimh-oblachnostta-shte-e-razkasana-no-shte-se-zadarzhi-pochti-bez-valezhi.html", "text": "Днес облачността ще е разкъсана, след обяд – предимно значителна, но ще се задържи почти без валежи. По-късно през деня ще духа до умерен запад-северозападен вятър, който до вечерта ще отслабне. Максималните температури ще са между 21° и 26°. Такава е прогнозата за времето на Националния институт по меторология и хидрология (НИМХ) към БАН, съобщи за Агенция „Фокус” дежурният синоптик Георги Цеков. Атмосферното налягане  е малко по-високо от средното за месеца И през деня бавно ще се повишава.\r\nНад Черноморието ще бъде предимно слънчево. Максималните температури ще бъдат 22°-25°, близки до температурата на морската вода. Вълнението на морето ще бъде 1 - 2 бала.\r\nНад планините облачността ще е разкъсана, след обяд предимно значителна,  по билата ще е мъгливо. Почти без валежи. Ще духа умерен, по билата и временно силен запад-северозападен вятър, който привечер ще отслабва и ще се ориентира от юг-югозапад. Максималната температура на височина 1200 метра ще е около 14°, на 2000 метра – около 6°.", "date": "2017.09.24", "title": "НИМХ: Облачността ще е разкъсана, но ще се задържи почти без валежи"}
{"url": "http://www.focus-news.net/news/2017/09/24/2439108/the-guardian-situatsiyata-v-puerto-riko-se-vloshava.html", "text": "Хуманитарната криза в Пуерто Рико се влошава, съобщиха в събота местни власти, пише The Guardian. Множество градове са оставени без вода, електричество или достъп до комуникации след като урагана „Мария“ удари страната. \r\nКметове се срещнаха с губернатора на острова, за да поискат спешна доставка на належаща помощ. В част от градовете болниците са препълнени, цели квартали и градове са откъснати от света. \r\nТамошните власти напомнят, че ок. 15 хил. души са настанени във временни убежища, като не е известно колко време ще отнеме възстановяването на тежко повредената електрическа мрежа.   Цанко Цолов", "date": "2017.09.24", "title": "The Guardian: Ситуацията в Пуерто Рико се влошава"}
{"url": "http://www.focus-news.net/news/2017/09/24/2439109/vitseprezidentat-iliyana-yotova-shte-vzeme-uchastie-v-otkrivaneto-na-hram-surp-agop-v-grad-yambol.html", "text": "Вицепрезидентът Илияна Йотова ще вземе участие в откриването на храм „Сурп Агоп“ в град Ямбол. Това съобщиха от прессекретариата на държавния глава. След церемонията по освещаването и тържествения молебен, отслужени от архиепископ Езрас Нерсисян, в 12.00 часа вицепрезидентът ще произнесе слово.", "date": "2017.09.24", "title": "Вицепрезидентът Илияна Йотова ще вземе участие в откриването на храм „Сурп Агоп“ в град Ямбол"}
{"url": "http://www.focus-news.net/news/2017/09/24/2439110/api-dvizhenieto-v-tunel-vitinya-na-avtomagistrala-hemus-v-posoka-sofiya-shte-se-izvarshva-v-dve-lenti.html", "text": "Движението в тунел „Витиня“ на автомагистрала „Хемус“ в посока София ще се извършва в две ленти. При необходимост, за да се избегне задръстване, от км 35 част от трафика ще се пренасочва по път I-1 Ботевград – София до пътен възел „Витинска Река“. Ремонтираната тръба, в посока Варна е отворена за движение. Това съобщиха от пресцентъра на Агенция „Пътна инфраструктура”. От агенцията препоръчват на водачите, пътуващи от Северозападна България – от градовете Видин, Монтана и Враца, да използват прохода „Петрохан“ и пътя през Искърското дефиле, за да избегнат натоварения трафик по автомагистрала „Хемус“.\r\nДвижението по автомагистрала „Тракия“ е без ограничения. Не се извършват ремонтни дейности. Препоръчваме на водачите да използват и подбалканския път в посока София.\r\nЗа улеснение на трафика през Владая и повишаване на пътната безопасност от 10.00 до 20.00 часа днес на път I-1 (Е-79) ще има две ленти за влизащите в София. По този начин пристигащите в столицата шофьори ще могат да пътуват по-удобно и безопасно. Препоръчваме на шофьорите да използват алтернативния маршрут на първокласния път през Владая - автомагистрала „Люлин“.\r\nПри възможност пътуващите към София в неделния ден е препоръчително да тръгнат на път по-рано. Апелираме водачите да шофират внимателно и със съобразена скорост, да не предприемат резки маневри и да спазват ограниченията, пътната сигнализация и указанията на „Пътна полиция“, която следи и предприема необходимите действия за организацията на движението.\r\nОт 14.00 до 20.00 часа ще бъде ограничено движението на камионите над 12 тона по автомагистралите и най-натоваренитe пътища. Целта е повишаване на безопасността, увеличаване на пропускателната способност на инфраструктурата и спокойно пътуване на шофьорите в края на трите почивни дни около Деня на Независимостта на България.\r\nОграничено ще е преминаването на камионите над 12 тона по следните участъци от републиканската мрежа:\r\n· автомагистралите;\r\n· път I-1 с. Ребърково - Ботевград, като движението се пренасочва по път II-16 Ребърково - Своге - София;\r\n· път I-1 - етапна връзка на лот 2 на АМ „Струма“ при Благоевград - ГКПП „Кулата“;\r\n· път I-4 п. в. „Коритна“ - Велико Търново - Шумен;\r\n· път I-5 Русе - Велико Търново;\r\n· път I-8 ГКПП „Калотина“ – София;\r\n· път I-9 Варна - Бургас;\r\n· път II-18 Околовръстен път на град София;\r\n· път II-99 Бургас - Царево.\r\nЗабраната не важи за МПС, превозващи бързоразвалящи се хранителни продукти и товари на температурен режим, живи животни и опасни товари (ADR).\r\nКарта с временната организация на движението по участъците от републиканската пътна мрежа в празничните дни през 2017 г.", "date": "2017.09.24", "title": "АПИ: Движението в тунел „Витиня“ на автомагистрала „Хемус“ в посока София ще се извършва в две ленти"}
{"url": "http://www.focus-news.net/news/2017/09/24/2439111/sofiya-vavezhda-se-vremenna-organizatsiya-na-dvizhenieto-za-provezhdane-na-svatbeno-tarzhestvo.html", "text": "Въвежда се временна организация на движението за провеждане на сватбено тържество, съобщиха от пресцентъра на Столична община. От 08.00 до 24.00 часа се забранява престоят и паркирането на пътни превозни средства, с изключение на колите на гостите на мероприятието, както следва: \r\n- на пл. „Николай Гяуров”; \r\n- на ул. „Московска” между ул. „Г.С. Раковски” и бариерата на английското посолство.", "date": "2017.09.24", "title": "София: Въвежда се временна организация на движението за провеждане на сватбено тържество"}
{"url": "http://www.focus-news.net/news/2017/09/24/2439112/sbs-brazilskite-vlasti-razpolozhiha-pochti-hilyada-voynitsi-v-rio-de-zhaneyro.html", "text": "Бразилските власти бяха принудени да разположат контингент от ок. хиляда войници в един от кварталите на Рио де Жанейро, след като в продължение на седмица наркотрафиканти бяха установили контрол над района и водеха престрелки с полицията, съобщава aвстралийската медия SBS. \r\nСпоред официално съобщение, правителството отново контролира напълно региона, като в процеса на престрелките са арестувани петима гангстери, както и един от наркобароните. \r\nОт командването на армията съобщават, че ще останат колкото е нужно.\r\nПо-рано българското външно министерство предупреди гражданите да не пътуват до града докато не се успокои обстановката.  Цанко Цолов", "date": "2017.09.24", "title": "SBS: Бразилските власти разположиха почти хиляда войници в Рио де Жанейро"}
{"url": "http://www.focus-news.net/news/2017/09/24/2439113/veliko-tarnovo-se-vklyuchva-za-treta-poredna-godina-v-initsiativata-evropeyska-sedmitsa-na-sporta.html", "text": "За трета поредна година Велико Търново се включва активно в Европейската седмица на спорта, съобщиха от пресцентъра на Общината. Инициативата е в партньорство с Министерството на спорта под мотото „BeActive“. Официалното откриване ще се състои в 10.00 часа. В спортен комплекс „Ивайло“, в многофункционалната спортна зала в двора на СОУ „Емилиян Станев“ и в зала „Сава Величков“ са предвидени множество занимания както за активно спортуващи така и за родители, деца и младежи, тепърва избиращи спорта, с който биха искали да се занимават в бъдеще. На откритата лекоатлетическа писта ще се проведат щафетни игри и състезателни пробези за активно занимаващи се и любители. \r\nОфициалният терен на стадиона ще приеме открито занимание по футбол за деца от школата на Футболен клуб „Етър ВТ“, както й мачове на „Футбол 7“ и „Футбол 9“. Предвидена е и среща на треньорите с родители на деца, които желаят да започнат тренировки по футбол. \r\nВ южните зали ще има открити занимания по художествена гимнастика, борба, спортна гимнастика, баскетбол и шахмат. Тренировки по борба ще има и в северната зала на комплекса, боксьорите също ще излязат на ринга. Мултифункционалната спортна зала до СОУ „Ем. Станев” ще приеме заниманията по бадминтон, а зала „Сава Величков“ ще стане център на хандбал и волейбол.\r\nЗа участващите деца Министерството на спорта осигурява тениски, волейболни, футболни и баскетболни топки, комплекти за бадминтон.", "date": "2017.09.24", "title": "Велико Търново се включва за трета поредна година в инициативата „Европейска седмица на спорта“"}
{"url": "http://www.focus-news.net/news/2017/09/24/2439114/euractiv-bitkata-na-izborite-v-germaniya-e-za-tretoto-myasto.html", "text": "В продължение на месеци бе сигурно, че германският канцлер Ангела Меркел ще остане на позицията си след изборите в неделя. Това, което избирателите ще определят е коя от другите формации освен Съюза (ХДС/ХСС) ще участва в правителството и кои партии ще са в опозиция, пише Euractiv.\r\nСлед обширната си кампания, се очаква Мартин Шулц, кандидатът на Германска социалдемократическа партия (ГСДП) да заеме второто място в гласуването.\r\nТова оставя четирите по-малки партии „Алтернатива за Германия“, „Зелените“, „Левица“ и „Свободна демократическа партия“ в битка за третото място. \r\nИзборите започват ок. девет часа българско време.  Цанко Цолов", "date": "2017.09.24", "title": "Euractiv: Битката на изборите в Германия е за третото място"}
{"url": "http://www.focus-news.net/news/2017/09/24/2439115/denyat-24-septemvri-v-balgarskata-istoriya.html", "text": "2008 г.\r\nПрезидентът на Република България присъжда орден „Стара планина“ втора степен на Кирил Сандов, „за изключително големите му заслуги за развитието на българската икономика и по повод 75 години от рождението му.“.\r\n1992 г.\r\nСтефан Савов подава оставка като председател на 36-то Народно събрание.\r\nСтартира първото частно радио FM+. Радио FM+ е първото частно радио в България, първата електронна медия член на Българския форум на бизнес лидерите, основан от принц Чарлс. Радиото получава лицензия на 24 септември и започва излъчване в 17:16 часа на 15 октомври 1992 г. с песента „Радио Га га” на Queen. През 1994 г. стратегически партньор на Радио FM+ става британската радио групировка GWR и се поставя началото на радиомрежата FM+ Group, която днес включва 12 радиостанции в България. От 15 октомври 2005 г. Радио FM+ има нов партньор - американската компания Еммис Комюникейшънс Корпорейшън. Председател на Борда на директорите е Петър Пунчев.\r\n1937 г.\r\nЗапочват „Големите царски маневри\" в района на гр. Попово. Това са първите оперативни учения на българската войска след края на Първата световна война.\r\n1925 г.\r\nБългарското правителство депозира молба в ОН за отпускане на бежански заем от 3 000 000 английски лири.\r\n1918 г.\r\nГермания, Австро-Унгария и Турция предават кондоминиума на Северна Добруджа на България. Те целят по този начин да подтикнат българската съпротива срещу Антантата, но България не успява да поеме управлението.\r\n1916 г.\r\nВойските на 11-а армия (бившата Първа българска армия) получават задача да не допускат противников пробив на фронта от Охридското езеро до Кавадарци (Македония).\r\n1915 г.\r\nПо време на Първата световна война (1914-1918 г.) военният министър генерал-майор Никола Жеков е назначен за главнокомандващ на Действащата армия.\r\nНикола Тодоров Жеков е роден на 25 декември 1864 г. в гр. Сливен. Той е военен и държавен деец, генерал от пехотата. През 1887 г. завършва Военното училище в гр. София, след което продължава образованието си във Военната академия в Торино (Италия). Никола Жеков участва като доброволец в Сръбско-българската война (1885 г.). По време на Балканската война (1912-1913 г.) е началник-щаб на Втора армия. От 5 август до 1 октомври 1915 г. е военен министър. След въвличането на България в Първата световна война (1914-1918 г.) е назначен за главнокомандващ на българската армия. Краят на войната го заварва на лечение във Виена. Въпреки че е уверен, че ще бъде съден като един от виновниците за втората национална катастрофа, се завръща обратно в страната. Уволнен е от армията и е съден заедно с останалите министри от кабинета на д-р В. Радославов. Между двете войни той се изявява като общественик и публицист. Негови съчинения: са \"Българското войнство\" (1878-1928 г.), \"Войната като обществено явление\" (1931 г.) и др. След идването на Хитлер на власт Жеков е един от пропагандаторите на идеята за тясно политическо и военно сътрудничество с Третия райх. Никола Жеков умира на 1 ноември 1948 г.\r\n1895 г.\r\nПо инициатива на Димитър Ризов в гр. София е организирано тържествено честване на 25-годишна творческа дейност на Иван Вазов. Димитър Ризов е роден през 1862 г. в гр. Битоля. Той е обществен деец, дипломат, публицист и журналист. Развива активна публицистична и журналистическа дейност. Редактор е на в. \"Самозащита\", \"Македонский глас\", \"Независимост\". Публикува материали във вестник \"Независима България\", \"Марица\", \"Балкан\" и др. Автор е на спомени и брошури: \"Княз Батенберг и Съединението\", \"Разлагающа се и възрождающа се България\", \"Етнография на Македония\" и др. Димитър Христов Ризов умира през 1918 г.\r\n1877 г.\r\nПо време на Руско-турската война (1877-1878 г.) се провежда съвещание, под ръководството на император Александър II, което отхвърля предложението за изтегляне на руската армия на север от река Дунав.\r\nАлександър II е руски император от 1855 г. до 1881 г. Той е от Романовската династия, син на Николай I. На 19 февруари 1861 г. Александър II отменя крепостното право. Той се стреми да разшири руското влияние над Балканите. След Априлското въстание (1876 г.) на 12 април 1877 г., под натиска на широкото обществено движение в защита на българския народ, императорът подписва в Кишинев Манифест за обявяване на Руско-турската война.\r\n1872 г.\r\nВ българския храм в Цариград се прочита разпространеното из цяла България послание на Антим I срещу схизмата. Отправени са послания и до всички православни църкви.\r\nСхизмата е наложена след като на 11 май 1872 г. при тържествена служба в храм “Св. Стефан” в Цариград Българската църква е провъзгласена за самостойна. В Цариград е свикан събор и на 16 септември 1872 г. Вселенската патриаршия обявява новосъздадената Българска екзархия за схизматична (отцепила се от нея). На 22 февруари 1945 г. Вселенската патриаршия официално признава БПЦ за пълноправен член на православното семейство.\r\n1767 г.\r\nБратството на Хилендарския манастир взема решение съхраняваната в Хилендар част от Христовия кръст да бъде разделена на две - едната половина да остане завинаги в манастира, а частици от другата “да бъдат разнасяни за манастирските нужди от определени монаси по света”. Решението е подписано и от Паисий Хилендарски.\r\nПаисий Хилендарски е роден през 1722 г. През 1745 г. става монах в Хилендарския манастир, където брат му Лаврентий е игумен. През 1761 г. започва да пише \"История славянобългарска\", а година по-късно завършва труда си в Зографския манастир. От историята на Паисий Хилендарски са известни около 40 преписа и поправки. Оригиналният ръкопис на историята (пазен в Зографския манастир) е издаден от Й. Иванов през 1914 г. По-важни преписи са: Котленският, направен по оригинала от поп Стойко Владиславов (Софроний Врачански) през 1765 г. (пазен в Народната библиотека) и Самоковският препис - от 1771 г. (пазен в библиотеката на Св. Синод - София).\r\n1689 г.\r\nБългарски доброволци се включват в австрийската атака на Ниш (по време на Австро-турската война 1683-1699 г.), командвана от маркграф Лудвиг Вилхелм фон Баден, командир на австрийските контингенти на Балканите. Градът е превзет същия ден. В сражението като редовни части на австрийска войска са включени два български отряда, командвани от Георги Пеячевич и Богдан Маринов.На тази дата са родени:\r\n1946 г.\r\nРоден е Атанас Киров – български състезател по вдигане на тежести. Той е световен шампион 3 пъти (1973 г., 1974 г., 1975 г.) и вицешампион през 1969 г. в категория 56 кг. Киров е четирикратен европейски първенец през 1969 г., 1973 г., 1974 г., 1975 г., 2 пъти е световен рекордьор.\r\n1927 г.\r\nРоден е Ранко Стефанов Дюлгеров – български оперен певец (бас). Дюлгеров следва право в СУ (1946-1948 г.). Учи пеене при С. Събев (1948-1950 г.) и във вокалната студия на Хр. Бръмбаров (1958 г.). От 1948 г. работи във Варненската опера.\r\nПо-известни роли: Дон Базилио (\"Севилският бръснар\" от Дж. Росини), Дон Алфонсо (\"Така правят всички\" от В. А. Моцарт), Мефистофел (\"Фауст\" от Гуно), Мелничарят (\"Русалка\" от А. С. Даргомижки), Княз Игор (\"Княз Игор\" от А. Бородин), Борис Годунов (\"Борис Годунов\" от М. Мусоргски), Мендоза (\"Годеж в манастира\" от С. Прокофиев), Куцар (\"Албена\" от П. Хаджиев) и др.\r\n1879 г.\r\nРоден е Атанас Михов (А. М. Марков) – български художник. Завършва живопис в Държавното рисувателно училище в София (днес Художествена академия) при Ярослав Вешин (1905 г.). Работи като учител в Силистра, Разград, Русе, София. Рисува пейзажи: “Край Силистра” (1909 г.), “Утро в Рила” (1937 г.), “Пред Пирин” (1942 г.), “Мальовица” (1946 г.), “Рилски езера” (1950 г.), “Баташката църква” (около 1906 г.). От 1905 г. до 1909 г. Михов разработва битови сюжети, а по време на Първата световна война - картини на военни теми. Атанас Михов умира през 1975 г.\r\n1860 г.\r\nРоден е Янко Иванов Сакъзов – български общественик, политик, публицист, един от лидерите на БРСП (об.) - партията на т. нар. широки социалисти. Учи в Русия (1878-1881 г), в Германия (1881-1883 г.), в Лондон (1883 г.) и в Париж (1884 г.). Известно време Янко Сакъзов е учител по естествени науки и история в Шумен, където работи заедно с Димитър Благоев. С група земеделци се противопоставя на изменението на член 17 от Конституцията. През 1912 г. Сакъзов протестира в Камарата срещу изключително военния характер на Балканския съюз, като предупреждава, че личния режим ще доведе до сблъсъци между съюзниците. През Първата световна война се застъпва за пълен неутралитет на България. Лидерът на БРДСП (о), до края на живота си е член на нейния централен комитет и представя партията в международните социалистически организации. Янко Сакъзов е министър на търговията, промишлеността и труда в правителството на Т. Теодоров (19.10.1918 г. - 6.10.1919 г.) и прокарва 8-часовия работен ден. Той изпълнява различни дипломатически мисии в чужбина. Сакъзов е един от първите депутати социалисти в НС. Народен представител е в VII (1893-1894 г.), VIII (1894-1896 г.), ХII (1902-1903 г.), ХV-ХIХ (1911-1923 г.), ХХI-ХХIII (1923-1934 г.) ОНС. След Деветнадесетомайския преврат 1934 г. Янко Сакъзов е в легалната опозиция. Автор е на книгите “Цезаризъм или демокрация” (1903 г.), “Българите в своята история” (1917 г.) и др. Съчинения: “Поглед върху новата история на България и мястото на българските социалисти” (1906 г.), “Против монархията - в защита на републиката” (1946 г.). Янко Иванов Сакъзов умира на 2 февруари 1941 г. в София.\r\n1859 г.\r\nРоден е генерал-лейтенант Радко Димитриев – началник щаб на армията (1904 – 1907 г.), командващ 3-та армия (1912- 1913 г.), помощник-главнокомандващ (1913 г.). Завършва военното училище в гр. София и военна академия в Русия. Той е един от главните инициатори за свалянето на княз Александър I, след което емигрира в Русия, служи в Кавказ. След завръщането си в България (1898 г.) е началник-щаб на армията, след това - началник на Трета военна област, а в Балканската война (1912 г.) поема командването на Трета армия. Под негово командване е спечелено сражението на позицията Люлебургас - Бунар Хисар (15-19 октомври); командва съединените Първа и Трета армия и при атаката на Чаталджанската позиция (4 ноември ст. ст.). В Междусъюзническата война замества ген. Михаил Савов на поста помощник-главнокомандващ. По време на Първата световна война постъпва в руската армия, където командва последователно 8-и и 2-и сибирски корпус, 3-а и 12-а армия в Галиция, на р. Сан, ок. Лвов и пр. През 1917 г. е натоварен с отбраната на фронта Рига - Двина, където са най-тежките боеве. След революцията в Русия, след като отказва заедно с други генерали да приеме длъжност в болшевишката армия, е разстрелян. Неговото име носи с. Радко Димитрово (Шуменска община).На тази дата умират:\r\n2003 г.\r\nПри тежка катастрофа край Сяр, Гърция, умира езиковедът проф. д-р Благой Шклифов (1935 – 2003). Роден е в с. Черешница (на гръцки Поликерасос), Костурско. По време на Гражданската война в Гърция е евакуиран в Унгария, където завършва средното и висшето си образование – руска и българска филология. През 1964 г. се мести в София, от 1971 г. е на работа в Института за български език при БАН. Езиков консултант е на филма „Мера според Мера”. Проф. Шклифов умира внезапно при съмнителни обстоятелства, след тежка катастрофа по време на научна експедиция в Егейска Македония, Гърция. Автор е на „На кол вода пиехме” – Записки за Христовите мъки на българите в Егейска Македония през ХХ век.\r\n1979 г.\r\nУмира Иван Остриков – български писател и драматург. Той е роден през 1929 г. Завършва право през 1952 г. и икономика през 1953 г. в София. Остриков работи като икономист и адвокат. В периода 1963-1971 г. е редактор в списание „Септември\".\r\nАвтор е на книгите: \"На разсъмване\" (пиеса, 1958 г.), \"Грижата за ангелите\" (пиеса, 1962 г.), \"Денят започва от среднощ\" (разкази, 1962 г.), \"Барикади от чували\" (разкази, 1964 г.), \"Приятелите на Методи\" (пиеса, 1965 г.), \"Цветовете на пламъка\" (разкази, 1965 г.), \"Любовта на Катерина\" (повест, 1967 г.), \"Така изгарят диамантите\" (разкази, 1968 г.), \"Път през ада\" (пиеса, 1969 г.), \"Честност под наем\" (новели, 1970 г.), \"Ширината на океана\" (пиеса, 1971 г.), \"Обща кръв\" (разкази, 1974 г.), \"Голямата любов на голямата ми сестра. Роман\" (1978 г.), \"Границите на любовта\" (1979 г.), \"Моливчета. Роман\" (1981 г.), \"Следователят и брилянтите\" (1981 г.), \"Стоманена игла. Новели\" (1981 г.) и др.\r\n1909 г.\r\nУмира Васил Хаджистоянов Берон – български лекар, книжовник и обществен деец. Той е редовен член на БКД от 1884 г. В периода 1847-1852 г. Берон следва медицина в Мюнхен и Вюрцбург. След Освобождението на България работи в Търново. Основател е на Археологическото дружество в града през 1884 г. Берон е народен представител в Учредителното НС (1879 г.). Автор е на някои от първите български учебници и статии във връзка с просветата и църковния въпрос.За изготвянето на историческата справка на Агенция „Фокус” са използвани следните източници:\r\nЕнциклопедия „България” - Издателство на БАН, 1982 г.;\r\nЕнциклопедия „Британика” (2004 г.);\r\nБольшая Советская Энциклопедия (1970 г.);\r\nФамилна енциклопедия „Larousse”;\r\nИстория на Българите - Късно средновековие и Възраждане - Издателство „Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство „Знание” ЕООД, Книгоиздателска къща „Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща „Труд”, 2003 г.;\r\nИстория на България по дати - Книгоиздателска къща „Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща „Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща „Емас”, 2001 г.;\r\nИстория на Русия - Книгоиздателска къща „Труд”, 2002 г.;\r\nИстория на Османската империя - Издателство „Рива”, 1999 г.;\r\nБългарска енциклопедия, БАН, Книгоиздателска къща „Труд”, 2003 г.;\r\nИсторически бюлетин – на „The New York Times”;\r\nИсторически бюлетин – на „The History Channel”;\r\nИсторически бюлетин – на „World of Quotes”;\r\nИсторически архив на Агенция „Фокус” - отдел „Архив и бази данни” и други.", "date": "2017.09.24", "title": "Денят 24 септември в българската история"}
{"url": "http://www.focus-news.net/news/2017/09/24/2439116/the-independent-shvetsiya-provezhda-nay-mashtabnite-si-voenni-ucheniya-v-poslednite-20-godini.html", "text": "Швеция провежда най-големите си военни учения в последните 20 години, пише The Independent.  Повече от 20 хил. души, подкрепяни от френски и американски военновъздушни сили участват в септемврийската тренировка „Аврора 17“, която се провежда по западното крайбрежие на страната, районите около Стохолм, о. Готланд и Готенберг. \r\nВестникът припомня, че този месец Русия провежда свои тренировки „Запад 2017 г.“ в Беларус, а войски на НАТО имат учения в Украйна.  Цанко Цолов", "date": "2017.09.24", "title": "The Independent: Швеция провежда най-мащабните си военни учения в последните 20 години"}
{"url": "http://www.focus-news.net/news/2017/09/24/2439117/haskovo-2-km-opashka-ot-tovarni-avtomobili-se-e-obrazuvala-na-gkpp-kapitan-andreevo-na-izhod-ot-stranata.html", "text": "На българо-турската граница трафикът е интензивен на всички гранични контролно-пропускателни пунктове, на ГКПП „Капитан Андреево” има 2 км колона от изчакващи товарни автомобили на изход от страната. Това съобщиха от пресцентъра на ГД „Гранична полиция”.\r\nНа българо-сръбската, българо-македонската, българо-гръцката и българо-румънската граница трафикът е нормален на всички гранични контролно-пропускателни пунктове.\r\nФериботът Оряхово – Бекет работи само през деня поради ниското ниво на река Дунав.", "date": "2017.09.24", "title": "Хасково: 2 км опашка от товарни автомобили се е образувала на ГКПП „Капитан Андреево” на изход от страната"}
{"url": "http://www.focus-news.net/news/2017/09/24/2439118/api-remontat-na-trabata-za-sofiya-na-tunel-vitinya-na-avtomagistrala-hemus-zapochva-utre.html", "text": "Ремонтът на тръбата за София на тунел „Витиня“ на автомагистрала „Хемус“ и на съоръжението преди тунела започва утре, 25 септември. Това съобщиха от пресцентъра на Агенция „Пътна инфраструктура”. Движението на леките автомобили и на превозните средства до 10 т ще бъде прехвърлено двупосочно в обновената тръба за Варна, която бе пусната на 20 септември. \r\n\tТежкотоварните МПС над 10 т ще продължат да преминават по задължителния обходен маршрут по път I-1 Ботевград - София. Целта е ремонтните дейности на „Витиня“ да завършат до края на ноември и през зимата по АМ „Хемус“ да се пътува без ограничения от строителни дейности. \r\n\tТежкотоварните превозни средства над 10 т ще преминават по следните маршрути:\r\n\tВ посока Варна движението се отклонява от пътен възел „Витинска река“ при 30-ти километър на автомагистралата по път I-1 София – Ботевград и път II-17 и трафикът за Варна се връща обратно на АМ „Хемус“ при пътен възел „Ботевград“ на 47-ми километър. В посока Видин се преминава по път I-1.\r\n\tЗа пътуващите към София движението се отклонява при 35-ти километър чрез временна връзка по път I-1 Ботевград – София. Трафикът се включва отново в автомагистралата при пътен възел „Витинска река“ при 30-ти километър.\r\n\tЗадължителният маршрут за МПС над 10 т, пътуващи по направлението Видин - София от областите Видин, Монтана и Враца до София е: път I-1 - път II-16 при с. Ребърково - Своге – София, а от Видин и Монтана за София - път II-81 прохода Петрохан;\r\n\tАлтернативен маршрут за МПС над 10 т, пътуващи от областите Велико Търново и Русе до София е: път I-5 Бяла - Велико Търново - Котленски проход - АМ „Тракия“ /или по Подбалканският път I-6/- София;\r\n\tАлтернативен маршрут за МПС над 10 т, пътуващи от областите Ловеч и Плевен до София е: път II-35 Ловеч - Плевен, II-13 Плевен - Кнежа - Борован, II-15 Борован - Враца, I-1 Враца - село Ребърково, II-16 село Ребърково - Своге - София.\r\n\tРемонтните работи в тръбата за София на тунел „Витиня“ предвиждат демонтаж на старите осветителни тела и на носещата конструкция, монтаж на нови конструкция и осветителни тела и захранващи кабели; изграждане на нова електроснабдителна система на осветлението, видеонаблюдение, пожароизвестителна и оповестителна система. Тунелната тръба ще бъде и с нова светофарна инсталация и променливи пътни знаци и т. н. \r\n\tСтроителните дейности на тунел „Витиня“ се изпълняват от „Автомагистрали“ ЕАД по договора за текущо поддържане на автомагистралния участък.", "date": "2017.09.24", "title": "АПИ: Ремонтът на тръбата за София на тунел „Витиня“ на автомагистрала „Хемус“ започва утре"}
{"url": "http://www.focus-news.net/news/2017/09/24/2439119/martin-shults-shte-se-borya-do-poslednata-minuta.html", "text": "Мартин Шулц, кандидат за германски канцлер, издигнат от тамошната Социалдемократическата партия, заяви в навечерието на изборите в неделя, че ще се бори до последната минута, пише европейската редакция на Politico. \r\nШулц е главният противник на сегашния канцлер Ангела Меркел, като повечето от прогнозите го класират на второ място. \r\nНа митинг в Аахен, Шулц заяви, че „това не е изборен ден като всеки друг. Трябва да предотвратим тази страна да получи правителство, което е студено в социален аспект, правителство, което не се интересува за хората“. \r\nСпоред прогноза на агенция INSA, Шулц ще получи 21% от гласовете на неделните избори, като мнозинството от 34% ще даде подкрепата си за Съюза (ХДС/ХСС) и Ангела Меркел. Трети ще са „Алтернатива за Германия“ с 13%, прогнозира още агенцията.  Цанко Цолов", "date": "2017.09.24", "title": "Мартин Шулц: Ще се боря до последната минута"}
{"url": "http://www.focus-news.net/news/2017/09/24/2439120/burgas-profilaktika-na-kontaktnata-mrezha-nalaga-spirane-na-troleybusi-t1-i-t2.html", "text": "Тролейбусни линии Т1 и Т2 няма да бъдат обслужвани днес поради техническа профилактика на въздушно-контактната мрежа и токоизправителните станции. Това съобщиха от пресцентъра на Община Бургас. Пътниците, които разполагат с валидни абонаментни карти за пътуване за тролейбусите, ще могат да ги ползват през трите дни в автобусите по линии №Б11 и №Б12, както следва:\r\n– от „Меден рудник“ в посока ЦГЧ – в участъка от Терминал „Меден рудник“ до спирка „Дунав“;\r\n– от ЦГЧ в посока „Меден рудник“ – в участъка от спирка „Дунав“ до Терминал „Меден рудник“.\r\nПрез трите почивни дни линиите в градския и междуселищен транспорт, обслужвани от Дружеството, ще пътуват с празнични разписания.", "date": "2017.09.24", "title": "Бургас: Профилактика на контактната мрежа налага спиране на тролейбуси Т1 и Т2"}
{"url": "http://www.focus-news.net/news/2017/09/24/2439121/pazardzhik-konstantiyskiyat-episkop-yakov-shte-oglavi-v-nedelya-arhiereyska-sveta-liturgiya-v-hrama-sv-vmchk-georgi-v-selo-ivaylo.html", "text": "С благословението на Негово високопреосвещенство Пловдивския митрополит Николай Негово преосвещенство Константийският епископ Яков ще оглави архиерейска света Литургия в храм „Св. Вмчк Георги” в село Ивайло, Пазарджишка духовна околия на Пловдивска епархия, предаде репортер на Агенция „Фокус”. Литургията ще бъде отслужена от 09.00 часа. \r\nНикола ПЕТКОВ", "date": "2017.09.24", "title": "Пазарджик: Константийският епископ Яков ще оглави в неделя архиерейска света Литургия в храма „Св. Вмчк Георги” в село Ивайло"}
{"url": "http://www.focus-news.net/news/2017/09/24/2439122/vratsa-dvizhenieto-po-okolovrastniya-pat-na-grada-se-izvarshva-v-edna-lenta-poradi-patnotransportno-proizshestvie.html", "text": "Движението по път I-1 Околовръстния път на Враца се извършва в една лента поради пътнотранспортно произшествие. Това съобщиха от пресцентъра на Агенция „Пътна инфраструктура”. Шофьорите да се движат с повишено внимание и съобразена скорост, спазвайки указанията на служителите на „Пътна полиция”.", "date": "2017.09.24", "title": "Враца: Движението по Околовръстния път на града се извършва в една лента  поради пътнотранспортно произшествие"}
{"url": "http://www.focus-news.net/news/2017/09/24/2439123/predstoyashti-mezhdunarodni-sabitiya-za-24-septemvri-agentsiya-fokus.html", "text": "*** В Германия ще се проведат парламентарни избори\r\n*** Основната опозиционна партия на Великобритания – Лейбъристката – ще проведе годишната си конференция\r\n***Продължават усилията на испанското правителство да осуети провеждането на референдума за независимост на Каталония от Испания\r\n*** Швеция ще проведе най-голямото си военно учение от 20 години насам на балтийския остров Готланд\r\n***Подготовката за референдума за независимост на Иракски Кюрдистан в понеделник продължава\r\n***", "date": "2017.09.24", "title": "Предстоящи международни събития за 24 септември (Агенция „Фокус“)"}
{"url": "http://www.focus-news.net/news/2017/09/24/2439124/denyat-24-septemvri-v-svetovnata-istoriya.html", "text": "2015 г.\r\nНад 717 души от различни националности загиват и 805 са ранени при блъсканица в долината Мина до саудитския град Мека по време на ритуално годишно поклонение.\r\n2014 г.\r\nИндийската междупланетна станция Mangalyaan успешно влиза в орбита около Марс.\r\n2013 г.\r\nПарламентът на Камбоджа продължава мандата на министър-председателя на страната Хун Сен.\r\n2012 г.\r\nНовият министър-председател на Казахстан е докторът на икономическите науки Серик Ахметов.\r\n2005 г.\r\nУраганът Рита връхлита САЩ скоро след разрушителното преминаване на урагана Катрина, който опустошава Ню Орлиънс. Въпреки че е по-слаб от Катрина, Рита причинява сериозни щети близо до границата между щатите Тексас и Луизиана.\r\n2003 г.\r\nПри тежка катастрофа край Сяр, Гърция, умира езиковедът проф. д-р Благой Шклифов (1935 – 2003). Роден е в с. Черешница (на гръцки Поликерасос), Костурско. По време на Гражданската война в Гърция е евакуиран в Унгария, където завършва средното и висшето си образование – руска и българска филология. През 1964 г. се мести в София, от 1971 г. е на работа в Института за български език при БАН. Езиков консултант е на филма „Мера според Мера”. Проф. Шклифов умира внезапно при съмнителни обстоятелства, след тежка катастрофа по време на научна експедиция в Егейска Македония, Гърция. Автор е на „На кол вода пиехме” – Записки за Христовите мъки на българите в Егейска Македония през ХХ век.\r\n2000 г.\r\nСлободан Милошевич губи президентските избори в Югославия от кандидата на „Демократичната опозиция на Сърбия” Воислав Кощуница и така не успява да спечели втори мандат.\r\n1999 г.\r\nНа ул. Бейкър стрийт в Лондон е открит паметник на Шерлок Холмс.\r\n1998 г.\r\nВ Лион (Франция) за пръв път е направена трансплантация на ръка. Трансплантацията е извършена по молба на новозеландеца Клинт Халам, който загубил дясната си ръка при злополука с машина за рязане на дърва 17 години по-рано.\r\n1996 г.\r\nСАЩ, Китай, Франция, Русия и Англия стават първите страни, подписали Международния договор за забрана на ядрените опити. Договорът се подписва в Ню Йорк от 71 държави, а към настоящия момент е подписан от 176 и ратифициран от 135 държави. Договорът не е подписан от Индия, Пакистан и Корея. Според него се забранява на подписалите държави да произвеждат каквито и да е експериментални ядрени експлозии на територията си. За целите на договора работи Международна мониторингова система – тя включва сателитна мрежа за проследяване на ядрени експлозии и международен информационен център.\r\n1990 г.\r\nИзточна Германия напуска Варшавския пакт.\r\nВаршавският пакт е военнополитически съюз, създаден с договор, подписан на 14 май 1955 г. във Варшава от България, ГДР, Полша, Румъния, СССР, Унгария, Чехословакия и Албания (която през 1968 г. излиза от Варшавския пакт). Държавите участнички във Варшавският пакт се задължават в съответствие с Устава на ООН да се въздържат в международните си отношения от заплаха със сила или използването й и да разрешават всички спорове с мирни средства, като се консултират помежду си по всички важни международни въпроси. В случай на въоръжено нападение над някоя от държавите участнички, подписалите Варшавския договор са задължени да й окажат незабавна помощ с всички средства, включително въоръжена сила. Висш орган на Организацията на Варшавския договор е Политическият консултативен комитет. Създадено е Обединено командване на въоръжените сили, което заедно с Военния съвет и щаб ръководи дейността на Обединените въоръжени сили. Варшавският договор е прекратен на 1 юли 1991 г.\r\n1975 г.\r\nДъгъл Хастън и Дъф Скот стават първите британци покорили Еверест.\r\n33 дни след установяването на базовия си лагер, двамата достигат върха на планината от югозападната й страна, която преди това никога не е успешно изкачвана. Екипът успява да премине труден директен маршрут, на който се провалят 5 други екипа преди това. Трудността на изкачването на югозападния склон се дължи на мощните ветрове там. Хастън и Скот поставят и рекорд за най-бързо изкачване на Еверест.\r\n1970 г.\r\nУспешно се завръща съветската сонда „Луна-16” - първият космически съд, влязъл в орбита и обиколил спътника на Земята. Сондата-робот взема проба от Луната и успява да я върне на Земята. Това е първата такава мисия на Съветския съюз и третата в историята на космическите сонди. Предшествениците на Луна 16 са мисиите Аполо 11 и Аполо 12.\r\nЛуна 16 е изстреляна към Луната и навлиза в нейната орбита на 17 септември 1970 г. На 20 септември съдът се приземява на земния спътник. Космическата сонда е оборудвана с разгъваема ръка-робот, с чиято помощ е взета лунната проба. Престоят на „Луна 16” на повърхността на земния спътник е 26 часа и 25 минути. “Луна 16” се приземява на територията на СССР на 24 септември 1970 г. Част от сондата остава на лунната повърхност, откъдето предава информация за температурата и радиацията.\r\n1941 г.\r\nПо време на Втората световна война (1939-1945 г.) Хитлер утвърждава план „Тайфун” за завземането на Москва.\r\nПланът за настъпление към Москва е разработен още в хода на сражениятa при Киев. Получава кодовото име „Тайфун”, а за провеждането му е отговорна Група армии „Център”. В началото на операцията тя се състои от три полеви армии - 2-ра, 4-та и 9-та и три танкови групи - 2-ра, 3-та и 4-та. В състава на групата влизат 77 дивизии, в това число 14 танкови и 8 моторизирани. Това съставлява около 33% от пехотните и 64% от танковите и моторизирани дивизии на немската армия, действащи на съветско-германския фронт. Крайната цел на командването на Вермахта е да се превземе Москва и да се излезе на линията Архангелск - Астрахан.\r\nНастъплението на немските войски срещу Москва, съгласно плана „Тайфун” започва на две направления: Брянско (30 септември 1941 г.) и Вяземско (2 октомври 1941 г.). Въпреки ожесточената съпротива на съветските войски, немците пробиват отбраната им и с цената на големи загуби в края на ноември и началото на декември 1941 г. успяват да излязат на рубежа Волга – Москва, да форсират р. Нара и да достигнат пред гр. Кашира на юг. По нататъшните опити на немците да настъпят срещу Москва са осуетени. Вермахтът е изтласкан на разстояние около 350 километра от Москва. Това сражение е първият по-сериозен неуспех на немската армия.\r\n1937 г.\r\nЗапочват „Големите царски маневри\" в района на гр. Попово. Това са първите оперативни учения на българската войска след края на Първата световна война.\r\n1925 г.\r\nБългарското правителство депозира молба в ОН за отпускане на бежански заем от 3 000 000 английски лири.\r\n1895 г.\r\nПо инициатива на Димитър Ризов в гр. София е организирано тържествено честване на 25-годишна творческа дейност на Иван Вазов. Димитър Ризов е роден през 1862 г. в гр. Битоля. Той е обществен деец, дипломат, публицист и журналист. Развива активна публицистична и журналистическа дейност. Редактор е на в. „Самозащита\", „Македонский глас\", „Независимост\". Публикува материали във вестник „Независима България\", „Марица\", „Балкан\" и др. Автор е на спомени и брошури: „Княз Батенберг и Съединението\", „Разлагающа се и възрождающа се България\", „Етнография на Македония\" и др. Димитър Христов Ризов умира през 1918 г.\r\n1852 г.\r\nВ Париж френският инженер Анри Жифар извършва първия полет с конструирания от него дирижабъл, движен от парна машина.\r\n1801 г.\r\nИзточна Грузия е присъединена към Русия.\r\n1398 г.\r\nВойската на Тамерлан форсира река Инд и навлиза в Индия.\r\nТамерлан е монголски пълководец и завоевател. През 1370 г. налага властта си над Маверанахър (територията между Амударя и Сърдаря) и се обявява за велик емир. От 1372 г. до 1405 г. извършва над 20 големи похода, като завладява и подчинява обширни земи в Централна Азия, Туркестан, Афганистан, Персия, Русия (до Москва), Индия (до устието на р. Ганг), Месопотамия, Мала Азия, Сирия и др. Създава огромна империя със столица Самарканд. През 1402 г. разбива и пленява султан Баязид I при Анкара. Предприема (1404 г.) поход в Китай, по време на който умира. Могъществото на държавата на Тамерлан се опира на военната мощ, терора и ислямския шериат. Превръща Самарканд в цветущ културен и религиозен център, в който творят значителен брой писатели, учени, художници и майстори.На тази дата са родени: \r\n1949 г.\r\nРоден е Педро Алмодовар – испански филмов режисьор.\r\nНа 18-годишна възраст се мести от провинцията в Мадрид. Рисува комикси и пише статии за авангардни вестници, участва в алтернативни театрални трупи и започва да снима късометражни филми. Първия си пълнометражен филм „Pepi, Luci, Bom y otras chicas del montón” създава през 1980 г. Следват „Лабиринт от страсти” (1982 г.), „Тъмни навици” (1983 г.) и „Какво направих, за да заслужа това?” (1985 г.), в който участва Кармен Маура. Филмът му „Жени на границата на нервен срив” през 1989 г. е номиниран за Оскар. Алмодовар печели Оскар с „Всичко за майка ми” през март 2000 г. Следват филмите „Говори с нея” и „Лошо възпитание”.\r\n1911 г.\r\nРоден е Константин Устинович Черненко - руски партиен и държавен деец, комунист. Завършва Висшето училище за партийни организатори към ЦК на КПСС (1945 г.) и Кишиневския педагогически институт (1953 г.). През 1960-1965 г. е началник на Секретариата на президиума на ВС на СССР. От 1976 г. Черненко е секретар на ЦК на КПСС. Депутат е във Върховния съвет на СССР на VII и IХ конгрес. След смъртта на Л. И. Брежнев и краткотрайното управление на Ю. Андропов, Черненко заема неговото място. Черненко е ръководител на партията и държавата за кратко. След смъртта му на власт идва радикалният реформатор М. С. Горбачов. Константин Устинович Черненко умира през 1985 г.\r\n1898 г.\r\nРоден е Хауард Уолтър Флори – английски патолог, член на Лондонското Кралско дружество от 1941 г., а през 1960 г. е избран за негов президент. Завършва университета в Аделаида през 1921 г. В периода 1921-1924 г. следва в Оксфордския университет. През 1925-1926 г. работи в различни американски лаборатории, а през 1927 г. е преподавател в Кеймбридж. Професор е по патология в Шефилдския, а от 1931 г. и в Оксфордския университет. Ректор е на Кралския колеж в Оксфорд от 1962 г. до 1968 г. Флори е автор на научни разработки по патология на капилярните кръвообращения, изследвания на възпалителните процеси, функциите на лимфоцитите и антибиотиците с микробен произход. Ръководи експериментите по синтезиране на пеницилин в чист вид (заедно с Е. Чейн). През 1940 г. за първи път използва успешно пеницилина за лечение при човека и животните. Флори е носител на Нобелова награда за физиология и медицина през 1945 г., заедно с А. Флеминг и Е. Чейн.\r\nХауард Уолтър Флори умира на 21 февруари 1968 г.\r\n1896 г.\r\nРоден е Франсис Скот Фицджералд – американски писател, представител на „Изгубеното поколение\". Автор е на „Великият Гетсби”, „Отсам рая”, “Красивите и прокълнатите”, „Нежна е нощта\". Първата му публикация е разказът \"Загадката на ипотеката на Реймънд\" (1909 г.). Френсис Скот Фицджералд умира през 1940 г.\r\n1884 г.\r\nРоден е Исмет Иньоню – генерал, турски политик и държавник. Завършва военно училище и служи в армията като офицер. Участва в Първата световна война (1914-1918 г.). Иньоню се включва в кемалисткото движение (1920 г.) и става най-близкия съратник на Мустафа Кемал Паша (Ататюрк). В периода 1920-1922 г. е началник на Генералния щаб и командващ Западния фронт. През януари-март 1921 г. разбива гръцките войски при с. Иньоню. (Когато се въвеждат фамилиите в Турция (1934 г.), той получава името Иньоню в чест на тези събития). След Муданийското примирие (1922 г.) е назначен за министър на външните работи и ръководител на турската делегация на Лозанската конференция (1922-1923 г.). Исмет Иньоню е министър-председател на Турция в периода 30.10.1923 - 20.11.1924 г., 3.03.1925 - 1.11.1937 г.). След смъртта на Ататюрк (10.11.1938 г.) е избран за председател на управляващата Народно-републиканска партия. В годините 1938-1950 г. е президент на Турция, 1950-1960 г. лидер на опозицията в Меджлиса, а през октомври 1961 - февруари 1965 г. е отново министър-председател. Исмет Иньоню се оттегля от политиката на 8 май 1972 г. Умира на 25 декември 1973 г.\r\n1820 г.\r\nРоден е Александър Михайлович Дондуков-Корсаков – генерал от руската пехота. Завършва юридическия факултет в Москва и се посвещава на военна служба. Участва в Кримската война (1855-1856 г.) и в Руско-турската война (1877–1878 г.). След смъртта на Вл. А. Черкаски (19 февруари 1878 г.) е назначен за руски императорски комисар в България (16 април 1878 г.) и възглавява Съвета на управлението. Подкрепя активно всенародното движение на българския народ против несправедливите решения на Берлинския конгрес от 1878 г. и съдейства за изграждането на гимнастическите дружества в Източна Румелия. Напуска България след прекратяване срока на временното руско управление в страната и пристигането на избрания за български княз Александър I Батенберг. След завръщането си в Русия е генерал-губернатор на Одеса, после – на Харков (1880 г.). В края на живота си е член на Държавния съвет.На тази дата умират:\r\n2004 г.\r\nУмира Франсоаз Сеган – френска писателка, драматург и филмов сценарист. Първият й роман „Здравей, тъга” е публикуван през 1954 г., когато Сеган е на 18 години. Псевдонимът на писателката е името на персонаж от “В търсене на изгубеното време” от Марсел Пруст. Сеган пише множество романи до 1996 г., голяма част от които са екранизирани.\r\n1945 г.\r\nУмира Ханс Гайгер – немски физик. Той е роден през 1882 г. Учи в Ерлангенския, Мюнхенския и Манчестърския университет. Преподавател е в Манчестърския университет от 1907 г. до 1912 г. Професор е в Килския (1925-1929 г.), в Тюбингенския (1929-1936 г.) и в Берлинския университет (от 1936 г.). Ханс Гайгер определя заряда на електрона през 1908 г. Заедно с Ръдърфорд създава устройство, което позволява да се броят отделно заредени микрочастици (1908 г.). По-късно устройството е усъвършенствано от Гайгер и В. Мюлер и се нарича Гайгер-Мюлеров брояч. Заедно с В. Боте потвърждава валидността на закона за запазване на енергията и количеството движение за единичните стълкновения на елементарни частици, а с английския физик Марсден изследва разсейването на алфа частици в тънки метални пластинки, потвърждава формулата на Ръдърфорд.\r\n1904 г.\r\nУмира Нилс Риберг Финсен – датски лекар и учен. През 1903 г. става първият датски нобелов лауреат. Награден е с Нобелова награда за медицина и психология заради приноса си за лечението на болести с концентрирано лъчение. През 1882 г. започва да следва медицина в Копенхагенския университет, който завършва през 1890 г. След завършването си продължава да работи към университета в областта на анатомията през следващите три години, след което напуска, за да се занимава по-задълбочено с изследователска дейност. През 1898 г. Финсен става професор, а през 1899 г. става Рицар на Данеброгския Орден. Институтът Финсен е основан през 1896 г., а Нилс Финсен е негов директор. По-късно институтът се слива с Копенхагенската университетска болница, като в момента служи за лаборатория, откриваща ракови заболявания. Откритието на Финсен, че специфични светлинни вълни могат да лекуват успешно някои видове варицела и туберкулоза, бива изместено от появата на антибиотиците, но служи за основа на съвременната лъчева терапия на раковите заболявания.\r\n1180 г.\r\nУмира Мануил I Комнин - византийски император от династията на Комнините. Той е най-малкият син на Йоан II, когото наследява през 1143 г. Мануил I Комнин съдейства за укрепването на едрото и средно земевладелие и на военното съсловие, като привлича на служба и т. нар. „западни хора” (негови сродници - майката на императора е унгарка, първата му съпруга е германка, втората е норманка, военни наемници и търговци). В писма до папата лансира идеята за възобновяване на единството на старата Римска империя. При Мануил I Комнин Константинопол става център на дипломатическа активност. Поддържа приятелски отношения с германския император Конрад III, сключва съюз с Генуа през 1169 г., а с Пиза през 1170 г. срещу Венеция. Воюва успешно с маджарите и сърбите, опитва се да възстанови византийското господство в Италия и Египет. На 17 септември 1176 г. войските му са разгромени от селджукските турци в битката при Мириокефалон.За изготвянето на историческата справка на Агенция „Фокус” са използвани следните източници:\r\nЕнциклопедия „България” - Издателство на БАН, 1982 г.;\r\nЕнциклопедия „Британика” (2004 г.);\r\nБольшая Советская Энциклопедия (1970 г.);\r\nФамилна енциклопедия „Larousse”;\r\nИстория на Българите - Късно средновековие и Възраждане - Издателство „Знание” ЕООД, Книгоиздателска къща „Труд”, 2004 г.;\r\nИстория на Българите - От древността до края на XVI век - Издателство „Знание” ЕООД, Книгоиздателска къща „Труд”, 2003 г.;\r\nИстория на Българите - Българската дипломация от древността до наши дни - Издателство „Знание” ЕООД, Книгоиздателска къща „Труд”, 2003 г.;\r\nИстория на България по дати - Книгоиздателска къща „Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща „Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща „Емас”, 2001 г.;\r\nИстория на Русия - Книгоиздателска къща „Труд”, 2002 г.;\r\nИстория на Османската империя - Издателство „Рива”, 1999 г.;\r\nБългарска енциклопедия, БАН, Книгоиздателска къща „Труд”, 2003 г.;\r\nИсторически бюлетин – на „The New York Times”;\r\nИсторически бюлетин – на „The History Channel”;\r\nИсторически бюлетин – на „World of Quotes”;\r\nИсторически архив на Агенция „Фокус” - отдел „Архив и бази данни” и други.", "date": "2017.09.24", "title": "Денят 24 септември в световната история"}
{"url": "http://www.focus-news.net/news/2017/09/24/2439125/deutsche-welle-okolo-13-ot-imashtite-pravo-na-glas-v-germaniya-sa-nad-60-godini.html", "text": "Около 1/3 от имащите право на глас 61.5 млн. германци са на възраст над 60 години, пише английското издание на Deutsche Welle. \r\nНа предишните избори общият брой на гласоподаватели е бил с 400 хил. души повече. Средната възраст на избирателите е 52 години, пише още медията, като добавя, че до сега това са изборите с най-възрастни гласоподаватели. Броят на хората, които за първи път ще гласуват е ок. 3 млн. души. \r\nОчаква се в неделя сегашният канцлер Ангела Меркел да спечели своя четвърти мандат.   Цанко Цолов", "date": "2017.09.24", "title": "Deutsche Welle: Около 1/3 от имащите право на глас в Германия са над 60 години"}
{"url": "http://www.focus-news.net/news/2017/09/24/2439126/blagoevgrad-ednoto-platno-za-dvizhenie-e-deformirano-poradi-aktiviziralo-se-svlachishte-na-patya-mezhdu-selata-blatska-i-ablanitsa.html", "text": "Едното платно за движение е деформирано поради активизирало се свлачище и преминаването се извършва само в едната лента на третокласен път – 1972 между селата Блатска и Абланица при км 7+700. Това съобщиха за Радио „Фокус“ – Пирин от Областното пътно управление – Благоевград. \r\nКъм този час трафикът по автомагистрала „Струма“ и главен път Е-79 е нормално натоварен. През нощта обстановката е била спокойна и няма регистрирани тежки пътни инциденти. \r\nС повишено внимание трябва да се извършва движението по третокласен път-108 АМ „Струма“ – село Кърналово от км 0+000 до км 7+000, поради косене и изсичане на храсти и почистване на окопи. Преминаването през участъка се осъществява в лявата или дясната лента за движение, съгласно поставените пътни знаци до 29 септември. \r\nСъщата организация на движението е в сила и за третокласен път – 198 селата Пирин и Горно Спанчево от км 28+000 до км 38+000, отново заради косене и изсичане на храсти, и почистване на окопи. Поради разрушена подпорна стена с дължина 15 метра, дясното платно за движение е подкопано и  преминаването се извършва само в лявата лента на третокласен път – 198 Гоце Делчев – Катунци – Петрич при км 38+380, в село Горно Спанчево.\r\nЛивия НИНОВА", "date": "2017.09.24", "title": "Благоевград: Едното платно за движение е деформирано поради активизирало се свлачище на пътя между селата Блатска и Абланица"}
{"url": "http://www.focus-news.net/news/2017/09/24/2439127/sofiya-vavezhda-se-vremenna-organizatsiya-na-dvizhenie-vav-vrazka-s-provezhdane-na-futbolna-sreshta-na-natsionalen-stadion-vasil-levski.html", "text": "Въвежда се временна организация на движение във връзка с провеждане на футболна среща от Първенство на първа професионална лига на 24 септември на Национален стадион „Васил Левски”, съобщиха от пресцентъра на Столична община. Забранява се престоят и паркирането на пътни превозни средства, с изключение на автомобилите на участниците в мероприятието, както следва: \r\n- От 00.00 часа до приключване на футболната среща при сектор „Г” на  Националния стадион „Васил Левски”. \r\n- От 16.00 до 23.00 часа на моста пред Национален стадион „Васил Левски”. \r\nОт 19.00 часа до приключване на футболната среща, само при необходимост и по преценка на ръководството на СДВР се забранява влизането на пътни превозни средства в двете посоки, с изключение на автобусите на масовия градски транспорт по: \r\n- ул. „Ген. Гурко” между бул. „Васил Левски” и бул. „Евлоги и Христо Георгиеви”; \r\n- бул. „Евлоги и Христо Георгиеви” между пл. „Орлов мост” и бул. „Черни връх”; \r\n- бул. „Драган Цанков” между бул. „Евлоги и Христо Георгиеви” и бул. „Пейо К. Яворов”.", "date": "2017.09.24", "title": "София: Въвежда се временна организация на движение във връзка с провеждане на футболна среща на Национален стадион „Васил Левски”"}
{"url": "http://www.focus-news.net/news/2017/09/24/2439128/api-zapochvat-remontite-na-iztochnata-tangenta-na-sofiya-i-na-patya-prez-prohoda-vladaya.html", "text": "Ремонтът на Източната тангента на София започва утре, 25 септември. Това съобщиха от пресцентъра на Агенция „Пътна инфраструктура”.Ще се ремонтира участъкът от АМ „Тракия“ до Северната скоростна тангента.\r\nОт 26 септември, вторник, ще започне поетапен ремонт на участъка от път I-1 (Е-79) София - Перник, през Владая. Ремонтът ще започне от отсечката между „Черния кос“ и КПП „Владая“. Ще се работи и в двете платна в посока София. Движението ще се пренасочи двупосочно в платната за Перник. За улеснение на трафика по време на строителните дейности, безопасното и безконфликтно пътуване, Агенция „Пътна инфраструктура“ препоръчва на шофьорите да използват автомагистрала „Люлин“ и третокласния път Голямо Бучино - Мало Бучино - Суходол.\r\nРемонтните работи се предприемат за повишаване безопасността на движение през зимните месеци. От пътноподдържащите дружества ще се изисква да работят с пълна мобилизация, за да може предвидените дейности да завършат в максимално кратък срок. Шофьорите ще бъдат уведомявани своевременно за всеки етап от извършваните строителни работи и временната организация на движение.", "date": "2017.09.24", "title": "АПИ: Започват ремонтите на Източната тангента на София и на пътя през прохода Владая"}
{"url": "http://www.focus-news.net/news/2017/09/24/2439129/voa-studenti-okupiraha-universiteta-v-barselona-v-podkrepa-na-referenduma-za-nezavisimost.html", "text": "Студенти окупираха университета в Барселона в подкрепа на референдума за независимост на Каталония, предава испански медии, съобщава Voice of America. Според данните, няколко хиляди студенти са прекарали нощта в сградата, в знак на протест на усилията на Мадрид да се противопостави на насроченото за първи октомври гласуване за независимост на Каталония от Испания. \r\nГоворител на групата окупатори съобщи, че „ние показваме че студентите имат роля, която ще изиграят“. Достъпът до университета е отказан на учащите, които не са се включили в протеста.  Цанко Цолов", "date": "2017.09.24", "title": "VOA: Студенти окупираха университета в Барселона в подкрепа на референдума за независимост"}
{"url": "http://www.focus-news.net/news/2017/09/24/2439130/afp-zapochnaha-germanskite-izbori-za-bundestag.html", "text": "В 09:00 официално започнаха германските избори за Бундестаг, съобщава AFP. Урните са отворени, в деня, в който канцлерът Ангела Меркел ще се бори за своя четвърти мандат, докато дясната партия “Aлтернатива за Германия“ ще се опита да спечели първите си места в парламента. Изборният ден приключива в 19:00 часа българско време.  Цанко Цолов", "date": "2017.09.24", "title": "AFP: Започнаха германските избори за Бундестаг"}
{"url": "http://www.focus-news.net/news/2017/09/24/2439131/veliko-tarnovo-s-10-sm-se-e-povishilo-nivoto-na-reka-dunav-pri-svishtov-za-izminaloto-denonoshtie.html", "text": "С 10 см се е повишило нивото на река Дунав при Свищов за изминалото денонощие, съобщиха от Хидрометеорологичната станция в града. Водният стоеж на реката е 159 см. \r\nТемпературата на водата e 18.5 градуса.", "date": "2017.09.24", "title": "Велико Търново: С 10 см се е повишило нивото на река Дунав при Свищов за изминалото денонощие"}
{"url": "http://www.focus-news.net/news/2017/09/24/2439132/prezidentat-rumen-radev-balansiranata-vanshna-politika-na-balgariya-i-rolyata-na-stabilizirasht-faktor-v-regiona-se-tsenyat-visoko.html", "text": "България е авторитетен член на ООН и нейната балансирана външна политика и ролята на стабилизиращ фактор в нашия регион се ценят високо. Това заяви президентът Румен Радев пред български журналисти в Чикаго в отговор на въпрос за резултатите от работата на 72-ата сесия на Общото събрание на ООН, съобщиха от прессекретариата на държавния глава. Президентът подчерта, че България ще продължи да работи за утвърждаването на стабилността и европейската перспектива на нашите съседи от Западните Балкани.   \r\nТова, че сме доказан лоялен член на Европейския съюз и НАТО не означава, че страната ни не трябва да работи за развитието на своите отношения и с трети страни, подчерта още президентът в отговор на въпрос. Румен Радев припомни проведените в Ню Йорк редица двустранни срещи със свои колеги от Близкия Изток и Централна Азия за възвръщането на традиционните позиции на страната ни на пазарите в тези региони и за възстановяването на образователния и културен обмен. Към България се демонстрира изключително добронамерено отношение и трябва да търсим възможности за постигането на взаимноизгодно сътрудничество, подчерта още президентът.   \r\nЗапитан дали усилията на страната ни за енергийна диверсификация няма да доведат до влошаване на отношенията с Русия, държавният глава посочи, че България отдавна е заявила намеренията си да диверсифицира както източниците, така и пътищата за доставки на природен газ. „Колкото повече пътища и източници на природен ден, толкова по-добре за България. Това означава намален риск при самите доставки и конкурентни цени. В това е смисълът на диверсификацията“, заяви Румен Радев.   \r\nВ отговор на въпрос за ескалацията на напрежение, породено от ядрената програма и ракетните изпитания на КНДР, държавният глава подчерта, че тази криза не може да има военно решение. „Ако търсим да я решим с чисто военни средства, губещи са всички и много лидери вече се изказаха в тази насока“, заяви Румен Радев. Президентът изрази и надеждата си за намирането на дипломатически средства и за диалог, с който  тази криза да бъде преодоляна.   \r\nНикоя институция в България не може сама да върне българите от чужбина в родината, посочи още президентът и добави, че това изисква национални усилия и отговорност от цялото общество за превръщането на страната ни в много по-привлекателно място за живот. Попитан за предложеното от него създаване на регистър на българите в чужбина, държавният глава заяви, че става въпрос за информационен портал, в който търсещите работа в България наши сънародници зад граница, да намират информация за възможностите за професионална реализация, в съответствие със своето образование, квалификация и опит, а бизнесът – подходящите кадри за своите проекти.", "date": "2017.09.24", "title": "Президентът Румен Радев: Балансираната външна политика на България и ролята на стабилизиращ фактор в региона се ценят високо"}
{"url": "http://www.focus-news.net/news/2017/09/24/2439133/ekipi-na-pss-sa-okazali-pomosht-na-turist-v-troyanskiya-balkan.html", "text": "Екипи на ПСС са оказали помощ на турист в Троянския Балкан. Това съобщиха за Агенция „Фокус“ от Планинската спасителна служба (ПСС) при БЧК. Туристът е тръгнал от хижа „Козя стена“ към хижа „Хайдушка песен“. Бил е леко облечен и без телефон. Родителите се притеснили, обадили се и отрядът от Троян е отишъл и го е прибрал. Туристът е в добро здравословно състояние, жив и здрав.", "date": "2017.09.24", "title": "Екипи на ПСС са оказали помощ на турист в Троянския Балкан"}
{"url": "http://www.focus-news.net/news/2017/09/24/2439134/politicoeu-germanskite-kandidati-za-kantsler-shte-provedat-televizionen-debat.html", "text": "Кандидатите за поста на германски канцлер, които участват в изборите, ще проведат в неделя, след затварянето на урните традиционния телевизионен дебат, пише европейското издание нa Politico.  \r\nУчастниците ще коментират първите изборни резултати, очакват се прогнози относно бъдещите формации в Парламента. В телевизионното студио ще бъдат представители на коалицията между Християндемократическата партия (ХДС) и Християнсоциалният съюз (ХСС), Германска социалдемократическа партия (ГСДП), формациите “Зелени“ и „Левица“, както и на „Свободна демократическа партия“ и „Алтернатива за Германия“.\r\nОчаква се една от главните теми да бъде представянето на дясната партия „Алтернатива за Германия\", която според повечето прогнози ще заеме третото място след формациите на Ангела Меркел и Мартин Шулц.   Цанко Цолов", "date": "2017.09.24", "title": "Politico.eu: Германските кандидати за канцлер ще проведат телевизионен дебат"}
{"url": "http://www.focus-news.net/news/2017/09/24/2439135/prezidentat-rumen-radev-uspelite-balgari-v-chuzhbina-tryabva-da-badat-chast-ot-usiliyata-na-institutsiite-za-privlichaneto-na-investitori-v-balgariya.html", "text": "България ще се стреми да засили връзките си с успелите българи в чужбина, чиито професионални успехи са най-добрата реклама за страната ни в международните бизнес среди. Насърчаването на инвестициите в България трябва да бъде обща задача на институциите и на тези доказани експерти. Това заяви президентът Румен Радев на среща в Чикаго с наши сънародници, работещи за световни компании във финансовото Сити на града, съобщават от прессекретариата на държавния глава. Румен Радев беше категоричен, че страната ни се нуждае от нови стратегически инвеститори, които да помогнат за трансформирането на бизнес климата у нас.\r\nДържавният глава представи идеята за създаването на информационен портал който да свърже българите в чужбина с браншовите организации и компаниите, които развиват дейност в България или имат намерение да инвестират у нас и търсят професионалисти в конкретни области. Според президента подобна информационна платформа следва да съдържа  данните както за личния опит и експертизата на даден професионалист, така и за сферите на дейност и проектите на инвеститора. „Подобен информационен портал може да съществува само на доброволна основа и за неговото изграждане и актуализация ще бъде необходима подкрепата на Министерството на външните работи, Българската агенция за инвестициите, българските посолства и консулски служби“, заяви Румен Радев. Държавният глава добави, че в редица европейски държави съществуват програми, които насърчават емигрантите в чужбина  да се завърнат и да работят в своите страни. \r\nПо думите на Румен Радев рекламирането на страната ни пред потенциалните инвеститори не трябва да залага на ниските разходи на труд, а на качеството на човешкия капитал, за което е необходимо засилването на връзките между образователните и научните институции  и бизнеса. „Ако не виждат условия за развитието си в България, хората ще продължават да я напускат“, подчерта президентът. \r\nМладите професионалисти определиха осъществяването на реформите в правосъдието, ефективната борба с корупцията и намаляването на административната тежест като основни предизвикателства за инвеститорите в България. Те заявиха, че се наблюдават и позитивни промени, но са необходими мерки за подобряване на сигурността в страната и за спазването на върховенството на закона.   \r\nПо-рано президентът Румен Радев посети българското училище „Джон Атанасов“ в Чикаго. Държавният глава подчерта, че ако днес България съществува и ще я има и в бъдеще, то е защото дори и в най-тежки времена, българинът е полагал усилия за образованието. Президентът поздрави директора на училището Боянка Иванова за признаването на възможността българските ученици да полагат изпити по своя роден език в щата Илинойс чрез т.нар. печат за двуезичност и подчерта, че това е национална кауза, която ще продължи да бъде отстоявана. Румен Радев благодари на властите в САЩ, на учителите и на българската общност за усилията да бъде съхранен българският език в Чикаго и удостои Боянка Младенова с Почетния знак на Президента на Република България.", "date": "2017.09.24", "title": "Президентът Румен Радев: Успелите българи в чужбина трябва да бъдат част от усилията на институциите за привличането на инвеститори в България"}
{"url": "http://www.focus-news.net/news/2017/09/24/2439136/pss-dobri-sa-usloviyata-za-turizam-v-planinite.html", "text": "Добри са условията за туризъм в планините. Това съобщиха за Агенция „Фокус“ от Планинската спасителна служба (ПСС) при БЧК. Единствено на връх Ботев се е образувала мъгла и духа силен вятър. В по ниската част на планината е слънчево. На Боровец, Банско и Витоша работят лифтовите съоръжения. \r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470", "date": "2017.09.24", "title": "ПСС: Добри са условията за туризъм в планините"}
{"url": "http://www.focus-news.net/news/2017/09/24/2439137/api-ogranicheno-e-dvizhenieto-po-pat-ii-48-omurtag-kotel-poradi-otstranyavane-na-avariral-tezhkotovaren-avtomobil.html", "text": "Ограничено е движението по път II-48 Омуртаг - Котел поради отстраняване на аварирал тежкотоварен автомобил, собщават от Агенция \"Пътна инфраструктура\". Шофьорите да се движат с повишено внимание по обходен маршрут по път III-704 Омуртаг - Долно Новково, път III-4008 до Менгишево и път III-706 Менгишево  - Тича.", "date": "2017.09.24", "title": "АПИ: Ограничено е движението по път II-48 Омуртаг - Котел поради отстраняване на аварирал тежкотоварен автомобил"}
{"url": "http://www.focus-news.net/news/2017/09/24/2439138/veliko-tarnovo-zhena-zagina-pri-pozhar-v-gornooryahovskoto-selo-yantra.html", "text": "Жена загина при пожар в горнооряховското село Янтра. Сигнал за инцидента е подаден малко преди 05.00 часа тази сутрин, съобщиха за Радио „Фокус“ – Велико Търново от Регионална дирекция „Пожарна безопасност и защита на населението“. Произшествието е възникнало в частен дом на ул. „Средна гора“ в селото. Причините са в процес на изясняване. Огънят е унищожил цялата къща, с разгъната застроена площ 170 кв. м. Загинала е и собственичката на имота.\r\nЛуиза ТРАНЧЕВА", "date": "2017.09.24", "title": "Велико Търново: Жена загина при пожар в горнооряховското село Янтра"}
{"url": "http://www.focus-news.net/news/2017/09/24/2439139/mvr-8-dushi-sa-postradali-pri-katastrofi-prez-izminaloto-denonoshtie.html", "text": "8 души са пострадали при катастрофи през изминалото денонощие, съобщиха от пресцентъра на МВР. В страната са станали 6 произшествия. В София са регистрирани 53 леки и два тежки пътни инцидента. При тях двама души са пострадали.", "date": "2017.09.24", "title": "МВР: 8 души са пострадали при катастрофи през изминалото денонощие"}
{"url": "http://www.focus-news.net/news/2017/09/24/2439140/tass-irak-prizova-za-pomosht-v-stroezha-na-yadren-reaktor.html", "text": "Ирак призова световните ядрени държави за помощ в строежа на ядрен реактор в страната, предава руската агенция ТАСС. Призивът е направен пред Генералната асамблея на ООН в събота. \r\n„От тази трибуна, Ирак призовава световните ядрени сили за помощ в строежа на ядрен реактор, който да се използва за мирни цели и за добиване на технологии за производство на ядрена енергия“, се казва в съобщението.   Цанко Цолов", "date": "2017.09.24", "title": "ТАСС: Ирак призова за помощ в строежа на ядрен реактор"}
{"url": "http://www.focus-news.net/news/2017/09/24/2439141/plovdiv-politsiyata-predpriema-zasileni-merki-za-sigurnost-za-futbolnata-sreshta-mezhdu-otborite-na-botev-plovdiv-i-lokomotiv-plovdiv.html", "text": "Засилени мерки за сигурност предприема полицията по повод предстоящата футболна среща между отборите на „Ботев” – Пловдив и „Локомотив” – Пловдив. Това съобщиха за Радио „Фокус” – Пловдив от Областната дирекция на МВР. Спортното събитие започва от 17.30 часа на стадиона на спортен комплекс „Ботев 1912“ в квартал „Коматево”. Предвидено е автобусите на двата футболни клуба да бъдат паркирани пред административната сграда на спортния комплекс, като този на гостуващия отбор ще се съпровожда от полицейски служители преди и след приключване на срещата по маршрута му от стадион „Локомотив”.\r\nПредварително от представители на пловдивската полиция и двата футболни клуба са съгласувани съвместните действия и необходимите мерки за недопускане на нарушения на обществения ред във връзка със спортната среща. Привържениците и на двата отбора са изразили готовност за организирано гледане на мача извън стадиона, съответно на общински паркинг северно извън комплекса в кв. „Коматево” и в района на спортна база „Лаута”.\r\nНа територията на град Пловдив е създадена организация мобилни полицейски патрули да реагират на всеки подаден сигнал за нарушение на обществения ред.\r\nКристиян ГАРОВ", "date": "2017.09.24", "title": "Пловдив: Полицията предприема засилени мерки за сигурност за футболната среща между отборите на „Ботев” – Пловдив и „Локомотив” – Пловдив"}
{"url": "http://www.focus-news.net/news/2017/09/24/2439143/smolyan-mbal-d-r-bratan-shukerov-organizira-bezplatni-pregledi-za-tuberkuloza.html", "text": "„Седмица на отворените врати” с безплатни прегледи за туберкулоза организира МБАЛ „Д-р Братан Шукеров“, съобщиха от лечебното заведение. В дните от 25 до 29 септември между 08.00 и 15.30 часа ще се извършват безплатни медицински консултации. Д-р Юлияна Лазарова – завеждащ пневмофтизиатричния кабинет ще приема в кабинета за контрол на туберкулозата, който се намира на шестия етаж, над Инфекциозно отделение. „През последните години кампаниите „Отворени врати“ се доказаха като добра практика за откриване на случаи с туберкулоза и своевременно предприемане на мерки за лечение и прекъсване на веригата за предаване на инфекцията. Целта на инициативата е да се повиши обществената информираност по отношение на туберкулозата, да се даде възможност на всеки за достъп до здравни услуги, както и да се популяризира здравословният начин на живот“, каза д-р Лазарова.\r\nПрегледите и изследванията са напълно безплатни, включително и за неосигурените лица. На всеки, който реши да провери своето състояние, ще бъде извършен преглед и ще се назначи проба манту, а при необходимост и допълнителни изследвания – рентгенова снимка и изследване на материал за туберкулозни бактерии. \r\nПри последната кампания, проведена в смолянската болница през през юни т.г. са преминали 89 души. От тях с риск от заболяване 77, извършени прегледи – 77, изследвания манту – 66, направени рентгенография на бял дроб – 14, микробиологични изследвания на храчка – 17. Няма открити болни от туберкулоза. С латентна туберкулозна инфекция са шестима души, които са поети за химеопрофилактика.\r\nСпецифичният причинител на туберкулозата е Мусоbасtеrіum tubеrсulоѕіѕ, наричан още бацилна Kox. Най-застрашени от заразяване и заболяване са живеещите и работещите в едно помещение с болен човек. От туберкулоза се разболяват лица с подтисната имунна система. Предразполагащи фактори са непълноценното и нерационалното хранене, стресът, преумората, злоупотребата с алкохол, тютюнопушенето.", "date": "2017.09.24", "title": "Смолян: МБАЛ „Д-р Братан Шукеров“ организира безплатни прегледи за туберкулоза"}
{"url": "http://www.focus-news.net/news/2017/09/24/2439144/api-vazstanoveno-e-dvizhenieto-po-pat-ii-48-omurtag-kotel.html", "text": "Възстановено е движението по път II-48 Омуртаг – Котел, съобщиха от пресцентъра на Агенция „Пътна инфраструктура”. Временната организация на движението бе наложена поради отстраняване на аварирал тежкотоварен автомобил.", "date": "2017.09.24", "title": "АПИ: Възстановено е движението по път II-48 Омуртаг – Котел"}
{"url": "http://www.focus-news.net/news/2017/09/24/2439145/zdf-v-germaniya-sa-otvoreni-vsichki-735-hil-izbiratelni-sektsii.html", "text": "Изборите за 19-тия федерален парламент на Германия започнаха с отварянето на 73,5 хил.  секции на територията на 16-те провинции, разпределени в общо 299 избирателни райони, предава телевизионният канал ZDF. За съблюдаване на процедурите в изборния ден, който ще продължи до 18 часа (19 часа българско време), са ангажирани около 650 хил. души.\r\nПраво на глас имат около 61,5 млн. граждани на ФРГ, близо три милиона от които ще отидат до урните за първи път. Около една трета от всички избиратели са над 60-годишна възраст. От изборите са изключени около 80 хил. души над 18 г. Очаква се около 30 % от имащите право на глас да изпратят бюлетини по пощата. \r\nЗа подкрепата на избирателите се борят 42 партии - с осем повече, отколкото на предходното гласуване за Бундестаг през 2013 г. \r\nПървите резултати от вота ще бъдат известни още в края на деня. Тереза Герова", "date": "2017.09.24", "title": "ZDF: В Германия са отворени всички 73,5 хил. избирателни секции"}
{"url": "http://www.focus-news.net/news/2017/09/24/2439146/anadolu-agency-turski-i-irakski-voenni-obsadiha-planiraniya-kyurdski-referendum-za-nezavisimost.html", "text": "Турски и иракски военни се срещнаха в събота за да обсъдят ситуацията около планирания за 25 септември кюрдски референдум за независимост, предава Anadolu Agency. На срещата, провела се в турската столица Анкара, са присъствали турският началник на генералният щаб и неговия иракски колега. Турската страна обърна внимание на важността да се запази целостта на Ирак, както и на борбата срещу терористичните организации, се казва в съобщение на турската армия. \r\nДвете страни са разменили мнения относно взаимната гранична отбрана и защитата на сигурността в региона.  Цанко Цолов", "date": "2017.09.24", "title": "Anadolu Agency: Турски и иракски военни обсъдиха планирания кюрдски референдум за независимост"}
{"url": "http://www.focus-news.net/news/2017/09/24/2439147/der-spiegel-darzhavniyat-glava-na-frg-prizova-grazhdanite-da-uprazhnyat-pravoto-si-na-glas.html", "text": "Президентът на Федерална република Германия Франк-Валтер Щайнмайер призова гражданите да упражнят правото си на глас в изборите за 19-тия Бундестаг на страната, пише изданието Der Spiegel. \r\n\"Правото на глас е гражданско право. Според мен за една демокрация това е най-важното гражданско задължение. Отидете на избори!\", пише Щайнмайер в авторска статия за вестник Bild am Sonntag. \r\n\"Който не гласува, остава на другите да решават бъдещето на нашата страна, за това как ще се развива пазарът на труда и икономиката, образованието и здравеопазването, грижата и социалната защита на възрастните, за интеграцията и бежанците, за вътрешната и външната сигурност, за изменението на климата и опазването на околната среда\", пише още германският президент. Тереза Герова", "date": "2017.09.24", "title": "Der Spiegel: Държавният глава на ФРГ призова гражданите да упражнят правото си на глас"}
{"url": "http://www.focus-news.net/news/2017/09/24/2439148/focus-v-tsentralata-na-hds-teche-podgotovka-za-praznenstvo.html", "text": "Независимо какъв ще бъде изходът от изборите за Бундестаг, Ангела Меркел и партията й Християндемократичен съюз (ХДС) са решени да празнуват, пише изданието Focus.  \r\nВ централата на ХДС в Берлин е в ход подготовка за празненство, съобщават източници на изданието.\r\nПо-рано полицията извърши превантивна проверка на сградата за поставени взривни устройства Тереза Герова", "date": "2017.09.24", "title": "Focus: В централата на ХДС тече подготовка за празненство"}
{"url": "http://www.focus-news.net/news/2017/09/24/2439149/focus-eksperti-prognozirat-visoka-izbiratelna-aktivnost-v-germaniya.html", "text": "Според експерти избирателната активност в неделния вот за 19-тия Бундестаг на Германия ще бъде изключително висока, съобщава изданието Focus.\r\nНа предходните избори за федерален парламент на Германия избирателната активност бе 71,5 %, съвсем малко повече, отколкото при гласуването през 2009 г., когато 70,5 % от избирателите в страната упражниха правото си на глас. \r\nРекордът за избирателна активност във ФРГ е от 1972 г. - тогава до урните отидоха внушителните 91,1 % от гражданите на страната. Специалистите обаче не коментират дали в днешните избори ще бъдат отчетени по-високи стойности.  Тереза Герова", "date": "2017.09.24", "title": "Focus: Експерти прогнозират висока избирателна активност в Германия"}
{"url": "http://www.focus-news.net/news/2017/09/24/2439150/chez-uvelichi-dvoyno-paralelkite-za-dualno-obuchenie-po-profesiyata-elektrotehnik.html", "text": "ЧЕЗ увеличи двойно паралелките, които подкрепя с дуална форма на обучение по професията „Електротехник” в рамките на проекта „Домино” на Швейцарското правителство, съобщиха от пресцентъра на дружество. През миналата година ЧЕЗ бе една от първите компании в България, подкрепили дуалното обучение по електротехника - с една професионална паралелка в София и с друга в Плевен. От началото на настоящата учебна година ЧЕЗ е партньор на още една паралелка в двата града и вече съдейства за обучението на бъдещите електротехници в четири паралелки.\r\nЧЕЗ е сред 170-те компании в България, които през тази учебна година подкрепят дуалното обучение заедно с партньорите си в проекта ДОМИНО - Нестле България, Фесто Производство, Лем България, Алфалифт и Райхле и Де-Масари България Пръдакшън. Дуалната форма на обучение позволява на учениците едновременно да учат и да работят в реална работна среда. Тя е привлекателна, защото дава възможност да се натрупа практически опит по време на обучението, а младежите взимат възнаграждение, докато се обучават. „Това ги задържа в образователната система по-дълго и предоставя по-добре обучени кадри за бизнеса“, коментира Евгения Накова, директор „Човешки ресурси“ в ЧЕЗ България.\r\nЧЕЗ е разработила и следва дългосрочна стратегия в областта на образованието и подкрепата на младите таланти. Целта на компанията е да осигури подходяща среда и да даде възможности за професионално и личностно развитие на младите хора, за да останат да се развиват в България.", "date": "2017.09.24", "title": "ЧЕЗ увеличи двойно паралелките за дуално обучение по професията „Електротехник”"}
{"url": "http://www.focus-news.net/news/2017/09/24/2439151/razgrad-chetirima-tiyneydzhari-sa-otkradnali-trabant-parkiran-pred-doma-na-sobstvenika.html", "text": "Четирима тийнейджъри от Разград откраднали лек автомобил, който бил паркиран пред дома на собственика си на улица „Свети Климент“, съобщиха от Областната дирекция на МВР - Разград. Колата „Трабант” е открита изоставена, без регистрационни табели, в лознишкото село Синя вода около 8.00 часа на 22 септември. Намерена е със спукани десни гуми, повредено панорамно стъкло, пътепоказатели, фарове и стопове. \r\nСлед като става ясно, че автомобилът е обект на противозаконно отнемане от Разград, е върнат на 69-годишния му собственик. При проведените бързи оперативно-издирвателни действия са установени извършителите на деянието: 15-годишните с инициали З.Д.Н. и М.Т.М. и 16-годишните с инициали М.Г.М. и Д.А.Д. Регистрационните табели са намерени и предадени с протокол. Води се досъдебно производство по чл.346, ал.1 от НК.", "date": "2017.09.24", "title": "Разград: Четирима тийнейджъри са откраднали „Трабант”, паркиран пред дома на собственика"}
{"url": "http://www.focus-news.net/news/2017/09/24/2439152/reuters-petima-raneni-v-afganistan-sled-ataka-na-kola-bomba.html", "text": "Петима души са ранени след атака на кола бомба срещу датски военен конвой в Афганистан, предава Reuters, като се позовава на информация от местните власти. Инцидентът е станал западно от столицата Кабул в неделя. Ранени са петима цивилни, няма пострадали военни. \r\nВсе още няма потвърждение от официалната мисия на НАТО в страната, към чиито редици принадлежи конвоя.  Цанко Цолов", "date": "2017.09.24", "title": "Reuters: Петима ранени в Афганистан след атака на кола бомба"}
{"url": "http://www.focus-news.net/news/2017/09/24/2439153/pazardzhik-zhiteli-na-septemvri-izlizat-na-poreden-protest-sreshtu-upravlenieto-na-kmeta-na-obshtinata-marin-rachev.html", "text": "Мирно събрание-протест ще се проведе в село Варвара, съобщиха за Радио „Фокус“ – Пазарджик от Инициативния комитет „Да спасим община Септември“. Недоволните граждани ще се съберат в 12.00 часа в квартал „Гарата“ на село Варвара при недовършената детска площадка. \r\nПротестът е против водената политика от кмета на Общината и бездействието на общинската администрация по въпроси, касаещи малките населени места в общината, уточняват от Инициативния комитет. Кметът на село Варвара ще предостави информация за свършеното до момента и предстоящите дейности в кметството на селото. По време на протеста ще бъде предоставена информация и за образуваното наказателно дело против кмета на Общината за укриване на данъци в особено големи размери, съобщиха организаторите на протеста.\r\nАлбена ЖИЛЕКОВА", "date": "2017.09.24", "title": "Пазарджик: Жители на Септември излизат на пореден протест срещу управлението на кмета на Общината Марин Рачев"}
{"url": "http://www.focus-news.net/news/2017/09/24/2439154/hristo-apostolov-obshtina-dupnitsa-demonstrativen-futbolen-mach-mezhdu-otborite-marek-i-levski-shte-se-provede-v-grada.html", "text": "Демонстративен футболен мач между отборите „Марек” и „Левски” ще се проведе в Дупница Това съобщи за Радио „Фокус” – Кюстендил Христо Апостолов, експерт в Община Дупница. Началото на футболната среща е от 16.00 часа, а час по-рано на изкуственото игрище ще започне минитурнир по футбол с участието на отбори от школата на футболен клуб „Марек“. На демонстративния футболен мач, който се организира по повод 65 години от откриването на стадион  „Бончук“ и 40 години от победата над немския колос „Байерн“ – Мюнх”, се очаква да присъстват легендарни футболисти, треньори и футболни деятели. Поканени са националният селекционер Петър Хубчев, наставникът на младежкия национален отбор Антони Здравков, Димитър Пенев, десетки гости от Българския футболен съюз, съдийската комисия, както и бивши футболисти и треньори на „Марек“ и от други клубове в страната. Входът е свободен.\r\nВенцеслав ИЛЧЕВ", "date": "2017.09.24", "title": "Христо Апостолов, Община Дупница: Демонстративен футболен мач между отборите „Марек” и „Левски” ще се проведе в града"}
{"url": "http://www.focus-news.net/news/2017/09/24/2439155/politico-donald-tramp-razkritikuva-iran-za-testa-na-balistichna-raketa.html", "text": "Американският президент Доналд Тръмп разкритикува в събота Иран за теста на балистична ракета, който страната направи, предава Politico. В съобщение, направено в Twitter, държавният глава заяви, че САЩ „нямат кой знае какво споразумение“ с Иран, след като излезе информация за изстрелването на ракетата.\r\nОт изданието припомнят, че международните санкции срещу Иран бяха вдигнати срещу обещание Техеран да не развива ядрената си програма. В съобщението си президентът също така обвини тамошното правителство в сътрудничество със Северна Корея.  Цанко Цолов", "date": "2017.09.24", "title": "Politico: Доналд Тръмп разкритикува Иран за теста на балистична ракета"}
{"url": "http://www.focus-news.net/news/2017/09/24/2439156/ministar-nikolay-nankov-shte-e-na-rabotno-poseshtenie-v-bryuksel.html", "text": "Утре, 25 септември, министрите на регионалното развитие и благоустройството Николай Нанков, на транспорта, информационните технологии и съобщенията Ивайло Московски, на околната среда и водите Нено Димов и на туризма Николина Ангелкова, ще бъдат на работно посещение в Брюксел, Кралство Белгия. Това съобщиха от пресцентъра на МРРБ. Там те ще проведат среща с комисарите по регионална политика Корина Крецу и по околна среда, морско дело и рибарство Кармену Вела.\r\nМинистрите ще дадат изявление в сградата на Европейската комисия в 14.00 часа (местно време).", "date": "2017.09.24", "title": "Министър Николай Нанков ще е на работно посещение в Брюксел"}
{"url": "http://www.focus-news.net/news/2017/09/24/2439157/germaniya-glasuva-na-izbori-za-federalen-parlament-obzor.html", "text": "Големият ден настъпи - точно в 8 часа (местно време) в Германия бе даден старт на изборите за състава на  новия, 19-ти федерален парламент на страната. На територията на 16-те провинции, разпределени в общо 299 избирателни райони, са отворени 73,5 хил. секции, които ще останат на разположение на гражданите до 18 часа (местно време). За съблюдаване на процедурите в изборния ден са ангажирани около 650 хил. души.\r\nПраво на глас имат около 61,5 млн. граждани на ФРГ, близо три милиона от които ще отидат до урните за първи път. Около една трета от всички избиратели са над 60-годишна възраст. От изборите са изключени около 80 хил. души над 18 г. Очаква се около 30 % от имащите право на глас да изпратят бюлетини по пощата. \r\nЗа подкрепата на избирателите се борят 42 партии - с осем повече, отколкото на предходното гласуване за Бундестаг през 2013 г. От техните редици ще бъдат излъчени най-малко 598 депутати за федералния парламент в Берлин. Учредителното събрание на новия Бундестаг трябва да се проведе най-късно до 30-тия ден след изборите, т.е. до 24 октомври 2017 г.\r\nИзборният ден в Германия започна със сърдечен призив на държавния глава Франк-Валтер Щайнмайер. Той апелира гражданите да упражнят правото си на глас в изборите за 19-тия Бундестаг на страната. \r\n\"Правото на глас е гражданско право. Според мен за една демокрация това е най-важното гражданско задължение. Отидете на избори!\", пише Щайнмайер в авторска статия за вестник Bild am Sonntag. \r\n\"Който не гласува, остава на другите да решават бъдещето на нашата страна, за това как ще се развива пазарът на труда и икономиката, образованието и здравеопазването, грижата и социалната защита на възрастните, за интеграцията и бежанците, за вътрешната и външната сигурност, за изменението на климата и опазването на околната среда\", пише още германският президент.\r\nПървите резултати от вота ще бъдат известни още в края на деня. Независимо какви ще бъдат те обаче, в централата на Християндемократическия съюз (ХДС) в Берлин вече тече подготовката за празненство. По-рано полицията извърши превантивна проверка на сградата за поставени взривни устройства. \r\nСпоред експерти избирателната активност в неделния вот за 19-тия Бундестаг на Германия ще бъде изключително висока. На предходните избори за федерален парламент на Германия избирателната активност бе 71,5 %, съвсем малко повече, отколкото при гласуването през 2009 г., когато 70,5 % от избирателите в страната упражниха правото си на глас. \r\nРекордът за избирателна активност във ФРГ е от 1972 г. - тогава до урните отидоха внушителните 91,1 % от гражданите на страната. Специалистите обаче не коментират дали в днешните избори ще бъдат отчетени по-високи стойности. \r\nЕдин от най-важните въпроси, който вълнува не само германците, но и европейските партньори на ФРГ, е кой ще бъде следващият канцлер на страната. Повечето наблюдатели обявиха надпреварата за канцлерския пост за приключила още преди провеждането на изборите. Месеци наред проучванията на общественото мнение показваха убедителна преднина за лидера на Съюза (ХДС/ХСС) Ангела Меркел, която има аванс от близо 15 % пред кандидата на социалдемократите (ГСДП) Мартин Шулц. Това стана причина мнозина анализатори да обявят днешните избори за най-скучните в следвоенната история на Германия. Но интригата със сигурност остава - не бива да се забравя, че при прогнозите за президентските избори в САЩ и за референдума за британското членство в Общността, социолозите претърпяха пълен провал в оценките си. Те не можаха да предскажат нито победата на Доналд Тръмп, нито вота на британците за излизане от Европейския съюз. \r\nНеизвестен остава и въпросът как ще бъдат разпределени гласовете на германските избиратели между останалите партии. Всички те са потенциални партньори на Меркел за бъдещата коалиция в Берлин, която ще определя политиката на Германия в следващите четири години. Тереза Герова", "date": "2017.09.24", "title": "Германия гласува на избори за федерален парламент (ОБЗОР)"}
{"url": "http://www.focus-news.net/news/2017/09/24/2439158/razgrad-blagoroden-elen-e-bil-ubit-v-mestnostta-topolovata-lokva-pri-otrivaneto-na-trupa-e-lipsvala-glavata-na-zhivotnoto.html", "text": "Труп на благороден елен е открит в местността Тополовата локва в землището на село Дянково, съобщиха от Областната дирекция на МВР – Разград. Служители на Държавно ловно стопанство „Воден“ сигнализирали за находката около 13.30 часа на 22 септември. При извършения оглед е установена огнестрелна рана в гръдния кош и липсваща глава. Трупът на елена е оставен за съхранение в ловното стопанство. По случая е образувано досъдебно производство по чл.237, ал.1 от НК.", "date": "2017.09.24", "title": "Разград: Благороден елен е бил убит в местността Тополовата локва – при отриването на трупа е липсвала главата на животното"}
{"url": "http://www.focus-news.net/news/2017/09/24/2439159/vitsepremierat-tomislav-donchev-shte-predstavi-proekt-za-vavezhdaneto-na-spodelenite-uslugi-na-tsentralnata-administratsiya.html", "text": "Заместник министър-председателят Томислав Дончев и постоянният представител на Световната банка за България Тони Томпсън ще представят проекта „Въвеждане на принципа на споделените услуги в организацията и работата на централната администрация“ на конференция на 25 септември от 10.00 часа в Гранитна зала на Министерския съвет. Това съобщиха от правителствената информационна служба.\r\nОсновна цел на проекта е подобряването на ефективността в работата на администрацията, постепенното й освобождаване от технически и спомагателни функции, фокусирането й върху ключови дейности и политики. Две пилотни звена за споделени услуги в областта на управлението на човешките ресурси и финансово-счетоводните дейности ще заработят до края на 2018 г. в централната администрация, а до 2020 г. Стратегията за модернизация на администрацията предвижда тези звена да бъдат 10.  Проектът предвижда разработването на анализ на обектите с представителни и социални функции, собственост на държавната администрация, и предложения за подобряване на модела за тяхното стопанисване и управление.\r\nВъвеждането на принципа на споделените услуги е ключов инструмент за осъществяването на политиката на българското правителство за модернизиране на държавната администрация. \r\nПроектът се осъществява в изпълнение на целите и със средства на Оперативната програма „Добро управление“. Бенефициент е администрацията на Министерския съвет. С ратификация на Народното събрание от 27 юли т.г. за изпълнител по проекта бе утвърдена Международната банка за възстановяване и развитие.", "date": "2017.09.24", "title": "Вицепремиерът Томислав Дончев ще представи проект за въвеждането на споделените услуги  на централната администрация"}
{"url": "http://www.focus-news.net/news/2017/09/24/2439160/focus-liderat-na-zeleni-e-parviyat-vodesht-germanski-politik-koyto-uprazhni-pravoto-si-na-glas.html", "text": "Председателят на партията \"Зелени\" Джем Йоздемир е първият водещ германски политик, който упражни правото си на глас в изборите за 19-тия Бундестаг на Германия, отбелязва изданието Focus.\r\nЙоздемир пусна бюлетината си в избирателна секция в берлинския квартал \"Кройцберг\". Лидерът на \"Зелени\" поздрави вежливо събралите се журналисти и гражданите, чакащи, за да гласуват на изборите за федерален парламент. \r\nПартията на Йоздемир се бори за третото място. Последните проучвания на общественото мнение показват, че \"Зелени\" може да разчитат на подкрепата на до осем процента от гражданите на Германия. Тереза Герова", "date": "2017.09.24", "title": "Focus: Лидерът на \"Зелени\" е първият водещ германски политик, който упражни правото си на глас"}
{"url": "http://www.focus-news.net/news/2017/09/24/2439161/blagoevgrad-zhena-e-postradala-pri-katastrofa-v-tunel-zheleznitsa.html", "text": "Микробус и лек автомобил са се ударили в тунел „Железница“. Това каза за Радио „Фокус“ – Пирин дежурният служител в Областно пътно управление – Благоевград. Една жена е леко пострадала и е закарана в Спешен център – Благоевград. Към този час леките автомобили се отклоняват по стария път, а движението на товарни е спряно.\r\nЛора КАЛЧЕВА", "date": "2017.09.24", "title": "Благоевград: Жена е пострадала при катастрофа в тунел „Железница“"}
{"url": "http://www.focus-news.net/news/2017/09/24/2439162/ekathimerini-germanskite-izbori-mozhe-da-sa-opredelyashti-za-gartsiya.html", "text": "Икономическите проблеми на Гърция в последното десетилетие и нейните връзки с кредиторите, оставиха страната зависима от всяка промяна в международната политика, затова от Атина ще следят внимателно германските избори, пише гръцкото издание Ekahimerini.\r\nОт вестника напомнят, че германският канцлер Ангела Меркел, която се бори за четвърти мандат, изисква големи фискални преобразувания в Гърция, срещу всеки заем, който ЕС отпуска на Атина.  Цанко Цолов", "date": "2017.09.24", "title": "Ekathimerini: Германските избори може да са определящи за Гърция"}
{"url": "http://www.focus-news.net/news/2017/09/24/2439163/prof-todor-kantardzhiev-harakterni-za-esenniya-sezon-sa-infektsiite-na-gornite-dihatelni-patishta.html", "text": "Характерни за есенния сезон са инфекциите на горните дихателни пътища. Това каза в интервю за Агенция „Фокус“ директорът на Националния център по заразни и паразитни болести проф. Тодор Кантарджиев, коментирайки вирусите и бактериите през есента, които могат да доведат до инфекции. „Промяната на температурата води до промяна на поведението на хората. Преставаме да проветряваме, затварят се прозорците в градския транспорт, събират се много хора в по-топли помещения. Това довежда до промяна на инфекциите, които си предаваме. Характерни за есенния сезон са инфекциите на горните дихателни пътища преди идването на сезонния грип, който обикновено започва циркулацията си края на ноември, началото на декември и добива епидемичен характер декември или януари“, коментира проф. Кантарджиев. По думите му това поне през последните години е така. „В момента не говорим за сезонния грип, а за инфекции на горните дихателни пътища, които се причиняват главно от вируси. Това са често срещаните възпаления на лигавицата на носа т.нар. хрема, възпалението на гърлото и на горните дихателни пътища, засягането на трахеята и кашлицата. В Националната референтна лаборатория на Центъра по заразни и паразитни болести се поставя диагноза на 15 респираторни вируса“, допълни той и уточни, че през последните години за първи път са доказали циркулация на нови за страната ни вируси. „Това са бокавируси, т.нар. метапневмовирус, парагрипните вируси и най-честите причинители на инфекции на горните дихателни пътища – риновирусите, аденовирусите, респираторният синцитиален вирус и коронавирусите. Това са вирусите, които причиняват възпалението на носа, на гърлото и сухата кашлица“, каза още проф. Тодор Кантарджиев.\r\nЛюба АЛЕКСИЕВА", "date": "2017.09.24", "title": "Проф. Тодор Кантарджиев: Характерни за есенния сезон са инфекциите на горните дихателни пътища"}
{"url": "http://www.focus-news.net/news/2017/09/24/2439164/api-ogranicheno-e-dvizhenieto-po-patya-blagoevgrad-selo-zheleznitsa-v-posoka-simitli-poradi-patnotransportno-proizshestvie.html", "text": "Ограничено е движението по път I-1 Благоевград - с. Железница в посока Симитли поради пътнотранспортно произшествие. Това съобщиха от пресцентъра на Агенция „Пътна инфраструктура”.\r\nШофьорите на леки автомобили да се движат с повишено внимание и съобразена скорост по обходен маршрут: Благоевград - Струмско - с. Железница. Тежкотоварните автомобили над 12 тона е необходимо да изчакват на място. Трафикът на всички превозни средства в посока Благоевград се осъществява по път I-1 Благоевград - с. Железница.", "date": "2017.09.24", "title": "АПИ: Ограничено е движението по пътя Благоевград - село Железница в посока Симитли поради пътнотранспортно произшествие"}
{"url": "http://www.focus-news.net/news/2017/09/24/2439165/policito-govoritelyat-na-shtaba-na-angela-merkel-prizova-horata-da-glasuvat.html", "text": "Говорителят на щаба на Ангела Меркел призова чрез съобщение в Twitter хората да гласуват, „защото нашата демокрация живее чрез вашия глас“, съобщава европейската редакция на Politico. \r\nОчаква се Ангела Меркел, кандидат на коалицията между Християндемократическата партия (ХДС) и Християнсоциалният съюз (ХСС), да спечели четвъртият си мандат на федералните избори в неделя.  Цанко Цолов", "date": "2017.09.24", "title": "Policito: Говорителят на щаба на Ангела Меркел призова хората да гласуват"}
{"url": "http://www.focus-news.net/news/2017/09/24/2439166/vitseprezidentat-iliyana-yotova-rodinata-ni-se-nuzhdae-ot-silni-nepreklonni-i-otdadeni-na-balgarskoto-edinenie-vodachi.html", "text": "Родината ни се нуждае от силни, непреклонни и отдадени на българското единение водачи. Това каза вицепрезидентът Илияна Йотова в събота на церемонията по откриване на първите Национални хайдушки празници „Капитан Петко Войвода“ в град Чепеларе, съобщиха от прессеретариата на държавния глава. „Величието и честта на страната ни се съизмерва с преклонението на света към българи като Капитан Петко войвода“, подчерта Илияна Йотова. Той е в ежедневието на всеки един наш сънародник – името му е на стотици улици и площади, подвигът му е на страниците на учебниците, а уважението към делото му е в паметта на поколенията, заяви още вицепрезидентът.   \r\nИлияна Йотова благодари на всички родолюбиви чепеларци и на общинското ръководство, които осъществиха идеята за празници, посветени на Капитан Петко Войвода именно в дните, когато се чества българската Независимост. \r\nПреди да посети родопския град Илияна Йотова се срещна на Рожен с млади астрономи и с д-р Никола Петров, директор на Националната астрономическа обсерватория.", "date": "2017.09.24", "title": "Вицепрезидентът Илияна Йотова: Родината ни се нуждае от силни, непреклонни и отдадени на българското единение водачи"}
{"url": "http://www.focus-news.net/news/2017/09/24/2439167/veliko-tarnovo-kmetat-inzh-daniel-panov-i-nad-200-detsa-dadoha-nachaloto-na-evropeyskata-sedmitsa-na-sporta-v-grada.html", "text": "Кметът Даниел Панов и над 200 деца дадоха старт на Европейската седмица на спорта във Велико Търново. За трета поредна година Старата столица стана част от инициативата, която протича под мотото #BeActive – Бъди активен. Това съобщиха от пресцентъра на Община Велико Търново. Кампанията на Европейската комисия се подкрепя от Министерството на младежта и спорта и общината.\r\nОткриването бе на реновирания спортен комплекс „Ивайло“, а сред гостите бяха също председателят на най-голямата парламентарна група в Народното събрание Цветан Цветанов, заместник-министърът на младежта и спорта Ваня Колева, евродепутатът Ева Майдел, шампионът по плуване и световен медалист Антъни Иванов. \r\nДаниел Панов поздрави всички деца, които се включиха в Европейската седмица на спорта. „Чудесно е, че в нашия град школите са пълни с млади хора. Скъпи деца, популяризирайте спорта сред вашите приятели, нека те видят колко положително ви променя физическата активност, как ви помага да бъдете здрави, жизнени и енергични. Ще продължаваме да развиваме и осъвременяваме базите във Велико Търново – както за професионален, така и за любителски спорт. Благодаря за подкрепата, която получаваме от големия приятел на Велико Търново Цветан Цветанов, от спортното министерство, много важна е и европейската солидарност“, каза Даниел Панов по време на откриването на кампанията. „Антъни Иванов е най-добрият пример за децата, защото неговите успехи показват до какви резултати води упоритостта и отговорността в тренировките“, завърши Даниел Панов.\r\nПриветствени думи отправиха също Цветан Цветанов, заместник-министър Ваня Колева, Ева Майдел и Антъни Иванов.\r\nПрез целия ден на „Ивайло” се провеждат разнообразния занимания по футбол, баскетбол, спортна и художествена гимнастика, борба, лека атлетика и шахмат. В рамките на кампанията всеки, който иска да тренира, може да стадиона и залите в спортния комплекс. В многофункционалната спортна зала в двора на СОУ „Емилиян Станев“ и зала „Сава Величков“ ще има занимания по волейбол и бадминтон, а  тренировки ще се провеждат и в новото игрище за баскетбол в квартал „Колю Фичето”.", "date": "2017.09.24", "title": "Велико Търново: Кметът инж. Даниел Панов и над 200 деца дадоха началото на Европейската седмица на спорта в града"}
{"url": "http://www.focus-news.net/news/2017/09/24/2439168/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-25-septemvri.html", "text": "„Софийска вода” временно ще прекъсне водоснабдяването в някои части на столицата на 25 септември, съобщиха от пресцентъра на дружеството. В понеделник във връзка с монтаж на спирателни кранове на ул. „Върба“, с. Мрамор, се налага спиране на водоподаването от 9:00 до 21:00 часа на клиентите на „Софийска вода”, живеещи в района на: с. Мрамор, с. Житен, с. Доброславци, ул. „Царско село“ и бивш стопански двор. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: с. Мрамор – на площада пред кметството; с. Житен – на площада пред кметството.\r\nВ понеделник във връзка с извършване на ремонтни дейности на ул. „Кукуряк“, жк. „Овча купел“ I, се налага спиране на водоподаването от 9:00 до 21:00 часа на клиентите на „Софийска вода”, живеещи в района на: ул. „Кукуряк“ от бл. 610 до бул. „Президент Линкълн“; района между ул. „Кърпикожух“, ул. „748“, ул. „Месечинка“, ул. „Кукуряк“, бул. „Президент Линкълн“. С понижено налягане ще бъде района между: ул. „Кукуряк“, бул. „Президент Линкълн“, ул „Безименна“ пред бл. 601/603.  При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Кукуряк“ пред магазин „Кауфланд“.\r\nВ понеделник във връзка с подмяна на сградно водопроводно отклонение на ул. „Царибродска“, жк. „Зона Б-19“, се налага спиране на водоподаването от 10:00 до 16:00 часа на клиентите на „Софийска вода”, живеещи в района на: ул. „Царибродска“ от ул. „Д-р Калинков“ до ул. „Три уши“; ул. „Три уши“ от ул. „Димитър Петков“ до ул. „Царибродска“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Три уши“ ъгъла с ул. „Царибродска“.\r\nВ понеделник във връзка с изпълнение на инвестиционен проект за реконструкция на уличен водопровод на ул. „Орешковица“ с. Бистрица се налага спиране на водоподаването от 9:00 до 21:00 часа на клиентите на „Софийска вода”, живеещи в района на: вилна зона „Градище“, вилна зона „Ловджийска чешма“, вилна зона „Беликата“ - ул. „Славей“, ул. „Невен“, ул. „Роза“, ул. „Малина“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: вилна зона „Градище“ – ул. „Младежка“ ъгъла с ул. „Зорница“; вилна зона „Ловджийска чешма“ – пред чешмата; вилна зона „Беликата“ – ул. „Невен“ ъгъла с ул. „Роза“. След възстановяване на водоснабдяването е възможно временно повишаване  мътността на водата.\r\nВ понеделник във връзка с пресвързване на сградно водопроводно отклонение в жк. „Суха река“, се налага спиране на водоподаването от 10:00 до 17:00 часа на клиентите на „Софийска вода”, живеещи в бл. 212, бл. 213, бл. 214, бл. 214А – висока зона. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: до бл. 212. \r\nВ понеделник във връзка с изграждане на сградно водопроводно отклонение на ул. „Босилек“ вилна зона  „Симеоново - север“, се налага спиране на водоподаването от 9:30 до 19:30 часа на клиентите на „Софийска вода”, живеещи в района на: по ул. “Босилек“ от бул. „Симеоновско шосе“ до ул. „Света Мария Магдалина“, ул. „Д-р Кръстю Кръстев“; по ул. „Вельо Топаловски“ от ул. „68“ до ул. „Босилек“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Босилек“ ъгъла с ул. „Вельо Топаловски“.\r\nВ понеделник във връзка с подмяна на сградно водопроводно отклонение на ул. „Освобождение“, жк. „Разсадника - Коньовица“, се налага спиране на водоподаването от 10:00 до 16:00 часа на клиентите на „Софийска вода”, живеещи в района на: ул. „Освобождение“ от бул. „Възкресение“ до бул. „Вардар“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Освобождение“ ъгъла с бул. „Възкресение“.", "date": "2017.09.24", "title": "„Софийска вода” временно ще прекъсне водоснабдяването в някои части на столицата на 25 септември"}
{"url": "http://www.focus-news.net/news/2017/09/24/2439169/reuters-sasht-preduprediha-grazhdanite-si-za-vazmozhni-smutove-po-vreme-na-referenduma-na-irakskite-kyurdi.html", "text": "Американското посолство в Ирак предупреди своите жители, че е възможно да има „смутове“ по време на референдума за независимост на иракските кюрди, насрочен за 25 септември, предава Reuters. \r\nВ съобщението се казва, „американските жители  да избягват пътувания в и през териториите, които са спорни между Кюрдското регионално правителство и Техеран“. \r\nАгенцията напомня, че вота за независимост на областта бе осъден от ООН, САЩ, Турция и още няколко държави, но въпреки това той ще бъде проведен, съобщават местни власти.   Цанко Цолов", "date": "2017.09.24", "title": "Reuters: САЩ предупредиха гражданите си за възможни смутове по време на референдума на иракските кюрди"}
{"url": "http://www.focus-news.net/news/2017/09/24/2439170/miamakedoniya-grupa-ot-168-nelegalni-imigranti-e-preminala-pesh-ot-turtsiya-v-gartsiya.html", "text": "Група от 168 сирийски нелегални имигранти е стигнала пеш от Турция до Гърция, съобщава гръцката гранична полиция, предава Македонската информационна агенция. \r\nСпоред информацията, имигрантите не са водени от трафиканти, а са се организирали самостоятелно и преминали пеша целия път до границата на Европейския съюз. \r\nТри други опита за нелегално преминаване на границата са били осуетени вчера, съобщават още от Атина.  Цанко Цолов", "date": "2017.09.24", "title": "„МИА“(Македония): Група от 168 нелегални имигранти е преминала пеш от Турция в Гърция"}
{"url": "http://www.focus-news.net/news/2017/09/24/2439171/zam-predsedatelyat-na-gerb-tsvetan-tsvetanov-vav-veliko-tarnovo-osven-zdrave-distsiplina-i-vazmozhnost-za-izyava-sportat-e-i-efikasna-preventsiya-na-nasilieto.html", "text": "Председателят на ПГ на ГЕРБ и зам.-председател на партията Цветан Цветанов даде старт на Европейската седмица на спорта във Велико Търново, съобщиха от пресцентъра на партията. Цветанов откри спортното мероприятие заедно с кмета на града Даниел Панов, зам.-министъра на спорта Ваня Колева, евродепутата от ГЕРБ/ЕНП Ева Майдел и финалиста в дисциплината 200 метра бътерфлай от световно първенство по плуване в Будапеща тази година Антъни Иванов \r\nНаред с атрактивните демонстрации на клубовете, днес в старопрестолния град са предвидени множество занимания, както за активно спортуващи, така и за родители, деца и младежи, които тепърва ще изберат с какъв спорт да се занимават. \r\nСъбитието се провежда за трета поредна година в старата ни столица и е организирано от Министерството на младежта и спорта. От своя страна ММС е координатор за България на инициативата #BeActive на Европейската комисия, а Община Велико Търново партнира с днешните прояви.\r\n„Поздравявам всички спортуващи деца, техните родители и треньори и им благодаря! Надявам се все повече подрастващи да избират спортните зали и терени, защото освен здраве, дисциплина и възможност за изява, спортът е и ефикасна превенция на насилието“, заяви Цветан Цветанов пред присъстващите.", "date": "2017.09.24", "title": "Зам.-председателят на ГЕРБ Цветан Цветанов във Велико Търново: Освен здраве, дисциплина и възможност за изява спортът е и ефикасна превенция на насилието"}
{"url": "http://www.focus-news.net/news/2017/09/24/2439172/faz-martin-shults-uprazhni-pravoto-si-na-glas-v-izborite-za-federalen-parlament.html", "text": "Кандидатът на Германската социалдемократическа партия (ГСДП) за канцлерския пост в Берлин - Мартин Шулц, упражни правото си на глас, отбелязва националният ежедневник Die Frankfurter Allgemeine Zeitung. \r\nОколо 10 часа (местно време) социалдемократът бе забелязан в компанията на съпругата си Инге в избирателната секция в кметството на родния му град Хелрат. \r\n\"Надявам се, че колкото се може повече хора ще се възползват от правото си на глас за укрепване на демократичното бъдеще на Федерална република Германия, като дадат гласа си за демократичните партии\", заяви 61-годишният социалдемократ.   Тереза Герова", "date": "2017.09.24", "title": "FAZ: Мартин Шулц упражни правото си на глас в изборите за федерален парламент"}
{"url": "http://www.focus-news.net/news/2017/09/24/2439173/api-vazstanoveno-e-dvizhenieto-v-dvete-posoki-po-pat-i-1-blagoevgrad-selo-zheleznitsa.html", "text": "Възстановено е движението в двете посоки по път I-1 Благоевград - село Железница. Това съобщиха от пресцентъра на Агенция „Пътна инфраструктура”. Временната организация на движението бе наложена поради пътнотранспортно произшествие в тунел „Железница“.", "date": "2017.09.24", "title": "АПИ: Възстановено е движението в двете посоки по път I-1 Благоевград - село Железница"}
{"url": "http://www.focus-news.net/news/2017/09/24/2439174/focus-broyat-na-deputatite-v-badeshtiya-bundestag-shte-bade-rekorden.html", "text": "Между 680 и 700 депутати се очаква да влязат в следващия, 19-ти федерален парламент на Германия. Това показва прогноза на политолога Йоахим Бенке, съобщава изданието Focus.\r\n\"Нито една друга демокрация в света няма да има толкова много места в парламента\", подчерта Бенке. \r\nДо този момент най-големият Бундестаг в историята на ФРГ е съставен след изборите през 1994 г. Тогава в законодателния орган в Берлин бяха включени 672 депутати. \r\nБенке обяснява предполагаемото значително увеличение с очакваното влизане на \"Алтернатива за Германия\" и Свободната демократическа партия (СвДП) в парламента. Повече места в парламента ще имат и християндемократите (ХДС). За да не бъде нарушен балансът, се добавят т.нар. изравнителни мандати за останалите партии, припомня изданието.\r\nВ Германия вече имаше предложение за ограничаване на броя на местата в парламента. До този момент обаче не е наложен таван на депутатите.  Тереза Герова", "date": "2017.09.24", "title": "Focus: Броят на депутатите в бъдещия Бундестаг ще бъде рекорден"}
{"url": "http://www.focus-news.net/news/2017/09/24/2439175/gabrovo-galeriyata-v-kyustendil-predstavya-izlozhbata-maystora-i-kyustendilskata-izobrazitelna-shkola-v-grada.html", "text": "Галерията в Кюстендил представя изложбата „Майстора и Кюстендилската изобразителна школа” в Габрово. Това съобщи за Радио „Фокус” – Кюстендил Валентин Господинов, директор на художествена галерия „Владимир Димитров – Майстора”. По думите му, изложбата е открита в Художествената галерия „Христо Цокев“ в Габрово. „В празник на духа се превръща всяко представяне на творби на Владимир Димитров – Майстора и неговите следовници от Кюстендилската изобразителна школа в галери на страната и света. Чувството на гордост, което тези изложби предизвикват, завладяват всяко българско сърце”, каза Валентин Господинов. По думите му изложбата представя както емблематични, така и по-рядко показвани творби на Майстора, произведения на поколението художници, издигнали родната ни култура до най-добрите световни образци. От началото на ХХ век броят на творците от Кюстендилската изобразителна школа наброява над 200 автори.\r\nВенцеслав ИЛЧЕВ", "date": "2017.09.24", "title": "Габрово: Галерията в Кюстендил представя изложбата „Майстора и Кюстендилската изобразителна школа” в града"}
{"url": "http://www.focus-news.net/news/2017/09/24/2439176/said-ibrosh-zam-kmet-na-gotse-delchev-realizirahme-proekt-v-podkrepa-na-horata-s-uvrezhdaniya-i-samotno-zhiveeshtite-vazrastni-na-stoynost-500-hil-leva.html", "text": "Община Гоце Делчев реализира проект „Нови възможности за независим живот на хора с увреждания и самотно живеещи възрастни в община Гоце Делчев” на стойност 500 хил. лева, като средствата са предоставени от Европейския социален фонд. Това каза за Радио „Фокус“ – Пирин Саид Иброш, заместник-кмет на Община Гоце Делчев. Той обясни, че по проекта са получили и 15% национално съфинансиране. „Продължителността на проекта бе 21 месеца – от 1 декември 2015 година до 31 август 2017 година. Като целева група на проекта участваха хора с увреждания, в това число и деца, и лица над 65-годишна възраст. В рамките на проекта бе създаден център за предоставяне на услуги, които са предоставяне на социални услуги за лична помощ или така наречените „Лични асистенти“; здравни услуги и измерване на показатели като кръвно, пулс и температура и специализирани услуги за оказване на психологическа и мотивационна подкрепа“, обясни Иброш. \r\nОбщо в проекта участие са взели 109 лица, които са били назначени като „Лични асистенти“ или „Домашно помощници“. „Всички те бяха назначени на 4-часов работен ден, защото имаше много кандидати и много хора, които имаха нужда от тази услуга. Затова, за да удовлетворим и помогнем на повече хора, наетите лица бяха на 4-часов работен ден“, посочи Иброш.\r\nЛивия НИНОВА", "date": "2017.09.24", "title": "Саид Иброш, зам.-кмет на Гоце Делчев: Реализирахме проект в подкрепа на хората с увреждания и самотно живеещите възрастни на стойност 500 хил. лева"}
{"url": "http://www.focus-news.net/news/2017/09/24/2439177/sport-dnes-se-igrayat-poslednite-sreshti-ot-turnira-leyvar-kap.html", "text": "Днес се играят последните мачове от турнира „Лейвър къп“. След като вчера Рафаел Надал и Роджър Федерер победиха Сам Куери и Джак Сок в мач по двойки, за днес са насрочени срещите: \r\nАлександър Зверев – Сам Куери (15:00 часа)\r\nРафаел Надал – Джон Иснер  (17:00 часа)\r\nРоджер Федерер – Ник Киргиос (19:00 часа)\r\nОт 13:00 часа започва двойния мач на Томас Бердих и Марин Чилич срещу Джак Сок и Джон Иснер.", "date": "2017.09.24", "title": "Спорт: Днес се играят последните срещи от турнира \"Лейвър къп\""}
{"url": "http://www.focus-news.net/news/2017/09/24/2439178/pazardzhik-okolo-100-dushi-protestirat-v-selo-varvava-sreshtu-upravlenieto-na-kmeta-na-obshtina-septemvri-marin-rachev.html", "text": "Протестът срещу управлението на кмета на община Септември Марин Рачев се провежда в село Варвара, съобщи за Радио „Фокус“ – Пазарджик Николай Баташки от Инициативен комитет „Да спасим община Септември“. Около 100 души са се събрали в кв. „Гарата“ в Септември, откъдето започна мирното протестно шествие. Очаква се недоволните граждани да затворят главния път Пазарджик – Велинград и да спрат трафика. Присъстващите носят плакати, насочени срещу управлението на кмета на община Спетември и ще поставят публично въпроса „Има ли криминално досие кметът Марин Рачев?“. \r\nНиколай Баташки припомни, че протестът е против водената политика от кмета на общината и бездействието на общинската администрация по въпроси, касаещи малките населени места в общината. От своя страна, кметът на село Варвара ще предостави информация за свършеното до момента и предстоящите дейности в кметството на селото. По време на протеста ще бъде предоставена информация и за образуваното наказателно дело против кмета на общината за укриване на данъци в особено големи размери.\r\nАлбена ЖИЛЕКОВА", "date": "2017.09.24", "title": "Пазарджик: Около 100 души протестират в село Варвава срещу управлението на кмета на Община Септември Марин Рачев"}
{"url": "http://www.focus-news.net/news/2017/09/24/2439179/prof-todor-kantardzhiev-pri-detsata-infektsiite-na-garloto-se-prichinyavat-ot-opasen-mikrob-koyto-osven-do-angina-vodi-i-do-skarlatina.html", "text": "При децата инфекциите на гърлото се причиняват от опасен микроб, който освен до ангина, води и до скарлатина. Това каза в интервю за Агенция „Фокус“ директорът на Националния център по заразни и паразитни болести проф. Тодор Кантарджиев за вирусите и бактериите през есента, които могат да доведат до инфекции. „Има голяма разлика между микробите, които причиняват възпаление на гърлото – ангина, при децата и възрастните. Обикновено, гърлоболът при възрастните се причинява от вируси и лечението е без антибиотици със средства, успокояващи болката и намаляващи възпалението. Не така е обаче при децата. При тях инфекциите на гърлото се причиняват от хемолитични стрептококи. Това е един микроб, който е опасен. Освен честото възпаление на гърлото, т.нар. ангина, той причинява и скарлатината. Това е заболяване с обрив“, обясни проф. Кантарджиев. По думите му общо засяга организма и има много висока температура. „Искам да кажа няколко думи за бактериалната ангина. Тя има 4 симптома. Единият са възпалени сливици с налична ексудация по сливиците. Вторият симптом е болка по лимфни възли по шията под челюстите на детето. Третият задължителен симптом е задължителна температура. При бактериална ангина детето повишава температурата. Другото много важно е липсата на кашлица. Ако има кашлица и запушен нос, това говори в полза на вирусна, а не на бактериална инфекция“, допълни той. Според него бактериалната ангина е нещо много важно и не е излишно правенето на микробиологично изследване, защото стрептококите са опасни, стрептококовото носителство също. „Бета-хемолитичните стрептококи причиняват тежки инфекции при децата, свързани с висока температура. В това число скарлатината. Усложненията на стрептококовите инфекции са ревматизъм и възпаление на бъбреците. Именно затова родителите и лекарите трябва да са много внимателни. Общопрактикуващите лекари са доста опитни в тези инфекции и много добре знаят, че трябва да се дават продължителни курсове, най-малко 10 дни антибиотик, който много често трябва да се взима“, поясни проф. Катарджиев и уточни, че антибиотикът е пеницилинов и е най-правилното лечение. Друга алтернатива е цефалоспоринов антибиотик, който обаче трябва да се приема на чести и за 10 дни, за да бъде ликвидирана стрептококовата инфекция. „Ако се ликвидират тези стрептококови инфекции, няма да имаме десетките хиляди случаи годишно на скарлатина“, каза още проф. Тодор Кантарджиев. \r\nЛюба АЛЕКСИЕВА", "date": "2017.09.24", "title": "Проф. Тодор Кантарджиев: При децата инфекциите на гърлото се причиняват от опасен микроб, който освен до ангина, води и до скарлатина"}
{"url": "http://www.focus-news.net/news/2017/09/24/2439180/genka-todorova-kmet-na-klisura-do-dve-sedmitsi-zhitelite-na-grada-izlizat-na-grazhdansko-nepodchinenie-zaradi-drastichnoto-uvelichenie-na-vodata-s-64.html", "text": "До две седмици жителите на Клисура излизат на гражданско неподчинение заради драстичното увеличение на водата с 64%. Това каза за Радио „Фокус“ - Пловдив кметът на населеното място Генка Тодорова. „Ще протестираме по всякакви начини, докато не бъдем чути. Имаме намерение да блокираме подбалканския път София - Карлово. Ако хората се съгласят, ще спрем движението и по подбалканската жп линия. Пенсиите ги увеличават с 2%, а водата с 64% - това е пагубно за жителите на Клисура, които в по-голямата си част са пенсионери и 60% от тях взимат минимална пенсия“, подчерта Тодорова. Тя каза, че местното население настоява отмяна на решението за поскъпване на цената на питейната вода.\r\nГенка Тодорова заяви, че през годините ВиК не са инвестирали средства по ремонт и подобрение на водопроводната мрежа в Клисура, а водоснабдяването и до сега все още е каптажно.\r\nКристиян ГАРОВ", "date": "2017.09.24", "title": "Генка Тодорова, кмет на Клисура: До две седмици жителите на града излизат на гражданско неподчинение заради драстичното увеличение на водата с 64%"}
{"url": "http://www.focus-news.net/news/2017/09/24/2439181/pregled-na-mezhdunarodnite-novini-do-13-chasa-agentsiya-fokus.html", "text": "Между 680 и 700 депутати се очаква да влязат в следващия, 19-ти федерален парламент на Германия. Това показва прогноза на политолога Йоахим Бенке.\r\n\"Нито една друга демокрация в света няма да има толкова много места в парламента\", подчерта Бенке. \r\nДо този момент най-големият Бундестаг в историята на ФРГ е съставен след изборите през 1994 г. Тогава в законодателния орган в Берлин бяха включени 672 депутати. \r\nБенке обяснява предполагаемото значително увеличение с очакваното влизане на \"Алтернатива за Германия\" и Свободната демократическа партия (СвДП) в парламента. Повече места в парламента ще имат и християндемократите (ХДС). За да не бъде нарушен балансът, се добавят т.нар. изравнителни мандати за останалите партии.\r\nВ Германия вече имаше предложение за ограничаване на броя на местата в парламента. До този момент обаче не е наложен таван на депутатите. \r\n*** Американското посолство в Ирак предупреди своите жители, че е възможно да има „смутове“ по време на референдума за независимост на иракските кюрди, насрочен за 25 септември.\r\nВ съобщението се казва, „американските жители  да избягват пътувания в и през териториите, които са спорни между Кюрдското регионално правителство и Техеран“. \r\nВота за независимост на областта бе осъден от ООН, САЩ, Турция и още няколко държави, но въпреки това той ще бъде проведен, съобщават местни власти. \r\n*** Икономическите проблеми на Гърция в последното десетилетие и нейните връзки с кредиторите, оставиха страната зависима от всяка промяна в международната политика, затова от Атина ще следят внимателно германските избори.\r\nГерманският канцлер Ангела Меркел, която се бори за четвърти мандат, изисква големи фискални преобразувания в Гърция, срещу всеки заем, който ЕС отпуска на Атина. \r\n*** Американският президент Доналд Тръмп разкритикува в събота Иран за теста на балистична ракета, който страната направи. В съобщение, направено в Twitter, държавният глава заяви, че САЩ „нямат кой знае какво споразумение“ с Иран, след като излезе информация за изстрелването на ракетата.\r\nМеждународните санкции срещу Иран бяха вдигнати срещу обещание Техеран да не развива ядрената си програма. В съобщението си президентът също така обвини тамошното правителство в сътрудничество със Северна Корея. \r\n*** Петима души са ранени след атака на кола бомба срещу датски военен конвой в Афганистан, според информация от местните власти. Инцидентът е станал западно от столицата Кабул в неделя. Ранени са петима цивилни, няма пострадали военни. \r\nВсе още няма потвърждение от официалната мисия на НАТО в страната, към чиито редици принадлежи конвоя. \r\n*** Президентът на Федерална република Германия Франк-Валтер Щайнмайер призова гражданите да упражнят правото си на глас в изборите за 19-тия Бундестаг на страната.\r\n\"Правото на глас е гражданско право. Според мен за една демокрация това е най-важното гражданско задължение. Отидете на избори!\", пише Щайнмайер в авторска статия за вестник Bild am Sonntag. \r\n\"Който не гласува, остава на другите да решават бъдещето на нашата страна, за това как ще се развива пазарът на труда и икономиката, образованието и здравеопазването, грижата и социалната защита на възрастните, за интеграцията и бежанците, за вътрешната и външната сигурност, за изменението на климата и опазването на околната среда\", пише още германският президент.\r\n*** Турски и иракски военни се срещнаха в събота за да обсъдят ситуацията около планирания за 25 септември кюрдски референдум за независимост. На срещата, провела се в турската столица Анкара, са присъствали турският началник на генералният щаб и неговия иракски колега. Турската страна обърна внимание на важността да се запази целостта на Ирак, както и на борбата срещу терористичните организации, се казва в съобщение на турската армия. \r\nДвете страни са разменили мнения относно взаимната гранична отбрана и защитата на сигурността в региона.\r\n*** Испанското правителство планира да постави цялата полиция на Каталония под контрола на Мадрид, за да се противопостави на насрочения за първи октомври местен референдум за независимост. В допълнение още хиляди служители на реда са командировани в областта. \r\nСпоред правителството, действието е с цел по-добра координация между местни и националните полицейски органи. Каталонски власти определиха това като неприемлива намеса в делата на автономната област. \r\n***Студенти окупираха университета в Барселона в подкрепа на референдума за независимост на Каталония, предава испански медии. Според данните, няколко хиляди студенти са прекарали нощта в сградата, в знак на протест на усилията на Мадрид да се противопостави на насроченото за първи октомври гласуване за независимост на Каталония от Испания. \r\nГоворител на групата окупатори съобщи, че „ние показваме че студентите имат роля, която ще изиграят“. Достъпът до университета е отказан на учащите, които не са се включили в протеста. \r\n***", "date": "2017.09.24", "title": "Преглед на международните новини до 13 часа (Агенция \"Фокус\")"}
{"url": "http://www.focus-news.net/news/2017/09/24/2439182/stoyan-yovchev-obshtina-peshtera-pri-golyam-interes-preminava-natsionalniyat-festival-na-keshkeka-i-narodnite-umeniya-v-selo-radilovo.html", "text": "При голям интерес преминава седмият Национален фестивал на кешкека и народните умения в пещерското село Радилово, съобщи за Радио „Фокус“ – Пазарджик Стоян Йовчев, експерт в Община Пещера. Стотици жители на общината и региона и тази година дойдоха, за да се запознаят с местния обичай за приготвяне на кешкека. 12 баби, сдобили се с внуци през годината, осигуриха продуктите за специфичното ястие, което се готви, когато има новородено в къщата.\r\nПразникът бе открит официално вчера то кмета на Община Пещера Николай Зайчев. В официалната вечерна програма на фестивала бе представена част и от аудио-визуалният продукт на Марио Балабанов, създаден по проект „Активни общности: изграждане на капацитет за промяна“ на Платформа Агора. Марио Балабанов е композитор и работи в областта на аудио-визуалните изкуства. Той гостува в Община Пещера една седмица, като успя да посети най- интересните забележителности в общината: Пещера Снежанка, Крепост Перистера, Бесепарските ридове.\r\nАлбена ЖИЛЕКОВА", "date": "2017.09.24", "title": "Стоян Йовчев, Община – Пещера: При голям интерес преминава Националният фестивал на кешкека и народните умения в село Радилово"}
{"url": "http://www.focus-news.net/news/2017/09/24/2439183/plovdiv-bashta-ubi-sina-si-sas-zakonno-pritezhavan-pistolet-vav-vilna-zona-kray-grada.html", "text": "Баща уби сина си със законно притежаван пистолет във вилна зона край Пловдив. Това съобщиха за Радио „Фокус“ - Пловдив от Областната дирекция на МВР. Инцидентът е станал към 11:00 часа вчера. Двамата мъже били в конфликт от дълго време. При поредния скандал 69-годишният пенсиониран военен застрелял 35-годишния си син. \r\nОт полицията потвърдиха, че убитият е бил криминално проявен и има регистрация за употреба на наркотици. Бащата е задържан за 24 часа. Пред разследващите е направил пълни самопризнания, че именно той е извършил деянието. По случая е образувано досъдебно производство.\r\nКристиян ГАРОВ", "date": "2017.09.24", "title": "Пловдив: Баща уби сина си със законно притежаван пистолет във вилна зона край града"}
{"url": "http://www.focus-news.net/news/2017/09/24/2439184/inzh-krasimir-koev-ialv-problemat-s-grozdeto-tazi-godina-e-che-ima-nuzhnata-zaharnost-no-sokat-e-po-malko.html", "text": "Проблемът с гроздето тази година е, че има нужната захарност, но сокът е по-малко. Това каза инж. Красимир Коев, изпълнителен директор на Изпълнителната агенция по лозята и виното (ИАЛВ), в интервю за Агенция „Фокус“ по повод гроздоберна кампания 2017, която бе открита на 11 септември.\r\nТой уточни, че заради липсата на достатъчно валежи преди гроздобера или недостатъчният брой на поставените хидромелиоративни съоръжения на места гроздето е с по-ниска маса. „Така че ако от 1 декар грозде стопаните през предишните години са прибирали по около един тон, то през тази ще бъде максимум 600-650 кг. Просто гроздето е по-леко в сравнение с предходните години“, обясни инж. Коев.\r\nПо думите му прогнозата за тази гроздоберна кампания е за 200 хил. тона прибрано и преработено грозде от винарските предприятия. „От цялата реколта, която е 350 хил. тона, 200 хил. тона влизат във винарските предприятия, 100 хил. тона ще отидат за производство на гроздови ракии, а останалото количество се разпределя за износ (около 20-25 хил. тона), за производство на оцет (пак около 20-25 хил. тона) и за домашна консумация, която хората имат право да преработват за направата на вино и ракия – около 350-360 хил. тона“, каза инж. Коев\r\nЦветилена СИМЕОНОВА", "date": "2017.09.24", "title": "Инж. Красимир Коев, ИАЛВ: Проблемът с гроздето тази година е, че има нужната захарност, но сокът е по-малко"}
{"url": "http://www.focus-news.net/news/2017/09/24/2439185/the-washington-post-hilyadi-se-sabirat-za-novi-protesti-v-kataloniya.html", "text": "Хиляди хора се събират в неделя по площадите на Каталония за нови протести срещу действията на испанските власти, които предприемат мерки против провеждане на референдума за независимост на областта, пише The Washington Post. Много от протестиращите носят каталонски флагове и призиви за провеждане на насрочения за първи октомври вот. \r\nГоворителят на местния парламент направи изявление, в което призова хората с думите „призовавам ви да излезете и гласувате. Гласувайте за бъдещето на Каталония“.   Цанко Цолов", "date": "2017.09.24", "title": "The Washington post: Хиляди се събират за нови протести в Каталония"}
{"url": "http://www.focus-news.net/news/2017/09/24/2439186/reuters-iran-zapochna-voenni-ucheniya-v-blizost-do-granitsata-s-irak.html", "text": "Иранските военни сили започнаха учения в близост до иракската граница, предава Reuters.  Тренировките са недалеч от автономния кюрдки район, където трябва да се проведе вот за независимост на 25 септември. \r\nВ ученията участват артилерия и бронирана бойна техника, както и авиация. \r\nОт агенцията напомнят, че Иран се присъедини към Турция и Ирак в осъждането на референдума.  Цанко Цолов", "date": "2017.09.24", "title": "Reuters: Иран започна военни учения в близост до границата с Ирак"}
{"url": "http://www.focus-news.net/news/2017/09/24/2439187/plovdiv-zhitelite-na-asenovgrad-imat-gotovnost-za-novi-protesti.html", "text": "Жителите на Асеновград имат готовност за нови протести. Това каза за Радио „Фокус“ - Пловдив Йордан Тодоров от инициативния комитет на протестиращите. „Протест днес няма да има, но имаме готовност да започнем отново, ако съдът не наложи справедливи наказания спрямо обвиняемите роми, които биха децата ни“, заяви Тодоров. Според него „справедливо наказание“ би била присъда над 5 години лишаване от свобода. Йордан Тодоров каза още, че очакванията са най-късно до 2 седмици магистратите в Асеновград да насрочат дата за започването на съдебния процес.„Фокус“ припомня:\r\nНа 14 септември прокуратурата внесе обвинителен акт спрямо 11 мъже за побоя над спортисти в района на язовир „40-те извора“ край Асеновград. Разпитани са били над 30 свидетели. Извършени са множество разпознавания и експертизи. Предстои Районен съд – Асеновград да насрочи съдебно заседание по делото.\r\nКристиян ГАРОВ", "date": "2017.09.24", "title": "Пловдив: Жителите на Асеновград имат готовност за нови протести"}
{"url": "http://www.focus-news.net/news/2017/09/24/2439188/sport-espanyol-vodi-s-20-sreshtu-deportivo-na-pochivkata.html", "text": "Еспаньол води с 2:0 срещу Депортиво след края на първото полувреме. Домакините се намират на 15-та позиция в класирането на „Примера Дивисион“, на точка пред Депортиво, който заема 18-то място в класирането. По-късно днес се играят още няколко срещу от първата лига на Испания, сред които са Хетафе – Виляреал (17:15 часа) и Реал Сосиедад – Валенсия (21:45 часа).", "date": "2017.09.24", "title": "Спорт: Еспаньол води с 2:0 срещу Депортиво на почивката"}
{"url": "http://www.focus-news.net/news/2017/09/24/2439189/blagoevgrad-na-balgaro-gratskata-granitsa-trafikat-e-normalen-na-vsichki-granichni-kontrolno-propuskatelni-punktove.html", "text": "На българо-гръцката граница трафикът е нормален на всички гранични контролно-пропускателни пунктове. Това съобщи за Радио „Фокус“ - Пирин дежурният служител на ГКПП „Кулата“. Създадена е необходимата организация при справяне с по-интензивен трафик.\r\nЛора КАЛЧЕВА", "date": "2017.09.24", "title": "Благоевград: На българо-гръцката граница трафикът е нормален на всички гранични контролно-пропускателни пунктове"}
{"url": "http://www.focus-news.net/news/2017/09/24/2439190/focus-parvite-danni-pokazvat-visoka-izbiratelna-aktivnost-v-hamburg-i-bavariya.html", "text": "Първите данни от гласуването за Бундестаг показват, че има висока избирателна активност в северния ханзейски град Хамбург и в най-голямата федерална провинция - Бавария, съобщава изданието Focus.\r\nОт по-големите градове в Бавария се откроява столицата Мюнхен, където към 10 часа (местно време) избирателната активност е била 4,6 %. За разлика от 2013 г., този път в сутрешните часове на неделя 40,2 % от гражданите, заявили гласуване по пощата, са упражнили правото си на глас чрез пускане на бюлетина. \r\nВ Нюрнберг също има по-висока избирателна активност, отколкото през 2013 г. До 10 часа избирателните урни са привлекли 12.3% от избирателите. При предходния вот за Бундестаг избирателната активност е била 11,4 %. \r\nОколо 9,5 млн. души в Бавария имат право да гласуват на изборите в Бундестага. Това означава, че около 15 % от всички допустими (61,5 млн.) избиратели са от провинцията, която се нарежда на второ място по брой гласоподаватели след Северен Рейн-Вестфалия.\r\nХамбург също се отличава с по-голяма избирателна активност в сравнение с изборите отпреди четири години. Според данни от статистическите служби 37,4% от избирателите вече са упражнили правото си на глас. Преди четири години избирателната активност към 10 часа е била 35,4%. Общо 70,3% от избирателите гласуваха в Хамбург през 2013 г., а 71,3% - през 2009 г.\r\nВ Шлезвиг-Холщайн избирателната активност към момента е по-ниска, в сравнение с вота през 2013 г. До 11 часа (местно време) са гласували 22,8 %. На предходните избори първите данни са показали избирателна активност от 24,0 %. Тереза Герова", "date": "2017.09.24", "title": "Focus: Първите данни показват висока избирателна активност в Хамбург и Бавария"}
{"url": "http://www.focus-news.net/news/2017/09/24/2439191/veliko-tarnovo-proekt-za-kupuvane-na-visokotehnologichna-tehnika-za-reaktsiya-pri-bedstviya-i-avarii-podgotvya-krizisniyat-tsentar-v-svishtovskoto-selo-ovcha-mogila.html", "text": "Проект за купуване на високотехнологична техника за реакция при бедствия и аварии подготвя Кризисният център в свищовското село Овча могила. Финансирането ще дойде по програмата за трансгранично сътрудничество между България и Румъния за периода 2014 – 2020 година. Това каза за Радио „Фокус“ – Велико Търново Нели Великова, кмет на село Овча могила. По думите й, вече е постигнато одобрение в първия етап на процедурата и предстои внасяне на готовите документи към Управляващия орган.  \r\n„Средствата ще бъдат отпуснати по приоритетна ос 3 „Безопасен регион“. С тях ще се купят нова техника и нов пожарен автомобил. Този проект е за 1,5 млн. лв. и наш партньор по него е Община Зимнич. До края на месеца ще предадем всичко необходимо и се надяваме да получим одобрения и на втория етап“, каза още Нели Великова. Основната цел на проектното предложение е надграждане и разширяване на капацитета на първия съществуващ в България Кризисен център – село Овча могила, община Свищов.\r\nЛуиза ТРАНЧЕВА", "date": "2017.09.24", "title": "Велико Търново: Проект за купуване на високотехнологична техника за реакция при бедствия и аварии подготвя Кризисният център в свищовското село Овча могила"}
{"url": "http://www.focus-news.net/news/2017/09/24/2439192/iliana-benovska-g-n-radev-shte-dadete-li-publichen-otgovor-natsionalno-otgovoren-li-ste-i-imate-li-zavisimostii.html", "text": "Г-н Радев, ще дадете ли публичен отговор национално отговорен ли сте и имате ли зависимости? Това пита журналистът Илиана Беновска, водещ на предаването „Беновска пита” по Канал 3 и К2, съобщиха от екипа на предаването. Беновска се обръща с още няколко въпроса към президента:", "date": "2017.09.24", "title": "Илиана Беновска: Г-н Радев, ще дадете ли публичен отговор национално отговорен ли сте и имате ли зависимости?"}
{"url": "http://www.focus-news.net/news/2017/09/24/2439193/gd-granichna-politsiya-po-1-km-kolona-ot-tovarni-avtomobili-sa-se-obrazuvali-na-gkpp-elhovo-i-vidin-na-izhod-ot-stranata.html", "text": "На българо-турската граница трафикът е интензивен, на ГКПП „Елхово” има 1 км колона от изчакващи товарни автомобили на изход от страната. Това съобщиха от пресцентъра на на ГД „Гранична полиция”.\r\nНа българо-румънската граница трафикът е интензивен на всички гранични контролно-пропускателни пунктове за леки автомобили и на ГКПП „Видин” има колона от 1 км за товарни автомобили.\r\nНа българо-гръцката граница на вход в страната ни трафикът е интензивен на граничните контролно-пропускателни пунктове „Кулата” и „Маказа”.\r\nНа българо-сръбската и българо-македонската граница трафикът е нормален на всички гранични контролно-пропускателни пунктове.", "date": "2017.09.24", "title": "ГД „Гранична полиция”: По 1 км колона от товарни автомобили са се образували на ГКПП „Елхово” и „Видин” на изход от страната"}
{"url": "http://www.focus-news.net/news/2017/09/24/2439194/euronews-katalonskata-politsiya-zayavi-che-nyama-da-prieme-komandvaneto-na-madrid.html", "text": "Началникът на каталонската полиция заяви, че няма да приеме заповеди от правителството в Мадрид, съобщава Euronews. Това съобщиха представители на местните власти, след като в събота от Мадрид обявиха намерението си да прехвърлят органите на реда в автономната област под свое командване. \r\nВ съобщението се казва „началникът на каталонската полиция съобщи, че не смята да приема сътрудничество с правителствените представители. Затова бързаме да успокоим гражданите, че шефът на полицията няма да предаде функциите си“. \r\nОт изданието припомнят, че по-рано от Мадрид установиха контрол над финансите на областта, за да попречат да бъде организиран референдумът за независимост, насрочен за първи октомври.  Цанко Цолов", "date": "2017.09.24", "title": "Euronews: Каталонската полиция заяви, че няма да приеме командването на Мадрид"}
{"url": "http://www.focus-news.net/news/2017/09/24/2439195/blagoevgrad-dvizhenieto-e-v-edna-lenta-po-pat-i-1-simitli-blagoevgrad-v-posoka-blagoevgrad-poradi-patnotransportno-proizshestvie.html", "text": "Движението е в една лента по път I-1 Симитли - Благоевград, в посока Благоевград, поради пътнотранспортно произшествие. Това съобщиха от пресцентъра на Агенция \"Пътна инфраструктура\". Шофьорите да се движат с повишено внимание и съобразена скорост, спазвайки указанията на служителите на \"Пътна полиция\".", "date": "2017.09.24", "title": "Благоевград: Движението е в една лента по път I-1 Симитли - Благоевград, в посока Благоевград, поради пътнотранспортно произшествие"}
{"url": "http://www.focus-news.net/news/2017/09/24/2439196/predsedatelyat-na-gradskiya-savet-na-bsp-sofiya-kaloyan-pargov-vrachi-chlenski-karti-na-14-novoprieti-sotsialisti-v-novi-iskar.html", "text": "Председателят на Градския съвет на БСП - София Калоян Паргов връчи партийните членски карти на 14 новоприети социалисти в район \"Нови Искър\", съобщиха от пресцентъра на ГС на БСП София. Това се случи навръх 23-и септември на официално тържество в читалището в село Негован. На тази дата преди 94 години избухва Септемврийското въстание през 1923-а.\r\n\"Район \"Нови Искър\" е поредният, в който приемаме нови членове през последната година, отбеляза Калоян Паргов. - Заслугата за увеличаването на членовете в партийната организация в Нови Искър е на председателя Милко Панов. Желанието на хората да членуват в социалистическата партия е оценка за работата на БСП. Очевидно сме на прав път!\".", "date": "2017.09.24", "title": "Председателят на Градския съвет на БСП - София Калоян Паргов връчи членски карти на 14 новоприети социалисти в Нови Искър"}
{"url": "http://www.focus-news.net/news/2017/09/24/2439197/vratsa-vazstanoveno-e-dvizhenieto-v-dvete-lenti-po-pat-i-1-okolovrastniya-pat-na-grada.html", "text": "Възстановено е движението в двете ленти по път I-1 Околовръстния път на Враца. Това съобщиха от пресцентъра на Агенция „Пътна инфраструктура”. Временната организация на движението бе наложена поради пътнотранспортно произшествие.", "date": "2017.09.24", "title": "Враца: Възстановено е движението в двете ленти по път I-1 Околовръстния път на града"}
{"url": "http://www.focus-news.net/news/2017/09/24/2439198/prof-todor-kantardzhiev-pikat-na-gripa-shte-bade-prez-dekemvri-ili-yanuari.html", "text": "Пикът на грипа през последните 6 години, откакто съм директор на Центъра по заразни и паразитни болести, е или декември, или януари. Тази година последната епидемия беше малко по-късно – в началото на 2017 г. Това каза в интервю за Агенция „Фокус“ директорът на Националния център по заразни и паразитни болести проф. Тодор Кантарджиев за вирусите и бактериите през есента, които могат да доведат до инфекции. „Не обичам много да се говори с имената на ваксиналните щамове, въпреки че колегите по този начин правят нещата по-популярни и обръщат внимание на ваксината. Като говорим за новия ваксинален щам на „Мичиган“, мога да ви кажа, че той е известен от 2015 г. Този щам е от потеклото на т.нар. пандемичния грип H1N1. „Калифорния“ се казваха предишните ваксинални щамове, сега по предложение на Световната здравна организация от месец февруари 2017 г. във ваксината за грип се включва този щам „Мичиган“. Ваксините са с 3 или 4 щама“, обясни проф. Кантарджиев. Той уточни, че по принцип ваксините са с два щама – грип А или грип Б, но тази година в нашата страна се регистрира нова ваксина – с два щама грип А и два – грип Б. „Това прави така, че подпомага възможността да бъдат предпазвани хората за циркулиращите предполагаеми групи вируси. За „Мичиган“ можем да кажем, че не е кой знае какво. Всяка година колеги приказват за някакви щамове „Калифорния“, „Виктория“, „Бризбейн“. Кой знае какво в протичането на грипната епидемия не трябва да се очаква. Трябва да се взимат мерки, за да не сме в контакт с болни“, подчерта проф. Кантарджиев. По думите му тези, които трябва да се ваксинират, е необходимо да го сторят септември или октомври месец. „Тези, които са с хронични заболявания, сърдечно-съдови, особено тези със заболявания на дихателната система, трябва да говорят със своите лекари евентуално да се ваксинират или да си закупят един от двата лекарствени препарата  за грип. Те са само два по нашите аптеки и не струват кой знае е колко скъпо. Симптомите на грипа са свързани с бързото появяване на инфекция, която в рамките на няколко часа засяга организма с болки по мускулите, ставите, световъртеж, висока температура, суха кашлица, болка в гърлото, страх от светлината. Ако започнеш да взимаш един от двата препарата за грип, обикновено за 24-48 часа престава да те дразни. Не вземеш ли обаче тези мерки, трябва да се знае, че тези лекарствени средства действат първите 12, 24, до 48 часа.  След това време тяхното взимане няма никакъв здравен ефект“, обясни още проф. Тодор Кантарджиев. \r\nЛюба АЛЕКСИЕВА", "date": "2017.09.24", "title": "Проф. Тодор Кантарджиев: Пикът на грипа ще бъде през декември или януари"}
{"url": "http://www.focus-news.net/news/2017/09/24/2439199/predsedatelyat-na-pg-na-gerb-tsvetan-tsvetanov-razgleda-naskoro-remontiraniya-pat-za-preobrazhenskiya-manastir-kray-veliko-tarnovo.html", "text": "Днес председателят на ПГ на ГЕРБ и зам.-председател на партията Цветан Цветанов посети Преображенския манастир край Велико Търново, съобщиха от пресцентъра на партията. Пътят, който отвежда до храма, бе в окаяно състояние и наскоро бе ремонтиран. Трайното възстановяване на 2,5-километровата отсечка бе ангажимент, който Цветанов пое към избирателите си от Великотърновски регион и игумена на манастира отец Георги през месец март, когато в рамките на предизборната кампания посети това свято място. Заедно с лидера на ПГ на ГЕРБ бяха и великотърновският кмет Даниел Панов, евродепутатът Ева Майдел и зам.-министърът на спорта Ваня Колева.\r\nПътят е построен през 1935 година, като единственият ремонт, който е правен до сега, е полагането на тънък слой асфалт през 70-те години.  В началото на месец август Министерски съвет отпусна целеви средства в размер на 250 000 лева, с които отсечката бе отводнена и изцяло преасфалтирана. Преображенският манастир е не само любимо място за миряни от околностите, но и атрактивна дестинация за български и чужди туристи. Той е истински символ на българщината и неизменна част от облика на региона.\r\n„Радвам се, че днес успях да се насладя на посещението си в това уникално и зареждащо място. Истински щастлив съм, че оказахме необходимата подкрепа за цялостния ремонт на единствената пътна връзка към него. Вече миряните и туристите ще стигат до светинята по хубав нов път“, сподели Цветан Цветанов.", "date": "2017.09.24", "title": "Председателят на ПГ на ГЕРБ Цветан Цветанов разгледа наскоро ремонтирания път за Преображенския манастир край Велико Търново"}
{"url": "http://www.focus-news.net/news/2017/09/24/2439200/blagoevgrad-lek-avtomobil-i-mototsiklet-sa-se-udarili-na-glaven-pat-e-79-v-rayona-na-simitli-nyama-postradali.html", "text": "Лек автомобил и мотоциклет са се ударили на Е-79 Симитли – Благоевград, в посока Благоевград. Това съобщиха за Радио „Фокус“ - Пирин от Областно пътно управление – Благоевград. Няма пострадали, нанесени са само материални щети. Движението се извършва в една пътна лента.\r\nОт Областно пътно управление - Благоевград съобщиха, че трафикът е изключително интензивен и на места се образуват тапи.\r\nЛора КАЛЧЕВА", "date": "2017.09.24", "title": "Благоевград: Лек автомобил и мотоциклет са се ударили на главен път Е-79 в района на Симитли, няма пострадали"}
{"url": "http://www.focus-news.net/news/2017/09/24/2439201/veliko-tarnovo-obshtinskiyat-savet-shte-glasuva-sobstvenostta-na-shishmanovata-banya-da-bade-prehvarlena-na-istoricheskiya-muzey.html", "text": "Общинският съвет ще гласува собствеността на Шишмановата баня да бъде прехвърлена на Историческия музей. Решението ще бъде гласувано на предстоящото заседание на съвета на 28 септември, съобщиха от Общинския съвет – Велико Търново. След като решението бъде прието, се очаква в най-кратки срокове обектът да бъде официално отворен за посетители.„Фокус“ припомня:\r\nШишмановата баня бе въведена в експлоатация в края на месец април след мащабна социализация, реставрация и консервация. Финансирането в размер на 724 935 лв. бе предоставено чрез програма БГ 08 или т.нар. Норвежка програма. В рамките й бяха изпълнени две основни дейности: възстановяване на обекта и провеждането на Фестивал на ромската култура и открити уроци по история.\r\nШишмановата баня се намира в Асенова махала и беше единственият нереставриран обект по маршрута, свързващ средновековните църкви в квартала. Тя е между храмовете „Св. 40 мъченици“ и „Св. Св. Петър и Павел“.\r\nЛуиза ТРАНЧЕВА", "date": "2017.09.24", "title": "Велико Търново: Общинският съвет ще гласува собствеността на Шишмановата баня да бъде прехвърлена на Историческия музей"}
{"url": "http://www.focus-news.net/news/2017/09/24/2439202/benovska-otnovo-shte-pita-koy-i-na-kakvo-osnovanie-iska-i-mozhe-li-da-upravlyava-balgariyai.html", "text": "Илиана Беновска отново ще пита: „Кой и на какво основание иска и може ли да управлява България?” в авторското си предаване „Беновска пита“ днес от 17.00 часа. Това съобщиха от екипа на предаването „Беновска пита“ по „Канал 3”. Фокусът на предаването ще бъде: \"Икономиката, Сигурността, Политиката, Законността,  глупако!\". Нейни събеседници в днешното издание на предаването ще бъдат Емил Караниколов, министър на икономиката; Антон Тодоров, народен представител от ГЕРБ; Велислава Кръстева, народен представител и ПР на ДПС; Таско Ерменков, народен представител от БСП-лява България.\r\nПовторението може да бъде гледано по Канал 3 и слушано по К2 в неделя вечер от 22.30. Пишете на benovskapita@gmail.com", "date": "2017.09.24", "title": "Беновска отново ще питa: Кой и на какво основание иска и може ли да управлява България?"}
{"url": "http://www.focus-news.net/news/2017/09/24/2439203/narodniyat-predstavitel-ot-bsp-za-balgariya-kristian-vigenin-shte-se-sreshtne-s-pravitelstveni-litsa-i-partiyni-lideri-po-vreme-na-poseshtenie-v-azerbaydzhan-gruziya-i-armeniya.html", "text": "Специалният представител на парламентарната асамблея на ОССЕ за Южен Кавказ - народният представител от \"БСП за България\" Кристиан Вигенин, ще пътува до Азербайджан, Грузия и Армения от днес до 30 септември за разговори с правителствени лица, парламентарни лидери и представители на гражданското общество във всяка една от страните, съобщиха от пресцентъра на БСП. \r\nОчаква се специалният представител да обърне особено внимание върху влиянието на продължаващите конфликти върху живота на хората от региона. \"Прекалено лесно е да се изгубиш в статистиката за нарушения на прекратяването на огъня и технически ходове. За хората в района това не са абстрактни понятия, а неща, които оказват влияние върху благосъстоянието им по реален начин и аз се надявам да се обърне по-голямо внимание върху последиците за хората от продължаващите конфликти\", каза той. \r\nКристиан Вигенин редовно подчертава ролята, която парламентарният диалог може да играе в процеса на разрешване на конфликти. Той планира да се възползва от визитите в Азербайджан, Грузия и Армения, за да разговаря с широк кръг политици и представители на гражданското общество относно актуални събития, включително и демократичното развитие във всяка от тези страни. \r\nВигенин беше определен за Специален представител през февруари 2016 г. от президента на Парламентарната Асамблея на ОССЕ. В мандата си той има задължението да подпомага диалога във всички сегменти на обществото, по-специално на парламентарно равнище, за да се насърчи помирението и възстановяването във връзка продължаващите конфликти в региона на Южен Кавказ. \r\nПосещението идната седмица е част от поредица дейности, които той предприема в качеството му на Специален представител. Вигенин е бивш външен министър на България и в момента е заместник ръководител на българската делегация в Парламентарната асамблея на ОССЕ.", "date": "2017.09.24", "title": "Народният представител от \"БСП за България\" Кристиан Вигенин ще се срещне с правителствени лица и партийни лидери по време на посещение в Азербайджан, Грузия и Армения"}
{"url": "http://www.focus-news.net/news/2017/09/24/2439204/mehmed-mestan-kmet-na-yundola-mnogo-turisti-prekaraha-trite-pochivni-dni-v-kurorta-kray-velingrad.html", "text": "Много туристи прекараха трите почивни дни в курорта Юндола край Велинград, съобщи за Радио „Фокус“ – Пазарджик Мехмед Местан, кмет на селото. Най-често това са семейства с деца, които се възползваха от условията за туризъм около селото – местностите Филибишка поляна, Старина, Белмекен и Валявиците. Част от тях посетиха и конната база по пътя за Белмекен, където има възможност за езда на понита. Младите хора заложиха на удобствата в хижите, къщите за гости и хотелите в курорта. \r\n„Все още има добри условия за беритба на гъби, горски плодове и билки. Големите зелени поляни около селото пък предлагат отлични условия за пикник“, подчерта Местан. Той каза още, че почти всички свободни места в курорта са били ангажирани седмици преди почивните три дни.\r\nАлбена ЖИЛЕКОВА", "date": "2017.09.24", "title": "Мехмед Местан, кмет на Юндола: Много туристи прекараха трите почивни дни в курорта край Велинград"}
{"url": "http://www.focus-news.net/news/2017/09/24/2439205/psihologat-ivan-igov-sluchaite-na-agresiya-v-uchilishtata-shte-zachestyat-za-da-reshim-problema-tryabva-da-vidim-kakva-e-uchilishtnata-sreda.html", "text": "Случаите на агресия в училищата ще зачестят, за да решим проблема трябва да видим каква е училищната среда. Това каза психологът Иван Игов в интервю за Агенция „Фокус“ във връзка с продължаващите случаи на агресия в учебните заведения, въпреки съветите на психолозите. Относно случая, при който ученик удари учителя си с дървен кол в Садово, Игов коментира: „Като лош пророк казах, че веднага след като започне учебната година, за съжаление, ще започнат и новите случаи на агресия. Това се случи“. „Предполагам, че такива случаи ще зачестят особено в началото на учебната година, след това около празниците. Има един цикъл. За съжаление много от политиците буквално си заравят главата в пясъка“, поясни той. „Явно самата училищна среда по начина, по който функционира в момента предизвиква агресия, която по някой път е изключително арогантна, както в този случай“, допълни Иван Игов. \r\nПо думите му първото, което трябва да направим, за да решим проблема с агресивното поведение на децата, е да видим каква е училищната им среда. „Не може децата да учат в две смени в училище, в което има наблъскани 1500 до 2000 деца от може би 6 възрастови групи. Знаете, че идеята е децата да започнат предучилищна подготовка още от 4-годишна възраст. Причините са страшно много, но първата е напрегната, агресивна училищна среда, където ученици от различни възрасти за съжаление сами стимулират агресивни модели на поведение“, добави психологът.", "date": "2017.09.24", "title": "Психологът Иван Игов: Случаите на агресия в училищата ще зачестят, за да решим проблема трябва да видим каква е училищната среда"}
{"url": "http://www.focus-news.net/news/2017/09/24/2439206/reuters-boris-dzhonsan-e-protiv-priemaneto-na-evropeyski-regulatsii-sled-kato-velikobritaniya-napusne-evropeyskiya-sayuz.html", "text": "Британският външен министър Борис Джонсън ще се противопостави на всеки опит за приемането на европейски регулации, след като Великобритания напусне Европейския съюз през март 2019-та година, предава Reuters, позовавайки се на британско издание.\r\nВ британските медии се пише, че Джонсън може да постави нови искания свързани с Брекзит. Това представлява потенциален риск за разцепление сред Консервативната партия, което от своя страна може да дестабилизира правителството на Тереза Мей. Симеон Миланов", "date": "2017.09.24", "title": "Reuters: Борис Джонсън е против приемането на европейски регулации, след като Великобритания напусне Европейския съюз"}
{"url": "http://www.focus-news.net/news/2017/09/24/2439207/afp-iran-blokira-vsichki-poleti-ot-irakski-kyurdistan.html", "text": "Иран блокира всички полети от и до Иракски Кюрдистан, по молба на Багдад, предава AFP. Това се случва само един ден преди автономният регион да проведе референдум за независимост, срещу който се обявиха Иран, Турция, Ирак, САЩ, Германия и други страни.\r\n„По молба на централната власт в Ирак, всички полети от Иран до Сюлеймания и Ербил, както и всички полети от Кюрдистан през нашето въздушно пространство, бяха спрени“, заяви говорителят на Върховния съвет за национална сигурност на Иран Кейван Хосрави. Симеон Миланов", "date": "2017.09.24", "title": "AFP: Иран блокира всички полети от Иракски Кюрдистан"}
{"url": "http://www.focus-news.net/news/2017/09/24/2439208/veliko-tarnovo-zaradi-remont-na-glaven-vodoprovod-desetki-domakinstva-shte-badat-bez-topla-voda-ot-26-septemvri-do-6-oktomvri.html", "text": "Заради ремонт на главен водопровод десетки домакинства остават без топла вода. Това съобщиха за Радио „Фокус“ – Велико Търново от дружеството, предоставящо услугата във Велико Търново. Реконструкцията ще се извърши в района на новостроящия се търговски обект в кв. „Колю Фичето“.  Подаването на топлинна енергия за топла вода ще бъде преустановено от 26 септември до 6 октомври. Засегнатите улици ще са „Никола Габровски”, „Краков”,  „Ален Мак”, „Охрид”,  „Плиска”, „Ниш”, „Йоновка”, „Ангел Кънчев”,  „Филип Тотю”,  „Бойчо войвода”,  „Момина крепост”, „Трети март” и  „Арх. Г. Козарев”. При  възможност подаването на топлинна енергия за топла вода ще бъде възстановено по-рано.\r\nЛуиза ТРАНЧЕВА", "date": "2017.09.24", "title": "Велико Търново: Заради ремонт на главен водопровод десетки домакинства ще бъдат без топла вода от 26 септември до 6 октомври"}
{"url": "http://www.focus-news.net/news/2017/09/24/2439209/the-telegraph-desetki-hilyadi-na-bali-izbyagaha-zaradi-visokata-seizmichna-aktivnost-okolo-vulkana-agung.html", "text": "Повече от 35 хиляди души избягаха заради притеснения, че вулканът Агунг на остров Бали може да избухне, пише The Telegraph.\r\nЦифрите на бягащите и евакуиращите се хора са двойно по-високи, отколкото се смяташе в събота.\r\nОсновно са се евакуирали хората, които са пребивавали на 12 до 16 километра около вулкана.\r\nКакто Агенция „Фокус“ съобщи по-рано, индонезийските власти заявиха, че има „огромно увеличение“ на сеизмичната активност в района. Симеон Миланов", "date": "2017.09.24", "title": "The Telegraph: Десетки хиляди на Бали избягаха заради високата сеизмична активност около вулкана Агунг"}
{"url": "http://www.focus-news.net/news/2017/09/24/2439210/blagoevgrad-izklyuchitelno-natovaren-e-trafikat-po-vtoroklasen-pat-19-v-uchastaka-ot-bansko-do-paten-vazel-simitli.html", "text": "Изключително натоварен е трафикът по второкласен път 19 в участъка от Банско до пътен възел „Симитли“. Това съобщи слушател на Радио „Фокус“- Пирин. По думите му задръстването започва от село Градево.", "date": "2017.09.24", "title": "Благоевград: Изключително натоварен е трафикът по второкласен път 19 в участъка от Банско до пътен възел „Симитли“"}
{"url": "http://www.focus-news.net/news/2017/09/24/2439211/izborite-za-bundestag-parvite-danni-pokazvat-visoka-izbiratelna-aktivnost-obzor.html", "text": "Първите доклади от големите градове в Германия показват, че избирателната активност е по-висока, в сравнение с предходния вот за Бундестаг от 2013 г. Федералната избирателна комисия ще представи първите междинни данни за участието на гражданите в изборите за федерален парламент след 15.30 часа местно време (16.30 часа българско), но още в първите часове от изборния ден стана ясно, че избирателната активност на днешните избори ще бъде изключително висока.\r\nДо 11 часа (местно време) в свободния ханзейски град Хамбург гласуваха 37,4% от избирателите. Преди четири години, според данните на Северна статистическа служба, броят им е бил 35,4%. В Бремен до 12.00 часа (местно време) бюлетини пуснаха 27.1% , докато през 2013 г. данните са за 24.9%. \r\nПървите данни от гласуването за Бундестаг показват, че има висока избирателна активност в най-голямата федерална провинция - Бавария.\r\nОт по-големите градове в Бавария се откроява столицата Мюнхен, където към 12 часа (местно време) избирателната активност е била 57,1 %. Преди четири години тя е била 44,3%. \r\nВ Нюрнберг също има по-висока избирателна активност, отколкото през 2013 г. До 10 часа избирателните урни са привлекли 12.3% от избирателите, два часа по-късно 29,6 % от гражданите са упражнили правото си на глас. При предходният вот за Бундестаг избирателната активност е била 26,4%. \r\nОколо 9,5 млн. души в Бавария имат право да гласуват на изборите в Бундестага. Това означава, че около 15 % от всички допустими (61,5 млн.) избиратели са от провинцията, която се нарежда на второ място по брой гласоподаватели след Северен Рейн-Вестфалия.\r\nПодобна е тенденцията в Баден-Вюртемберг. В Щутгарт до обедните часове 19.6% от избирателите са пуснали своите бюлетини. Броят им е с 0,5 процентни пункта по-голям от 2013 г.\r\nВ Потсдам столица на провинция Бранденбург, според жителите на града се оформят опашки пред избирателните секции. \r\nВ Саксония-Анхалт 29,6% от избирателите гласуваха до 12 часа (местно време). Преди четири години по същото време данните са били за 25,8% избирателна активност. \r\nВ някои федерални провинции обаче изборният ден започна тихо. В Саксония избирателната активност до обяд остава на нивата от миналите избори за Бундестаг. В Тюрингия се забелязва дори спад - до 12 часа (местно време) са гласували 24,5%, с близо седем на сто по-малко, отколкото през 2013 г.  \r\nВ Шлезвиг-Холщайн избирателната активност също е по-ниска, в сравнение с вота през 2013 г. До 11 часа (местно време) са гласували 22,8 %. На предходните избори първите данни са показали избирателна активност от 24,0 %. Тереза Герова", "date": "2017.09.24", "title": "Изборите за Бундестаг: Първите данни показват висока избирателна активност (ОБЗОР)"}
{"url": "http://www.focus-news.net/news/2017/09/24/2439212/bbc-ima-tri-varianta-za-sledizborna-upravlyavashta-koalitsiya-v-germaniya.html", "text": "Възможните коалиционни формати след изборите в Германия са три, предава BBC. Всичко зависи от това как ще завърши днешния вот. Очаква се канцлерът Ангела Меркел да получи четвърти мандат, а същинската битка да е за третото място на изборите, от което ще се определят и бъдещите коалиционни партньори на Съюза ХДС/ХСС (Християндемократическата партия и Християнсоциалният съюз)  Ето и възможните коалиционни формати:Коалиция „Ямайка“: Наречена така, защото цветовете на партиите, които влизат в нея, наподобяват знамето на Ямайка – черно за Съюза ХДС/ХСС, жълто за СвДП (Свободната демократическа партия и зелено за „Зелените“. Това би било проблемна коалиция, тъй като „Зелените“ искат спирането на 20 ТЕЦ-а, докато СвДП от своя страна са на обратната позиция. Въпреки възможните разногласия, в Шлезвиг-Холщайн вече има прототип на тази коалиция на местно ниво.Черно-жълта коалиция: Черно-жълтата коалиция между Съюза ХДС/ХСС и СвДП е предпочитаният от канцлера Ангела Меркел вариант. Трите партии имат сходни икономически и финансови позиции, както и съвместна управленска история, тъй като до 2009-та година Германия се управлява именно в този коалиционен формат. Проблемът е, че двете партии може и да нямат достатъчно места в Бундестага.Черно-червена коалиция: От 2005-та до 2009-та и от 2013-та до 2017-та Германия се управляваше от „голяма коалиция“ между християндемократите и ГСДП (социалдемократите). От гледна точка на изборната аритметика това е най-възможната коалиция, но много измежду редиците на ГСДП са против подобен вариант.\r\nИзключени са възможностите за коалиция с „Алтернатива за Германия“ и „Левите“. Симеон Миланов", "date": "2017.09.24", "title": "BBC: Има три варианта за следизборна управляваща коалиция в Германия"}
{"url": "http://www.focus-news.net/news/2017/09/24/2439213/pazardzhik-izkopani-sa-novi-140-metra-po-traseto-na-avariraliya-vodoprovod-ot-selo-zlokuchene.html", "text": "Продължават изкопните дейности и подготовката на трасето за подмяна на водопроводните тръби в проблемния участък на авариралия водопровод от село Злокучене, съобщиха за Радио „Фокус“ – Пазарджик от Кризисния щаб за координация, сформиран със заповед на кмета на Община Панагюрище. От Щаба уточниха, че само за последния ден са изкопани нови 140 метра и са доставени 783 метра тръби, от които положени в изкопа са 350 метра. Доставена е бутилирана вода за покриване нуждите от питейна вода на жителите на село Попинци. Водоноските в селата ежедневно се презареждат с вода за битови нужди.\r\nАлбена ЖИЛЕКОВА", "date": "2017.09.24", "title": "Пазарджик: Изкопани са нови 140 метра по трасето на авариралия водопровод от село Злокучене"}
{"url": "http://www.focus-news.net/news/2017/09/24/2439214/ivan-igov-psiholog-detsata-otdavna-ne-usvoyavat-uchebniya-material-po-abstraktno-logicheski-nachin-mnogo-e-vazhno-uchitelite-da-badat-po-interaktivni.html", "text": "Децата отдавна не усвояват учебния материал по абстрактно-логически начин, много е важно учителите да бъдат малко по-интерактивни. Това каза психологът Иван Игов в интервю за Агенция „Фокус“ във връзка с адаптирането на децата към учебните занятия след дългата лятна ваканция. „Има две причини, поради които учениците ходят на училище. Първата причина е, защото така трябва и това правят всички останали. Втората причина е заради приятелите, хората, с които си бил години наред в училище“, обясни Игов. По думите му по отношение на децата адаптацията е по-различна от тази на възрастните, които са били в дълга отпуска. „Трябва да сме наясно, че откогато децата имат своя собствена среда, а при юношите средата на връстниците е изключително важна, те не се адаптират толкова трудно. По-скоро им е трудно да започнат да залягат отново над учебниците“, поясни той. „Винаги съм съветвал учителите да не започват директно с преговор под формата на контролни и други видове изпитвания, а да дадат един малък период, в който децата да се върнат отново към практика, стила си, да учат и усвояват знания“, каза още той. Иван Игов уточни, че що се отнася до родителите е нужно малко по-голям толеранс и свобода, малко по-голяма възможност да разговарят с децата си за това, което се случва в училище. „За съжаление, както и сега виждаме, в българското училище още в началото на учебната година започват да се случват неприятни неща“, добави Иван Игов.", "date": "2017.09.24", "title": "Иван Игов, психолог: Децата отдавна не усвояват учебния материал по абстрактно-логически начин, много е важно учителите да бъдат по-интерактивни"}
{"url": "http://www.focus-news.net/news/2017/09/24/2439215/blagoevgrad-vazstanoveno-e-dvizhenieto-po-pat-i-1-simitli-blagoevgrad-v-posoka-blagoevgrad.html", "text": "Възстановено е движението по път I-1 Симитли - Благоевград в посока Благоевград. Това съобщиха от пресцентъра на Агенция \"Пътна инфраструктура\".\r\nПредвид интензивния трафик в района на Симитли и Градево, водачите да шофират внимателно и със съобразена скорост, да не предприемат резки маневри и да спазват ограниченията, пътната сигнализация и указанията на „Пътна полиция“.", "date": "2017.09.24", "title": "Благоевград: Възстановено е движението по път I-1 Симитли - Благоевград в посока Благоевград"}
{"url": "http://www.focus-news.net/news/2017/09/24/2439216/vitseprezidentat-iliyana-yotova-balgariya-e-primer-za-uspeshen-etnicheski-model.html", "text": "Общите превратности и предизвикателства на историята ни сближават и помагат за разбирателството между българския и арменския народ. Това каза вицепрезидентът Илияна Йотова, която беше специален гост на откриването на арменския храм „Сурп Агоп“ в град Ямбол, “дълго чакан и изстрадан” от арменската общност. Това съобщиха от прессекретариата на държавния глава.\r\n„Както Българската православна църква за нашия народ, така и арменската църква е фактор, който крепи идентичността на арменската общност“, заяви вицепрезидентът. Тя припомни, че България е приела над двадесет и пет хиляди арменски бежанци и за броени години у нас отварят врати над тринадесет арменски училища. „Ние сме гостоприемен народ и сме помогнали на тези, които са прогонени от родните си места и са потърсили втората си родина в България“, каза още тя. \r\nИлияна Йотова отбеляза, че днес на церемонията за освещаването присъстват както българи, така и арменци, защото уважават усилията и волята да се съгради храм. Вицепрезидентът подчерта, че България е пример за един от най-добрите етнически модели в Европа, защото в страната ни хора от различни религии и етноси живеят заедно и работят за развитието на страната като български граждани.  \r\n„Нека в този дух възпитаваме поколенията и занапред, имаме нужда от това“, призова вицепрезидентът. „Ако не строим храмове, ако не учим децата си на ценности, те стават лесна жертва на фанатици, за които човешкият живот няма никаква стойност. Това е едно от предизвикателствата на времето, в което живеем“, добави Илияна Йотова. \r\nВицепрезидентът на Република България подари на новия храм осветена българска икона.", "date": "2017.09.24", "title": "Вицепрезидентът Илияна Йотова: България е пример за успешен етнически модел"}
{"url": "http://www.focus-news.net/news/2017/09/24/2439217/plovdiv-katastrofa-na-119-km-na-am-trakiya-zatrudnyava-dvizhenieto-v-posoka-sofiya.html", "text": "Катастрофа на 119 км на АМ „Тракия“ затруднява движението в посока София. Това съобщи за Радио „Фокус“ Пловдив дежурният в ОПУ. По данни на \"Пътна полиция\" при пътнотранспортното произшествие има ранени. На мястото на инцидента са изпратени екипи на полиция и бърза помощ. Няма информация за загинали. В района на катастрофата се е образувала „тапа“ от автомобили.\r\nКристиян ГАРОВ", "date": "2017.09.24", "title": "Пловдив: Катастрофа на 119 км на АМ „Тракия“ затруднява движението в посока София"}
{"url": "http://www.focus-news.net/news/2017/09/24/2439218/middle-east-monitor-trima-kyurdski-boytsi-zaginaha-a-petima-byaha-raneni-blizo-do-kirkuk.html", "text": "Трима бойци от кюрдската „Пешмерга“ загинаха, а петима бяха ранени, след взривяването на експлозив близо до иракския град Киркук, предава Middle East Monitor.\r\nЕксплозията се е случила в региона Дакук, който граничи с територии, контролирани от „Ислямска държава“.\r\nТова се случва докато Кюрдското регионално правителство на Северен Ирак подготвя референдум за независимост, който ще се проведе в понеделник. Симеон Миланов", "date": "2017.09.24", "title": "Middle East Monitor: Трима кюрдски бойци загинаха, а петима бяха ранени близо до Киркук"}
{"url": "http://www.focus-news.net/news/2017/09/24/2439219/sport-psv-ayndhoven-pobedi-utreht-sas-71.html", "text": "Футболистите на ПСВ Айнховен победиха отбора на Утрехт като гости с резултат 7:1 в мач от 6-тия кръг на холандската Ередивизие. Четири поредни гола за Айндховен вкара холандският младежки национал Юрген Локадия. В момента Айндховен са първи в класирането с 15 точки, а след тях са Хееренвеен с 14 и Витес с 13.", "date": "2017.09.24", "title": "Спорт: ПСВ Айндховен победи Утрехт със 7:1"}
{"url": "http://www.focus-news.net/news/2017/09/24/2439220/tasnim-irak-i-turtsiya-shte-sazdadat-tsentar-za-krizisen-menidzhmant-zaradi-referenduma-za-nezavisimost-na-irakski-kyurdistan.html", "text": "Правителствата на Ирак и Турция се съгласиха да създадат съвместен перманентен център за кризисен мениджмънт, заради референдума за независимост на Иракски Кюрдистан, предава иранската информационна агенция Tasnim .\r\nСъвместният център за кризисен мениджмънт на Ирак и Турция ще следи внимателно ситуацията в автономната кюрдска област, която иска да обяви независимост.\r\nАгенция „Фокус“ припомня, че Турция определи референдума за независимост на Иракски Кюрдистан като „заплаха“ за националната си сигурност. Симеон Миланов", "date": "2017.09.24", "title": "Tasnim: Ирак и Турция ще създадат център за кризисен мениджмънт, заради референдума за независимост на Иракски Кюрдистан"}
{"url": "http://www.focus-news.net/news/2017/09/24/2439221/komisar-tencho-tenev-sdvr-nay-malko-okolo-50-000-60-000-avtomobila-ochakvame-da-vlyazat-v-stolitsata-sled-poreditsata-ot-pochivni-dni.html", "text": "Очакваме доста автомобили да влязат в столицата – около 50 000-60 000 най-малко. Това каза за Агенция „Фокус“ началникът на отдел „Пътна полиция“ към Столична дирекция на вътрешните работи (СДВР) комисар Тенчо Тенев във връзка със засиления трафик заради поредицата от почивни дни. „Засега трафикът не е много интензивен, но може би в следващите няколко часа ще се завиши. В момента движението е нормално на всички входове на София. Твърде вероятно е след 18.00 часа да има по-сериозно движение на автомобили“, коментира комисар Тенев. По думите му на всички входни артерии има полицейски екипи, които, ако се наложи, ще регулират движението или ще подават сигнали и ще изключат светофарните уредби. \r\nЛюба АЛЕКСИЕВА", "date": "2017.09.24", "title": "Комисар Тенчо Тенев, СДВР: Най-малко около 50 000-60 000 автомобила очакваме да влязат в столицата след поредицата от почивни дни"}
{"url": "http://www.focus-news.net/news/2017/09/24/2439222/pazardzhik-protestirashti-sreshtu-upravlenieto-na-kmeta-na-obshtina-septemvri-marin-rachev-pokazaha-negovo-kriminalno-dosie.html", "text": "Около 200 души се включиха в мирното протестно шествие в село Варвара срещу управлението на кмета на община Септември Марин Рачев, съобщи за Радио „Фокус“ – Пазарджик Никола Баташки, един от организаторите на проявата. Исканията са за прозрачност и яснота как се харчат парите в община Септември, както и отговор на въпроса за това къде са парите за недовършената детска площадка в село Варвара. „Беше показано от протестиращите и криминално досие на действащия кмет на община Септември Марин Рачев, като в него има 4 криминални регистрации. Първото му криминално деяние е от 1998 година, а последното е от 2007 година. Той встъпва в длъжност като кмет на община Септември през 2015 година. Неофициално имаме данни, че досието е достоверно, но официално от МВР отказват да отговорят на този въпрос. За пример ще посоча, че Лазар Влайков беше отстранен от членство в ГЕРБ заради 6 криминални производства срещу него, не е ли логично и Рачев, като действащ кмет, да бъде отстранен при наличие на криминално досие. Насроченото дело за 9 октомври за укриване на данъци срещу Марин Рачев е криминално деяние, и ние питаме ГЕРБ ще потърси ли политическа отговорност на Рачев за това укриване на данъци в особено големи размери“, попита Баташки. Около  час е продължила блокадата на пътя Пазарджик-Варвара в района на пешеходната пътека там.\r\nАлбена ЖИЛЕКОВА", "date": "2017.09.24", "title": "Пазарджик: Протестиращи срещу управлението на кмета на община Септември Марин Рачев показаха негово криминално досие"}
{"url": "http://www.focus-news.net/news/2017/09/24/2439223/focus-kam-14-chasa-izbiratelnata-aktivnost-v-germaniya-e-bila-411.html", "text": "Към 14 часа (местно време) избирателната активност в Германия, чиито граждани гласуват в неделя, 24 септември, за федерален парламент, е била 41,1 %. Това показват първите официални данни от Федералната избирателна комисия, съобщава изданието Focus.\r\nВ сравнение с предходния вот за Бундестаг се наблюдава лек спад в избирателната активност. Съгласно данните от 2013 г. към същия час са гласували 41,4 % от имащите право на глас в Германия.  Тереза Герова", "date": "2017.09.24", "title": "Focus: Към 14 часа избирателната активност в Германия е била 41,1 %"}
{"url": "http://www.focus-news.net/news/2017/09/24/2439224/said-ibrosh-zam-kmet-proektat-novi-vazmozhnosti-za-nezavisim-zhivot-na-hora-s-uvrezhdaniya-i-samotno-zhiveeshti-vazrastni-v-obshtina-gotse-delchev-be-udalzhen-do-kraya-na-2017-godina.html", "text": "Проектът „Нови възможности за независим живот на хора с увреждания и самотно живеещи възрастни в община Гоце Делчев” бе удължен до края на 2017 година. Това каза за Радио „Фокус“ – Пирин Саид Иброш, заместник-кмет на Община Гоце Делчев. Той обясни, че тъй като проектът е бил със срок до 31 август е било взето решение с министерско постановление той да бъде удължен. „Тоест всички тези лица, които участваха по програмата „Независим живот“ ще продължат да получават услугата. Искам да отбележа, че средствата вече са само национално финансиране“, каза още Иброш. Той добави, че през 2018 година се очаквaт нови програми, които да бъдат предоставени от Министерството на труда и социалната политика. „Тогава със сигурност ще кандидатстваме, защото има много хора, които имат нужда от такива услуги“, посочи Саид Иброш.\r\nЛивия НИНОВА", "date": "2017.09.24", "title": "Саид Иброш, зам.-кмет: Проектът „Нови възможности за независим живот на хора с увреждания и самотно живеещи възрастни в община Гоце Делчев” бе удължен до края на 2017 година"}
{"url": "http://www.focus-news.net/news/2017/09/24/2439225/plovdiv-kilometrichno-zadrastvane-se-e-obrazuvalo-v-rayona-na-katastrofata-pri-119-km-na-am-trakiya-v-posoka-sofiya.html", "text": "Катастрофа между два автомобила образува километрично задръстване на АМ „Тракия“, в района на 119 км, в посока София. Това съобщи за Радио „Фокус“ - Пловдив говорителят на ОДМВР - Пловдив. Сигналът за инцидента е подаден към 16:00 часа. Движението се регулира от служители на „Пътна полиция“, като проходима е само скоростната лента за движение. Водачите и спътниците им в катастрофиралите автомобили са отказали да бъдат откарани в болница. Причината за пътния инцидент е в процес на изясняване.\r\nКристиян ГАРОВ", "date": "2017.09.24", "title": "Пловдив: Километрично задръстване се е образувало в района на катастрофата при 119 км на АМ „Тракия“, в посока София"}
{"url": "http://www.focus-news.net/news/2017/09/24/2439226/sofiya-zhena-e-bila-blasnata-ot-lek-avtomobil-na-peshehodna-pateka-v-rayona-na-bul-tsar-boris-iii-i-ul-sofiyski-geroy.html", "text": "Жена е била блъсната от лек автомобил на пешеходна пътека в района на бул. „Цар Борис III“ и ул. „Софийски герой“. Това съобщи за Агенция „Фокус“ началникът на отдел „Пътна полиция“ към Столична дирекция на вътрешните работи (СДВР) комисар Тенчо Тенев. Жената не е могла да стане от пътното платно и е имала болки в кръста. \r\nДруг пътен инцидент е станал в района на бул. „Сливница“ и „Опълченска“ в посока Сточна гара. Там лек автомобил е ударил велосипедист. Колата е напуснала местопроизшествието, а велосипедистът се е прибрал вкъщи, но е получил болки и близките му са го посъветвали да потърси болнична помощ. \r\n„До момента реално обработени са 7 произшествия, като две от тях са от през нощта. Снощи имаме един инцидент на входа на София на автомагистрала „Хемус“. Мъж от ромски произход се е ударил в един ТИР отзад. Леко е пострадала съпругата му. Две деца на 1 г. и на 2 г. са с охлузни рани. Ромският гражданин е без свидетелство за правоуправление“, каза още комисар Тенчо Тенев.\r\nЛюба АЛЕКСИЕВА", "date": "2017.09.24", "title": "София: Жена е била блъсната от лек автомобил на пешеходна пътека в района на бул. „Цар Борис III“ и ул. „Софийски герой“"}
{"url": "http://www.focus-news.net/news/2017/09/24/2439227/pazardzhik-protestirashti-ot-obshtina-septemvri-obvinyavat-politsiyata-v-represiya-sled-poredniya-protest-na-patya-pazardzhik-varvara.html", "text": "Протестиращи от община Септември обвиняват полицията в репресия след поредния протест на пътя Пазарджик-Варвара. Това съобщи за Радио „Фокус“ – Пазарджик Николай Баташки от протестиращите. По думите му в село Варвара има голямо напрежение. Два часа част от протестиращите са давали обяснения за действията си в полицейския участък в Септември. Николай Баташки каза още, че полицаи продължават да обикалят от къща на къща и да снемат обяснения от хора, участвали в протеста. „Днешният протест по нищо не се различава от предишните и нищо не сме нарушили. Аз уважавам полицията. Без нея не може да се проведе протест. Ние протестирахме и почивахме, за да пускаме поетапно движението по главния път Пазарджик-Варвара. Бяхме на пешеходната пътека. Полицията е натисната, а тя натиска нас. Хората не са се събрали заради дребни стотинки, а заради каузата“, уточни Баташки. Той допълни, че в общественото пространство са се появили слухове за това, че протестите на жители на община Септември са платени, което не отговаряло на истината.\r\nАлбена ЖИЛЕКОВА", "date": "2017.09.24", "title": "Пазарджик: Протестиращи от община Септември обвиняват полицията в репресия след поредния протест на пътя Пазарджик-Варвара"}
{"url": "http://www.focus-news.net/news/2017/09/24/2439228/afp-pone-trima-mirotvortsi-na-oon-byaha-ubiti-v-mali.html", "text": "Поне трима миротворци на ООН бяха убити в Мали, по време на нападение срещу конвой на организацията, предава AFP.\r\nВсе още не е известна националността на убитите, но в отделно изявление Въоръжените сили на Бангладеш заявиха, че трима техни войници са загинали в Мали, а още четири са били ранени, след като превозното им средство е било ударено от експлозивно устройство. Симеон Миланов", "date": "2017.09.24", "title": "AFP: Поне трима миротворци на ООН бяха убити в Мали"}
{"url": "http://www.focus-news.net/news/2017/09/24/2439229/plovdiv-80-godishen-mazh-e-zaginal-pri-katastrofa-na-patya-plovdiv-haskovo.html", "text": "80-годишен мъж е загинал при катастрофа на пътя Пловдив- Хасково. Това съобщи за Радио „Фокус“ - Пловдив говорителят на ОДМВР - Пловдив. Загиналият мъж е предприел маневра за обратен завой, малко преди Садово, като е навлязъл в лентата за насрещно движение и се е блъснал челно в друг автомобил, управляван от 29-годишен водач. Възрастният мъж е загинал на място. Пробата за алкохол на другия водач е отрицателна. Районното управление на полицията в Асеновград работи по досъдебното производство.\r\nКристиян ГАРОВ", "date": "2017.09.24", "title": "Пловдив: 80-годишен мъж е загинал при катастрофа на пътя Пловдив – Хасково"}
{"url": "http://www.focus-news.net/news/2017/09/24/2439230/reuters-amerikanskiyat-ministar-na-finansite-zayavi-che-donald-tramp-shte-napravi-vsichko-vazmozhno-za-da-izbegne-voyna-sas-severna-koreya.html", "text": "Американският финансов министър Стивън Мнучин  заяви, че президентът Доналд Тръмп иска да избегне ядрената война със Северна Корея, предава Reuters .\r\nСпоред Мнучин, Тръмп ще „направи всичко, което може“, за да избегне конфликта.\r\n„Мога да ви уверя, че най-важният приоритет на президента е сигурността на американските граждани и нашите съюзници. Президентът не иска да започне ядрена война. Ще направим всичко възможно това да не се случи“, каза Мнучин. Симеон Миланов", "date": "2017.09.24", "title": "Reuters: Американският министър на финансите заяви, че Доналд Тръмп ще направи всичко възможно, за да избегне война със Северна Корея"}
{"url": "http://www.focus-news.net/news/2017/09/24/2439231/od-mvr-pazardzhik-obrazuvana-e-prepiska-za-nespazvane-na-politseyski-razporezhdaniya-po-vreme-na-protesta-kray-varvara-nyama-politseyski-proizvol.html", "text": "Не може да се говори за полицейски произвол на протеста на пътя Пазарджик-Варвара, тъй като екипи на полицията от Септември и Пазарджик охраняваха по изключително професионален начин проявата, така че да не се стигне да ексцесии и пътни инциденти, съобщи за Радио „Фокус“ – Пазарджик Мирослав Стоянов, говорител на ОД МВР-Пазарджик. По думите му, тъй като не са били  изпълнени полицейски разпореждания и протестиращите са слезли на пътя и са създали риск за ПТП, в Районното управление на полицията в Септември има образувана преписка и на базата й се снемат обяснения от протестиращи. „Това е в правомощията на полицейските служители и се извършва от служите на РУП в Септември. Не може да се говори за политическа поръчка върху служите от МВР. Неадекватно, нелогично и нечестно е да се говори за политическа поръчка върху служители на МВР. Органите на МВР са призвани да пазя правата както на едните, така и на други граждани – едните са тези, които правят протест, а другите са тези, които се движат по главния път. Протестът не е регламентиран на кръстовището за отбивката за Пазарджик по пътя Велинград-Варвара, а е разрешен само срещу кметството в село Варвара. А това, че полицаите са дали възможност на протестиращите да стигнат до главния път, е на добра воля“, уточни Стоянов. Той каза също, че и протестиращите, и органите на реда са имали много добра комуникация по време на протеста, с изключение на случаите, когато протестиращите са циркулирали по главния път. „Организаторите на протеста смятат, че така хората не нарушават закона, защото пресичат пътя на пешеходна пътека и фактически е така, но когато циркулират по пътното платно, това вече създава предпоставки за инциденти както със самите протестиращи, така и с движещите се по главния път. Само добрата организация на РУП в Септември  не даде възможност за пътен инцидент и пострадали граждани. Тава е много натоварен пътен участък, особено след 3 почивни дни“, допълни Стоянов.\r\nАлбена ЖИЛЕКОВА", "date": "2017.09.24", "title": "ОД МВР-Пазарджик: Образувана е преписка за неспазване на полицейски разпореждания по време на протеста край Варвара, няма полицейски произвол"}
{"url": "http://www.focus-news.net/news/2017/09/24/2439232/gabrovo-propadnal-uchastak-zatrudnyava-dvizhenieto-po-patya-mezhdu-gabrovo-i-vrah-shipka.html", "text": "Пропаднал участък затруднява движението в участък от пътя между областния център и връх Шипка. Нека водачите карат с повишено внимание в отсечката от км 164+120 до км 164+180. В района е поставена необходимата сигнализация, а дейностите по ремонт трябва да приключат до края на месеца. Това съобщиха за Радио „Фокус” – Велико Търново от Областно пътно управление-Габрово. Условията за пътуване в Габровска област са нормални. Настилките са сухи, трафикът – интензивен. Забранено е движението на моторни превозни средства с ширина по-голяма от 3.30 метра в участък от пътя между селата Кормянско и Малък Вършец. Ограничението е въведено за отсечката при км 10+080, където има стеснен участък при мост над река Крапец. В региона е поставена необходимата сигнализация. Въведен е обходен маршрут за превозни средства над 3.30 м по път III-401 Граница Ловеч – /Кормянско-Малък Вършец/ – при км 46+800 по общински път до III-403 в с. Малък Вършец. В едната лента се извършва движението между селата Чехлевци и Въглевци. В отсечката от  км 11+770 до км 11+829 текат ремонти дейности на асфалтовата настилка, които трябва да приключат до края на месеца.\r\nЛуиза ТРАНЧЕВА", "date": "2017.09.24", "title": "Габрово: Пропаднал участък затруднява движението по пътя между Габрово и връх Шипка"}
{"url": "http://www.focus-news.net/news/2017/09/24/2439233/sport-balgariya-pobedi-turtsiya-na-evrovoley-2017.html", "text": "Българският национален отбор по волейбол за жени победи Турция на Европейското първенство, което се провежда в Азербайджан и Грузия с резултат 3:2 В момента българският отбор е на второ място в класирането с 2 победи от 2 мача и 4 точки, което му дава възможност да продължи в следващия етап на турнира. На 25 септември отборите на България и Русия ще играят мач за първото място и класиране за четвъртфиналите на Евроволей 2017.", "date": "2017.09.24", "title": "Спорт: България победи Турция на Евроволей 2017"}
{"url": "http://www.focus-news.net/news/2017/09/24/2439234/blagoevgrad-intenziven-e-trafikat-po-osnovnite-patni-napravleniya-v-oblastta.html", "text": "Интензивен е трафикът по основните пътни направления в област Благоевград. Това съобщиха за Радио „Фокус“ – Пирин от Областно пътно управление – Благоевград. Натоварено е движението по автомагистрала „Струма“ и главен път Е-79 в посока от ГКПП „Кулата“ към София. Частични колони от автомобили се образуват на пътен възел „Симитли“, там където се събират главен път Е-79 и второкласен път 19 Симитли-Гоце Делчев. Струпвания на автомобили се получават и на изхода на Благоевград, край квартал „Струмско“. С повишено внимание трябва да се извършва движението по ГП Е-79 Симитли – Благоевград. Водачите на моторни превозни средства трябва да имат предвид и това, че в района на тунел „Железница“ по главния път, движението е по-натоварено, тъй като в обедните часове на деня възникна катастрофа между микробус и лек автомобил, заради която се наложи движението на леките и товарни автомобили да бъде ограничено и пренасочено по обходни маршрути. Също така през целия ден има повече полицейски патрули, които са изведени на автомагистрала „Струма“, главен път Е-79 и второкласен път – 19 Симитли – Гоце Делчев. Освен това с цел облекчаване на трафика до 20:00 часа e  ограничено движението на камионите над 12 тона по автомагистралите и по най-натоварените пътища. В област Благоевград забраната ще бъде в сила за автомагистрала „Струма“ и главен път Е-79 – етапна връзка на лот 2 на АМ „Струма“ при Благоевград – ГКПП „Кулата“. На българо-гръцката граница трафикът е интензивен на всички гранични контролно-пропускателни пунктове. Изключително натоварен е трафикът по второкласен път 19 в участъка от Банско до пътен възел „Симитли“.\r\nЛора КАЛЧЕВА", "date": "2017.09.24", "title": "Благоевград: Интензивен е трафикът по основните пътни направления в областта"}
{"url": "http://www.focus-news.net/news/2017/09/24/2439235/svetat-e-v-ochakvane-na-rezultatite-ot-izborite-za-federalen-parlament-v-germaniya-obzor.html", "text": "В неделя, септември 24, светът наблюдава едни от най-важните избори в Европа - тези за парламент на Федерална република Германия.\r\nЕдин от ключовите въпроси, който вълнува не само германците, но и партньорите на ФРГ, е кой ще бъде следващият канцлер на страната. Повечето наблюдатели обявиха надпреварата за канцлерския пост за приключила още преди провеждането на изборите. Месеци наред проучванията на общественото мнение показваха убедителна преднина за лидера на Съюза (ХДС / ХСС) Ангела Меркел, която има аванс от близо 15% пред кандидата на социалдемократите (ГСДП) Мартин Шулц. Това стана причина мнозина анализатори да обявят днешните избори за най-скучните в следвоенната история на Германия. Но интригата със сигурност остава - не бива да се забравя, че при прогнозите за президентските избори в САЩ и за референдума за британското членство в Общността, социолозите претърпяха пълен провал в оценките си. Те не можаха да предскажат нито победата на Доналд Тръмп, нито вота на британците за излизане от Европейския съюз. Неизвестен остава и въпросът как ще бъдат разпределени гласовете на германските избиратели между останалите партии. Всички те са потенциални партньори на Меркел за бъдещата коалиция в Берлин, която ще определя политиката на Германия в следващите четири години. Агенция \"Фокус\" представя кратък обзор на настроенията и очакванията в отделните държави.САЩ се надяват на запазване на статуквото \r\n\"Когато американците гледат към изборите в Германия, е невъзможно да си представим, че някой друг освен Меркел може да води най-мощната икономика в Европа\", заяви Карън Донфрид от стратегическия център Германски фонд \"Маршал\". И ако в САЩ предизборната кампания в Германия е изглеждала леко скучновата, то е защото в очите на Вашингтон победителят вече е ясен. Това се посреща с известно облекчение от американския политически елит - Меркел се счита за важен фактор на стабилност в кризисни времена като настоящите. Брюксел се страхува от свободните демократи\r\nВ Брюксел т.нар. К-въпрос, или кой ще поеме канцлерския пост в Берлин след изборите за Бундестаг, не е особено интригуващ. Но европейският политически елит със сигурност се интересува от това с коя или с кои партии Ангела Меркел (ХДС) ще се коалира. Присъствието на Свободната демократическа партия (СвДП) в Бундестага със сигурност няма да зарадва Брюксел, след като лидерите на партията ясно се противопоставиха на някои от ключовите планове за реформи в Общността.За Русия германските избори са разочарование\r\nЗа руския президент Владимир Путин изборите за Бундестаг са разочарование. Герхард Шрьодер (ГСПД), неговият идеален кандидат, не участва в тях. Но ръководството на Кремъл вероятно се надява на победа на партията му. Причините: Ангела Меркел (ХДС) подкрепя санкциите срещу Русия, а възможното й коалиране със \"Зелени\" допълнително усложнява проблема. Партията на Джем Йоздемир е сред най-острите критици на Москва.  За Турция е без значение чия ще е победата\r\nЗа Анкара изглежда е без значение чия ще е победата в Берлин, защото всички партии са \"врагове\". Президентът Реджеп Тайип Ердоган призова турците, живеещи във ФРГ, да не избират \"антитурски\" партии. А според управляващите в Анкара такива са всички. Традиционно германските турци избират предимно ХДС и \"Зелени\", макар че на пръв поглед тези партии нямат нищо общо с тях. Но острата позиция на партията на Джем Йоздемир спрямо Турция може би ще доведе до загуба на подкрепата за нея от германските турци. Още по-вероятно е турските гласоподаватели в Германия да се въздържат от упражняване на правото си на глас. Полша се надява Ангела Меркел да остане на канцлерския пост\r\nДо смяната на правителството във Варшава през 2015 г. Ангела Меркел бе един от най-популярните чуждестранни лидери сред поляците. Макар оттогава насам между Берлин и Варшава да не липсваше размяна на остра реторика, германците все още са считани за нация, която по-скоро демонстрира симпатии към Полша. \r\nСпокойният стил на Меркел е добре приет от много поляци, особено сред либералните. Твърдата й позиция спрямо Владимир Путин също се приема добре. \"Меркел е номер едно в ЕС и това не е здравословно състояние\", заяви по-рано тази година Ярослав Качински. В същото време полският политик бе категоричен, че Меркел \"ще бъде най-доброто за нас\". За Гърция най-подходяща е германската левица\r\nТова, което искат гръцките гласоподаватели, вече стана ясно през годините: доходи на германско равнище, анулиране на държавните дългове, ранно пенсиониране и, ако е възможно, без болезнени икономически реформи. Враговете на тези мечти са Берлин, германските банки и най-вече - германските политици. Най-подходящата според Атина е германската левица. Вероятно именно тя ще даде гласност на гръцката болка. В крайна сметка, нали \"Левица\" принадлежи към едно и също партийно семейство като СИРИЗА - партията, която има относително мнозинство в Гърция и правителството. Редакция: Тереза Герова", "date": "2017.09.24", "title": "Светът е в очакване на резултатите от изборите за федерален парламент в Германия (ОБЗОР)"}
{"url": "http://www.focus-news.net/news/2017/09/24/2439236/pazardzhik-natovareno-e-dvizhenieto-po-patya-belovo-pazardzhik-plovdiv.html", "text": "Натоварено е движението по пътя Белово-Пазарджик-Пловдив, предаде репортер на Радио „Фокус“ – Пазарджик. Повече автомобили се движат в посока Пазарджик и АМ „Тракия“. Има и засилено присъствие на КАТ. Пътни патрули са разположени на входа и изхода на дефилето Велинград-Варвара, на входа на Пазарджик след село Звъничево и на разклона за село Мало Конаре в посока Пловдив. Пътните настилки са сухи.\r\nАлбена ЖИЛЕКОВА", "date": "2017.09.24", "title": "Пазарджик: Натоварено е движението по пътя Белово-Пазарджик-Пловдив"}
{"url": "http://www.focus-news.net/news/2017/09/24/2439237/the-guardian-germanskiyat-vanshen-ministar-zigmar-gabriel-zayavi-che-izborite-ne-se-razvivat-dobre-za-gsdp.html", "text": "Германският външен министър Зигмар Габриел, който е водещ социалдемократ, заяви, че изборите не се развиват положително за ГСДП, предава The Guardian . Той показа ясно, че не очаква партията му да направи голям обрат на провеждащите се днес избори.\r\n„Не изглежда добре“, каза по-рано днес Габриел.\r\nГСДП, която управлява в коалиция с основните си съперници от Съюза ХДС/ХСС от 2013-та година насам, изостава с около 15 % зад християндемократите. \r\nСлед като бившият председател на Европейския парламент Мартин Шулц бе номиниран за кандидат-канцлер на ГСДП, партията имаше известен подем, който обаче не стана трайна тенденция.  Социолозите очакват, че ГСДП ще заеме второ място след днешния вот. Симеон Миланов", "date": "2017.09.24", "title": "The Guardian: Германският външен министър Зигмар Габриел заяви, че изборите не се развиват добре за ГСДП"}
{"url": "http://www.focus-news.net/news/2017/09/24/2439238/aktsenti-v-sutreshniya-blok-dobro-utro-balgariya-na-radio-fokus-na-25-septemvri.html", "text": "Германия гласува на избори за федерален парламент. Какви са първите реакции, как промяната в Германия ще се отрази и в цяла Европа? По темата ще разговаряме с Мария Стоянова, дългогодишен кореспондент в Германия. Властите в Иракски Кюрдистан официално потвърдиха провеждането на референдума за независимост, насрочен за 25 септември. Какви ще бъдат реакциите в Турция, както и с какво ще повлияе той на България? В минутите след 08.00 часа темата ще коментираме с Георги Димов, бивш генерален консул на България в Одрин. След застудяване на времето, когато помещенията вече не се проветряват активно, започва развитието на респираторни вируси. Как да се предпазваме от грипа, какво представлява вирусът „Мичиган“ и кога се очаква пикът му? Наш гост ще бъде проф. Тодор Кантарджиев, директор на Националния център по заразни и паразитни болести. Във времето след 09.00 часа с репортажа на колегата Албена Жилекова от Rадио „Фокус“ – Пазарджик ще разберем повече за това каква реколта отчитат лозарите в областта и каква година отчитат земеделските стопани от пазарджишкото село Черногорово. \r\nТези и още теми - в сутрешния блок „Добро утро, България“ на Радио „Фокус“, от 06.00 до 10.00, с водещ Деница Узунова.", "date": "2017.09.24", "title": "Акценти в сутрешния блок „Добро утро, България“ на Радио „Фокус“ на 25 септември"}
{"url": "http://www.focus-news.net/news/2017/09/24/2439239/pregled-na-mezhdunarodnite-novini-do-18-chasa-agentsiya-fokus.html", "text": "Първите данни от гласуването за Бундестаг показват, че има висока избирателна активност в северния ханзейски град Хамбург и в най-голямата федерална провинция - Бавария.\r\nОт по-големите градове в Бавария се откроява столицата Мюнхен, където към 10 часа (местно време) избирателната активност е била 4,6 %. За разлика от 2013 г., този път в сутрешните часове на неделя 40,2 % от гражданите, заявили гласуване по пощата, са упражнили правото си на глас чрез пускане на бюлетина. \r\nВ Нюрнберг също има по-висока избирателна активност, отколкото през 2013 г. До 10 часа избирателните урни са привлекли 12.3% от избирателите. При предходния вот за Бундестаг избирателната активност е била 11,4 %. \r\nОколо 9,5 млн. души в Бавария имат право да гласуват на изборите в Бундестага. Това означава, че около 15 % от всички допустими (61,5 млн.) избиратели са от провинцията, която се нарежда на второ място по брой гласоподаватели след Северен Рейн-Вестфалия.\r\nХамбург също се отличава с по-голяма избирателна активност в сравнение с изборите отпреди четири години. Според данни от статистическите служби 37,4% от избирателите вече са упражнили правото си на глас. Преди четири години избирателната активност към 10 часа е била 35,4%. Общо 70,3% от избирателите гласуваха в Хамбург през 2013 г., а 71,3% - през 2009 г.\r\nВ Шлезвиг-Холщайн избирателната активност към момента е по-ниска, в сравнение с вота през 2013 г. До 11 часа (местно време) са гласували 22,8 %. На предходните избори първите данни са показали избирателна активност от 24,0 %.\r\n***Иран блокира всички полети от и до Иракски Кюрдистан, по молба на Багдад. Това се случва само един ден преди автономният регион да проведе референдум за независимост, срещу който се обявиха Иран, Турция, Ирак, САЩ, Германия и други страни.\r\n„По молба на централната власт в Ирак, всички полети от Иран до Сюлеймания и Ербил, както и всички полети от Кюрдистан през нашето въздушно пространство, бяха спрени“, заяви говорителят на Върховния съвет за национална сигурност на Иран Кейван Хосрави.\r\n***Повече от 35 хиляди души избягаха заради притеснения, че вулканът Агунг на остров Бали може да избухне.\r\nЦифрите на бягащите и евакуиращите се хора са двойно по-високи, отколкото се смяташе в събота.\r\nОсновно са се евакуирали хората, които са пребивавали на 12 до 16 километра около вулкана.\r\nКакто Агенция „Фокус“ съобщи по-рано, индонезийските власти заявиха, че има „огромно увеличение“ на сеизмичната активност в района.\r\n*** Правителствата на Ирак и Турция се съгласиха да създадат съвместен перманентен център за кризисен мениджмънт, заради референдума за независимост на Иракски Кюрдистан.\r\nСъвместният център за кризисен мениджмънт на Ирак и Турция ще следи внимателно ситуацията в автономната кюрдска област, която иска да обяви независимост.\r\nАгенция „Фокус“ припомня, че Турция определи референдума за независимост на Иракски Кюрдистан като „заплаха“ за националната си сигурност.\r\n*** Към 14 часа (местно време) избирателната активност в Германия, чиито граждани гласуват в неделя, 24 септември, за федерален парламент, е била 41,1 %. Това показват първите официални данни от Федералната избирателна комисия.\r\nВ сравнение с предходния вот за Бундестаг се наблюдава лек спад в избирателната активност. Съгласно данните от 2013 г. към същия час са гласували 41,4 % от имащите право на глас в Германия.\r\n*** Американският финансов министър Стивън Мнучин  заяви, че президентът Доналд Тръмп иска да избегне ядрената война със Северна Корея.\r\nСпоред Мнучин, Тръмп ще „направи всичко, което може“, за да избегне конфликта.\r\n„Мога да ви уверя, че най-важният приоритет на президента е сигурността на американските граждани и нашите съюзници. Президентът не иска да започне ядрена война. Ще направим всичко възможно това да не се случи“, каза Мнучин.", "date": "2017.09.24", "title": "Преглед на международните новини до 18 часа (Агенция „Фокус“)"}
{"url": "http://www.focus-news.net/news/2017/09/24/2439240/ministar-valentin-radev-moite-hora-ot-mvr-rabotyat-mnogo-usardno-za-da-otkriyat-pohititelite-na-adrian-zlatkov.html", "text": "Моите хора от МВР работят много усърдно и е въпрос на чест да се справят със задачата да открият похитителите на Адриан Златков. Това каза министърът на вътрешните работи Валентин Радев в предаването „120 минути” по бТВ. Според него не може да става въпрос за организирана структура, която да стои зад отвличането. По думите му това са едни от най-сложните и опасни престъпления. „Надявам се да ги открием възможно най-бързо”, коментира Радев. Той обаче не пожела да даде повече подробности за това докъде точно е стигнало разследването по случая, както и близо колко са органите на реда до разплитане на случая. „Ще бъде кошмарно ако това се случи отново”, добави силовият министър и отрече последните полицейски акции да са свързани с престъпниците, които стоят зад отвличането на Адриан Златков.\r\nПо темата за повишаването на заплатите на служителите в МВР, Валентин Радев коментира, нямат спор със синдикатите, но въпросът е кога и как ще се случат нещата. Той призна, че е съгласен, че ниските заплати и материалната база демотивират служителите в системата за сигурност, но уточни, че иска увеличението да бъде устойчиво и постепенно.", "date": "2017.09.24", "title": "Министър Валентин Радев: Моите хора от МВР работят много усърдно, за да открият похитителите на Адриан Златков"}
{"url": "http://www.focus-news.net/news/2017/09/24/2439241/afp-liderat-na-irakskite-kyurdi-zayavi-che-partnyorstvoto-s-pravitelstvoto-v-bagdad-se-e-provalilo.html", "text": "Лидерът на иракските кюрди Масуд Барзани заяви, че „партньорството с Багдад“ се е провалило, предава AFP .\r\nВ навечерието на референдума за независимост на Иракски Кюрдистан, Барзани разкритикува остро централното правителство на Ирак.\r\n„Достигнахме до заключението, че независимостта ще ни позволи да не повтаряме миналите трагедии“, каза Барзани на пресконференция в Ербил.\r\n„Партньорството с Багдад се провали, и няма да се връщаме към него“, добави той.  Симеон Миланов", "date": "2017.09.24", "title": "AFP: Лидерът на иракските кюрди заяви, че партньорството с правителството в Багдад се е провалило"}
{"url": "http://www.focus-news.net/news/2017/09/24/2439242/plovdiv-berkovskata-duhova-muzika-zakrivat-s-kontsert-praznitsite-na-stariya-grad.html", "text": "Берковската духова музика закриват с концерт „Празниците на Стария град“. Това съобщиха за Радио „Фокус“ Пловдив от Дирекция „Култура и културно наследство“ към Общината. Събитието започва тази вечер от 19:00 часа на Римския стадион. Входът за концерта е безплатен, съобщават организаторите на събитието.\r\nВ продължение на една седмица традиционните „Празници на Стария град“ представи богата програма от събития за всички възрасти и интереси – концерти, изложби, ревюта, прожекция на документален филм, опознавателен тур, театрални представления и редица други интересни прояви.\r\nКристиян ГАРОВ", "date": "2017.09.24", "title": "Пловдив: Берковската духова музика закриват с концерт „Празниците на Стария град“"}
{"url": "http://www.focus-news.net/news/2017/09/24/2439243/reuters-donald-tramp-zayavi-che-kim-chen-un-nyama-da-bade-naokolo-oshte-dalgo-vreme.html", "text": "Американският президент Доналд Тръмп предупреди външния министър на Северна Корея, че той и лидера му Ким Чен Ун, „няма да бъдат наоколо още дълго време“, предава Reuters.\r\nВъншният министър на Северна Корея Ри Йонг Хо заяви пред Генералната асамблея на ООН, че изстрелването на ракети срещу САЩ е неизбежно, след като „господин злия президент“ на САЩ, нарече севернокорейския лидер „Малкия човек ракета“.\r\n„Току-що чух външният министър на Северна Корея да говори в ООН. Ако отразява мислите на Малкия човек ракета, няма да бъдат наоколо още дълго време“, каза Тръмп. Симеон Миланов", "date": "2017.09.24", "title": "Reuters: Доналд Тръмп заяви, че Ким Чен Ун, „няма да бъде наоколо още дълго време“"}
{"url": "http://www.focus-news.net/news/2017/09/24/2439244/afp-irakskiyat-premier-zayavi-che-shte-napravi-kakvoto-e-neobhodimo-za-da-garantira-edinstvoto-i-teritorialnata-tsyalost-na-stranata-si.html", "text": "Иракският премиер Хайдар ал Абади заяви, че ще направи „каквото е необходимо“, за да защити иракското единство, предава AFP. Това изказване идва в навечерието на референдума за независимост на Иракски Кюрдистан.\r\n„Взимането на едностранно решение, което ще повлияе на единството на Ирак и сигурността му, както и безопасността на региона, чрез референдум за отделяне е неконституционно, и срещу гражданския мир. Ще вземем нужните мерки, за да запазим единството на страната“, заяви Абади.  Симеон Миланов", "date": "2017.09.24", "title": "AFP: Иракският премиер заяви, че ще направи „каквото е необходимо“, за да гарантира единството и териториалната цялост на страната си"}
{"url": "http://www.focus-news.net/news/2017/09/24/2439245/v-moskva-shte-se-provede-zasedanie-na-balgaro-ruskata-rabotna-grupa-po-energetika.html", "text": "Министърът на енергетиката Теменужка Петкова ще участва в заседание на българо-руската работна група „Енергетика“, част от Междуправителствената комисия за икономическо и научно-техническо сътрудничество. Това съобщиха от пресцентъра на министерството. Срещата ще се проведе в периода 25-26-ти септември в град Москва, Руска федерация. По време на заседанието ще бъде обсъдено двустранното сътрудничество в областта на природния газ, електроенергетиката и ядрената енергетика.", "date": "2017.09.24", "title": "В Москва ще се проведе заседание на българо-руската работна група по „Енергетика“"}
{"url": "http://www.focus-news.net/news/2017/09/24/2439246/sport-inter-pobedi-dzhenoa-s-10.html", "text": "Футболистите на Интер победиха Дженоа с 1:0 в мач от 6-ия кръг на италианската Серия „А“. Победният гол за Интер бе отбелязан от Данило Д’Амброзио в 87-та минута. Това е пети успех за отбора от Милано, който вече има 16 точки, с което се нарежда на трето място в италианското класиране зад Ювентус и Наполи. Българският национал Андрей Гълъбинов, който играе за Дженоа остана на резервната скамейка през целия мач.", "date": "2017.09.24", "title": "Спорт: Интер победи Дженоа с 1:0"}
{"url": "http://www.focus-news.net/news/2017/09/24/2439247/blagoevgrad-10-kilometrova-kolona-ot-avtomobili-se-e-obrazuvala-v-kresnenskoto-defile-v-posoka-blagoevgrad.html", "text": "10-километрова колона от автомобили се е образувала по пътя Кресна-Благоевград, в посока Благоевград, в района на Кресненското дефиле. Това съобщи слушател на Радио \"Фокус\".", "date": "2017.09.24", "title": "Благоевград: 10-километрова колона от автомобили се е образувала в Кресненското дефиле, в посока Благоевград"}
{"url": "http://www.focus-news.net/news/2017/09/24/2439248/mano-manov-kmet-na-karlovskoto-selo-kliment-nedopustimo-e-da-se-organizirat-golemi-folklorni-meropriyatiya-s-taksi-gubi-se-tselta-na-folklornata-misiya.html", "text": "Недопустимо е да се организират големи фолклорни мероприятия с такси, защото така се губи целта на фолклорната мисия. Това каза за Радио „Фокус“ – Пловдив Мано Манов, кмет на карловското село Климент. По думите му тази схема на организация на фолклорни събития е знак, че фолклорът вече служи за генериране на печалба, а не за запазване и предаване на традициите. „Фолклорните ни състави вече години наред посещават фестивала „Балкан Фолк“ във Велико Търново. В един момент се появиха непосилни такси за участие в размер на по 15 лв. на човек. В Жеравна ситуацията е идентична. Това е недопустимо. Ние спряхме да посещаваме всички тези платени фолклорни събития. Даже не оповестявам подобни покани за участие пред съставите. Ние постоянно пътуваме в чужбина по покани, но при такова участие домакините поемат разходите ни“, коментира Мано Манов. Според кмета на карловското село Климент фолклорът все повече се превръща в кич, отколкото в единствен по рода си начин за съхраняване на българското, на традициите. „Ако ситуацията в страната по отношение на автентичния фолклор остане непроменена, в най-скоро време той ще се изгуби, няма да съществува, а следващите поколения ще забравят за него. В по-голямата си част организираните „фолклорни“ прояви ще бъдат в посоката на кича и безвкусието“, смята Мано Манов.\r\nТони МИХАЙЛОВ", "date": "2017.09.24", "title": "Мано Манов, кмет на карловското село Климент: Недопустимо е да се организират големи фолклорни мероприятия с такси, губи се целта на фолклорната мисия"}
{"url": "http://www.focus-news.net/news/2017/09/24/2439249/izborniyat-den-v-germaniya-priklyuchi-shte-ima-li-iznenadi-v-ofitsialnite-rezultati-ot-prebroyavaneto-na-byuletinitei-obzor.html", "text": "Големият ден приключи - точно в 18 часа (местно време) в Германия бе сложен край на изборите за състава на новия, 19-ти федерален парламент на страната. На територията на 16-те провинции, разпределени в общо 299 избирателни райони, в 8 часа (местно време) бяха отворени 73,5 хил. секции, които останаха на разположение на гражданите за период от 10 часа. За съблюдаване на процедурите в изборния ден бяха ангажирани около 650 хил. души.\r\nПраво на глас имаха около 61,5 млн. граждани на ФРГ, близо три милиона от които за първи път имаха възможност да отидат до урните за първи път. Около една трета от всички избиратели бяха над 60-годишна възраст. От изборите бяха изключени около 80 хил. души над 18 г. Голяма част от имащите право на глас изпратиха своите бюлетини по пощата.\r\nЗа подкрепата на избирателите се бориха 42 партии - с осем повече, отколкото на предходното гласуване за Бундестаг през 2013 г. От техните редици ще бъдат излъчени най-малко 598 депутати за федералния парламент в Берлин, а според някои анализатори броят им може да бъде рекорден - между 680 и 700.  \r\nПървите резултати от вота ще бъдат известни още в края на изборния ден. Независимо какви ще бъдат те обаче, в централите на водещите партии от ранния следобед беше в ход подготовката за празненства. \r\nСпоред експерти избирателната активност в неделния вот за 19-тия Бундестаг на Германия ще бъде висока. На предходните избори за федерален парламент на Германия избирателната активност бе 71,5 %, съвсем малко повече, отколкото при гласуването през 2009 г., когато 70,5 % от избирателите в страната упражниха правото си на глас. \r\nРекордът за избирателна активност във ФРГ е от 1972 г. - тогава до урните отидоха внушителните 91,1 % от гражданите на страната. \r\nМеждинните данни към 14 часа (местно време) показаха, че избирателната активност е 41,1%, съвсем малко по-ниска от 2013 г., когато 41,4 % от имащите право на глас германски избиратели пуснаха бюлетини. \r\nЕдин от най-важните въпроси, който вълнува не само германците, но и европейските партньори на ФРГ, е кой ще бъде следващият канцлер на страната. Повечето наблюдатели обявиха надпреварата за канцлерския пост за приключила още преди провеждането на изборите. Месеци наред проучванията на общественото мнение показваха убедителна преднина за лидера на Съюза (ХДС/ХСС) Ангела Меркел, която има аванс от близо 15 % пред кандидата на социалдемократите (ГСДП) Мартин Шулц. Това стана причина мнозина анализатори да обявят днешните избори за най-скучните в следвоенната история на Германия. Но интригата със сигурност остава - не бива да се забравя, че при прогнозите за президентските избори в САЩ и за референдума за британското членство в Общността, социолозите претърпяха пълен провал в оценките си. Те не можаха да предскажат нито победата на Доналд Тръмп, нито вота на британците за излизане от Европейския съюз. \r\nСамо до няколко часа ще бъде даден отговор на въпроса как ще бъдат разпределени гласовете на германските избиратели между останалите партии. Всички те са потенциални партньори на Меркел за бъдещата коалиция в Берлин, която ще определя политиката на Германия в следващите четири години.  Тереза Герова", "date": "2017.09.24", "title": "Изборният ден в Германия приключи - ще има ли изненади в официалните резултати от преброяването на бюлетините? (ОБЗОР)"}
{"url": "http://www.focus-news.net/news/2017/09/24/2439250/die-zeit-chas-predi-kraya-na-glasuvaneto-izbiratelnata-aktivnost-v-myunhen-e-bila-899.html", "text": "Към 17.10 часа (местно време) избирателната активност в баварската столица Мюнхен е била 89,3%, показват последните данни, цитирани от националния ежедневник Die Zeit.\r\nНа предходните избори за Бундестаг през 2013 г. 20 минути преди затварянето на секциите избирателната активност е била 70,60%.\r\nБавария е втората по големина федерална провинция по брой гласоподаватели след Северен-Рейн Вестфалия.  Тереза Герова", "date": "2017.09.24", "title": "Die Zeit: Час преди края на гласуването: Избирателната активност в Мюнхен е била 89,9 %"}
{"url": "http://www.focus-news.net/news/2017/09/24/2439251/zdf-sayuzat-hdshss-pecheli-izborite-v-germaniya-treta-sila-e-alternativa-za-germaniya.html", "text": "Предварителните резултати от изборите за Бундестаг в Германия показват, че Съюзът (ХДС/ХСС) печели изборите с подкрепата на 33,5 % от гражданите, а трета сила е \"Алтернатива за Германия\", предава телевизионният канал ZDF.\r\nСъюза (ХДС/ХСС) - 33,5%;\r\nГерманска социалдемократическа партия (ГСДП) - 21%;\r\n\"Зелени\"- 9 %;\r\n\"Левица\"- 9 %;\r\nСвободна демократическа партия (СвДП) -10 %;\r\n\"Алтернатива за Германия\" - 13,00% Тереза Герова", "date": "2017.09.24", "title": "ZDF: Съюзът (ХДС/ХСС) печели изборите в Германия, трета сила е \"Алтернатива за Германия\""}
{"url": "http://www.focus-news.net/news/2017/09/24/2439252/intenziven-e-trafikat-na-granitsite-s-gartsiya-turtsiya-i-rumaniya.html", "text": "На българо-гръцката граница трафикът е интензивен на всички гранични контролно-пропускателни пунктове. Това съобщиха от пресцентъра на МВР.\r\nНа българо-турската граница трафикът е интензивен, на ГКПП – „Елхово“ има 1 км колона от изчакващи товарни автомобили на изход.\r\nНа българо-румънската граница трафикът е интензивен на всички гранични контролно-пропускателни пунктове за леки автомобили и на ГКПП – „Видин“ има колона от 3 км за товарни автомобили.\r\nПредстои временно спиране на трафика на всички МПС, преминаващи в двете посоки по Дунав мост Видин-Калафат, поради техническа профилактика на мостовото съоръжение. Спирането на движението през ГКПП Видин \"Дунав мост 2\" ще се осъществи в два времеви интервала, както следва:\r\n- от 13:00ч. до 15:00ч. на 25.09.2017г.\r\n- от 13:00ч. до 15:00ч. на 28.09.2017г.\r\nПрепоръчва се използването на други гранични контролно пропускателни пунктове.\r\nНа българо-сръбската и българо-македонската граница трафикът е нормален на всички гранични контролно-пропускателни пунктове.", "date": "2017.09.24", "title": "Интензивен е трафикът на границите с Гърция, Турция и Румъния"}
{"url": "http://www.focus-news.net/news/2017/09/24/2439253/focus-kolko-deputati-shte-ima-partiite-koito-vlizat-v-bundestaga.html", "text": "Излязоха първите резултати от изборите в Германия, предава германското издание Focus. \r\nЕто колко депутати ще има всяка партия в Бундестага, според предварителните данни:\r\nСъюза ХДС/ХСС – 216;\r\nГСДП – 133;\r\n„Левите“ – 60;\r\n„Зелените“ – 60;\r\nСвободната демократическа партия – 70;\r\n„Алтернатива за Германия“ – 89;\r\nЗа мнозинство ще бъдат нужни 316 депутати. Според първите излезли резултати, победителите на изборите от Съюза ХДС/ХСС са загубили 9 % от електоралната си подкрепа, а основните им конкуренти от ГСДП 5,7. Симеон Миланов", "date": "2017.09.24", "title": "Focus: Колко депутати ще има партиите, които влизат в Бундестага"}
{"url": "http://www.focus-news.net/news/2017/09/24/2439254/veliko-tarnovo-selata-ot-obshtina-svishtov-veche-se-vazpolzvat-ot-vazmozhnostta-da-kandidatstvat-po-evropeyski-programi.html", "text": "Селата от Свищовска община вече се възползват от възможността да кандидатстват по европейски програми. Пример за това е Средищното училище в свищовското село Овча могила, където текат активни ремонти. Очаква се дейностите да приключат до края на месеца, поясни за Радио „Фокус“ – Велико Търново кметът на населеното място Нели Великова. Тя отбеляза, че финансирането е осигурено чрез Оперативна програма „Региони в растеж“. Дейностите са част от Интегрирания план за градско възстановяване и развитие на Свищов. „С отпуснатите средства ние направихме ремонт на основното ни училище. Бяха въведени мерки за енергийна ефективност. Така, нашите ученици, започват новата учебна година в обновено и реновирано училище, в което ще им е още по-топло, по-уютно и приветливо“, допълни Нели Великова и припомни, че в Овча могила учат деца, както от населеното място, така и от селата Червена, Драгомирово и Горна Студена.\r\n„Фокус“ припомня, че в края на миналата година Община Свищов получи близо 2,5 млн. лв. за подобряване на образователната инфраструктура в региона.  С тях се ремонтират две детски градини и едно училище.\r\nЛуиза ТРАНЧЕВА", "date": "2017.09.24", "title": "Велико Търново: Селата от община Свищов вече се възползват от възможността да кандидатстват по европейски програми"}
{"url": "http://www.focus-news.net/news/2017/09/24/2439255/zdf-sayuzat-hdshss-poluchava-221-mandata-vav-federalniya-parlament-gsdp-139.html", "text": "Съюзът (ХДС/ХСС) печели изборите за федерален парламент в Германия с подкрепата на 33,5 % от гражданите на страната, предава телевизионният канал ZDF. Това означава, че в следващия, 19-ти Бундестаг партията, чийто кандидат за канцлерския пост е Ангела Меркел, ще получи 221 места. Съюзът (ХДС/ХСС) обаче не получи необходимия брой гласове за абсолютно мнозинство в парламента, или 316 места. \r\nГерманската социалдемократическа партия (ГСДП) получи рекордно ниска подкрепа - 21 %. Тя е втора политическа сила в парламента с 139 места. \r\n\"Левица\" получи девет на сто от гласовете на германските граждани и в Бундестага ще разполага с 60 места. С едно по-малко са \"Зелени\", които също получиха девет процента от гласовете. \r\nСвободната демократическа партия (СвДП) събра 10 %. В парламента в Берлин на нея ще й бъдат отредени 66 депутатски места.\r\nТрета политическа сила във ФРГ след днешния вот е популистката \"Алтернатива за Германия\" на Фрауке Петри. Тя получи 13 % от всички гласове и влиза за първи път в Бундестага с 86 места. \r\nВ бъдещия парламент на Германия, който трябва да бъде съставен не по-късно от 24 октомври 2017 г., ще има 631 депутати.    Тереза Герова", "date": "2017.09.24", "title": "ZDF: Съюзът (ХДС/ХСС) получава 221 мандата във федералния парламент, ГСДП - 139"}
{"url": "http://www.focus-news.net/news/2017/09/24/2439256/ventseslava-genova-ruo-varna-imame-sistema-za-okazvane-na-metodicheska-podkrepa-na-mladite-uchiteli.html", "text": "Регионално управление на образованието във Варна има система за оказване на методическа подкрепа на младите учители. Това каза в интервю за Радио „Фокус” – Варна Венцеслава Генова, началник на Регионално управление на образованието (РУО) във Варна. „С променената нормативна база има учители, които са наставници, ментори, има главни учители, старши учители, които поемат новоназначените млади учители с малък или никакъв педагогически опит. От друга страна се планират квалификационни форми, в които се включват младите учители. Те са обгрижвани в своята работа“, допълни Венцеслава Генова. Тя каза още, че големият брой свободни позиции за учители, обявени през летните месеци, е нещо естествено, тъй като тогава се подготвят екипите за следващата учебна година. Венцеслава Генова посочи, че по данни на директорите за обявените свободни позиции са се явили повече от двама – трима кандидати. „Учител не се става лесно и не се работи лесно като учител. Все по-трудно става общуването в училище с родители и ученици, което изисква много и допълнителни умения, гъвкавост за отреагиране както на предизвикателствата, идващи от учебните програми и обучаването на учениците, така и в общуването и комуникацията“, коментира Венцеслава Генова.\r\nМарияна ВАЛЕНТИНОВА", "date": "2017.09.24", "title": "Венцеслава Генова, РУО – Варна: Имаме система за оказване на методическа подкрепа на младите учители"}
{"url": "http://www.focus-news.net/news/2017/09/24/2439257/zdf-izbiratelnata-aktivnost-v-germaniya-e-765.html", "text": "Съгласно официалните данни в днешното гласуване за федерален парламент на Германия избирателната активност е била 76,5%, точно с пет процента по-висока, в сравнение с вота от 2013 г., предава телевизионният канал ZDF. \r\nРекордът за избирателна активност във ФРГ е от 1972 г. - тогава до урните отидоха внушителните 91,1 % от гражданите на страната.  Тереза Герова", "date": "2017.09.24", "title": "ZDF: Избирателната активност в Германия е 76,5%"}
{"url": "http://www.focus-news.net/news/2017/09/24/2439258/the-guardian-ot-alternativa-za-germaniya-praznuvat-rezultatite-ot-izborniya-den.html", "text": "След като изборите за германския Бундестаг приключиха, водещият кандидат на „Алтернатива за Германия“ Александър Гауланд и партийци започнаха празненство по повод на изборните резултати, предава кореспондент на The Guardian. Мероприятието се провежда в нощен клуб в Източен Берлин.\r\nКореспондентът на изданието предава, че поддръжниците на обявяваната за популистка „Алтернатива за Германия“, са започнали да пеят „Песента на германците“ (националният химн на Германия), след като резултатите от изборите са били обявени.\r\n„Ще си върнем страната и народа!“, заяви Александър Гауланд.\r\nАгенция \"Фокус\" припомня, че за първи път от 1960-та година подобна партия влиза в германския Бундестаг. Симеон Миланов", "date": "2017.09.24", "title": "The Guardian: От \"Алтернатива за Германия\" празнуват резултатите от изборния ден"}
{"url": "http://www.focus-news.net/news/2017/09/24/2439259/predstoyashti-sabitiya-v-stranata-za-25-septemvri-agentsiya-fokus.html", "text": "***\r\nОт 10.00 часа, в Гранитна зала на Министерски съвет, заместник министър-председателят Томислав Дончев и постоянният представител на Световната банка за България Тони Томпсън ще представят проекта „Въвеждане на принципа на споделените услуги в организацията и работата на централната администрация“. \r\n***\r\nОт 09.00 часа зам.-министърът на здравеопазването маг.-фарм. Лидия Нейчева ще открие кръгла маса на тема „Корупционни рискове при доставката и употребата на медицински изделия“, която ще се проведе в „София Хотел Балкан“, зала „Средец“. \r\n***\r\nОт 09.00 часа в УМБАЛ “Света Анна” – София ще започне Научен симпозиум “НА ГОСТИ НА БОЛНИЦА “СВЕТА АННА” – СОФИЯ“. \r\n***\r\nОт 09.30 часа в залата на Полския културен институт (ул. „Веслец” №12) ще се проведе пресконференция за представяне на фестивала „Пиано Екстраваганца”. \r\n***\r\nОт 09.30 часа, 26 състав на Софийски градски съд ще се проведе съдебно заседание по делото срещу Елизабет Вон М. и Дмитрий А., обвинени в престъпление по чл. 253, ал.7 от Наказателния кодекс. \r\n***\r\nОт 10.00 часа между между учебен блок 1 (Ректорат) и учебен блок 2 на университета, ще се състои тържественото откриване на новата 2017-2018 академична година. \r\n***\r\nОт 10.00 до 17.00 часа, в зала 42 на Националния дворец на културата, Център за образователни инициативи организира еднодневна международна конференция на тема E-tools for E-schools - електронното образование и училището. \r\n***\r\nОт 10.30 часа, 19 състав на Софийски градски съд ще проведе съдебно заседание по делото срещу бившия областен управител на София Веселин Пенев и лицензирания оценител Юлия Димитров. (Случая с царските конюшни). \r\n***\r\nОт 10.30 часа III състав на Специализирания наказателен съд ще проведе съдебно заседание по делото срещу Румен С., Младен П., Дейвид Г. и Петър И., обвинени в образуване и ръководене на организирана престъпна група. \r\n***\r\nОт 11.00 часа, в зала „Овална“ в сградата на БЧК,  Български лекарски съюз ще проведе кръгла маса на тема „Мерки за превенция на агресията срещу медицински лица“. \r\n***\r\nОт 11.00 часа в кино „Люмиер Лидл” ще се проведе първата пресконференция по повод предстоящото през месец ноември издание на „Киномания“.\r\n***\r\nОт 11.00 часа, пункт на ул. „Лъчезар Станчев“ №4, ще бъде даден брифинг, свързан с инициативата „Пътна полиция“ да предоставя безвъзмездно устройства „hands free“ на нови собственици на автомобили . \r\n***\r\nОт 13.30 часа I състав на Специализирания наказателен съд ще проведе съдебно заседание по делото срещу Емил М., Лазарин Л., Едуард П. и Мартин Д., обвинение в приготовление на убийство – престъпление по чл. 115 и чл.116 от Наказателния кодекс.\r\n***\r\nОт 13.30 часа VIII състав на Специализирания наказателен съд ще проведе съдебно заседание по делото срещу Симеон С., Тихомир Д., Петър Г., Андон М., Венцеслав Д., Димитър Д., Габриел К., Дончо П., Кирил И., Мариела М., Стела У. и Валери Г., обвинени в образуване и ръководене на организирана престъпна група. \r\n***\r\nОт 19.00 часа, в Интер Експо Център ще се проведе  Българският финал на централноевропейските стартъп награди. Почетен гост на събитието и връчващ наградата в категория “Стартъп на годината” ще бъде заместник-министърът на икономиката Александър Манолев. \r\n***\r\nОт 19.00 часа, в кино “G8 Cinema” ще бъде официалното откриване на второ издание на седмицата на словашкия филм в София - „SLOVAK FILM“ , което ще се проведе в периода от 25 септември до 1 октомври 2017 г. \r\n***\r\nОт 11.00 часа, в зала \"Пресцентър\" на Фестивален и конгресен център, ще се проведе пресконференция за предстоящите Дни на испанската култура и изкуство във връзка с отбелязването на 150-тата годишнина от откриването на почетно консулство на кралство Испания във Варна.\r\n***\r\nОт 14.00 часа в клуба на ПП ГЕРБ на ул. „Г. Бенковски” №1 народният представител от ПП ГЕРБ-Варна Емилия Милкова организира приемна за граждани.\r\n***\r\nОт 14.00 ч. в централата на БСП на ул. „Македония” 33 - ще има приемна на народните представители от  ПГ „БСП за България“: Проф. Анелия Клисарова, заместник-председател на комисията по образование и наука и член на комисията по здравеопазване; Иван Иванов - член на парламентарните комисии по регионална политика, благоустройство и местно самоуправление и по транспорт, информационни технологии и съобщения. \r\n***\r\nОт 11.00 часа в пресклуба на БТА ще се състои пресконференция на Сдружение „Клуб на програмистите във Велико Търново“. \r\n***\r\nОт 14.00 часа в конферентната зала на х-л Панорама ще се проведе публично представяне на постигнатите резултати от изпълнението на проект „Толерантни, талантливи, трудолюбиви“.\r\n***\r\nОт 10.00 часа, в Конферентната зала на общината ще се проведе пресконференция с кмета на града Калин Каменов.\r\n***\r\nОт 14.00 часа, в спортен комплекс „Христо Ботев“ ще бъде дадено началото на Европейската седмица на спорта. \r\n***\r\nОт 11.00 часа, в офиса на ГЕРБ в Габрово, ул. „Иван Гюзелев“1, народният представител от ГЕРБ - Габрово Николай Сираков ще даде пресконференция по актуални политически и обществени теми. \r\n***\r\nОт 09.00 часа във Военното гробище музей ще се състои Военен ритуал панахида. \r\n***\r\nОт 10.00 до 17.00 часа ще се състои полагане на венци и цвета пред паметните места – паметници и паметни плочи. \r\n***\r\nОт 11.30 часа в Художествената галерия ще бъде открита ретроспективна изложба на Петър Петров. \r\n***\r\nОт 12.00 часа на площад „Свобода“ ще се състои празничен концерт на Професионален фолклорен ансамбъл „Добруджа“ и Представителна фолклорна танцова студия „Добруджа“ с главен художествен ръководител Стоян Господинов. \r\n***\r\nОт 16.00 часа, в градския парк „Свети Георги“ ще се проведе концерт на стари градски шлагери и патриотични песни „В прегръдка те събрах”. \r\n***\r\nОт 19.30 часа, на пл. „Свобода“ ще се проведе празничен поп-рок концерт „Здравей, Добрич“. \r\n***\r\nОт 17.30 часа в залата на „Дом на науката и техниката” ще се проведе семинар за развитие на пчелните семейства.\r\n***\r\nОт 10.30 часа, в зала „Пресклуб“ на Конгресен център ще се проведе пресконференция по повод началото на Международния панаир Пловдив. Официалното откриване е от 11.30 часа пред Централния вход. \r\n***\r\nОт 12.00 часа в офиса на ГЕРБ-Пловдив област, бул. „Източен\" № 80 ще се проведе пресконференция във връзка с проектите на общините по ОП „Региони в растеж\" 2014 - 2020 година, свързани с образователната инфраструктура.\r\n*** \r\nОт 10.00 до 12.00 часа в Окръжна прокуратура ще се проведе Ден на отворените врати.\r\n***\r\nОт 20.00 часа, в зала „Орфеида“ на Парк-хотел ще бъде представената опера-буфа „Слугинята – господарка“ от Джовани Батиста Перголези. \r\n*** \r\nОт 10.00 часа в зала 203 на общината ще се състои заседание на Постоянната комисия „Икономическа политика, общинска собственост и контрол по сделките с общинско имущество”. \r\n*** \r\nОт 14.00 часа в зала 304 на общината ще се състои заседание на Постоянната комисия „Правна и опазване на обществения ред”.", "date": "2017.09.24", "title": "Предстоящи събития в страната за 25 септември (Агенция „Фокус“)"}
{"url": "http://www.focus-news.net/news/2017/09/24/2439260/ard-izborite-za-bundestag-gsdp-s-nay-slabo-predstavyane-v-sledvoennata-istoriya-na-frg-alternativa-za-germaniya-vliza-v-parlamenta-s-89-mesta.html", "text": "Телевизионният канал ARD представи данни за резултатите от изборите за федерален парламент в Германия, които се различават от тези на ZDF.\r\nСпоред ARD Съюзът (ХДС/ХСС) печели изборите за федерален парламент в Германия с подкрепата на 32,7 % от гражданите на страната. Това означава, че в следващия, 19-ти Бундестаг партията, чийто кандидат за канцлерския пост е Ангела Меркел, ще получи 217 места. Съюзът (ХДС/ХСС) обаче не получи необходимия брой гласове за абсолютно мнозинство в парламента, или 316 места. \r\nГерманската социалдемократическа партия (ГСДП) получи рекордно ниска подкрепа - 20,2 %. Тя е втора политическа сила в парламента с 139 места. Представянето й е най-слабото в следвоенната история на ФРГ.\r\n\"Левица\" получава 8,9 % от гласовете на германските граждани и в Бундестага ще разполага с 59 места. \"Зелени\" събират 9,4 а от гласовете и в парламента ще имат 62 мандата. \r\nСвободната демократическа партия (СвДП) събра 10,5 %. В парламента в Берлин на нея ще й бъдат отредени 70 депутатски места.\r\nТрета политическа сила във ФРГ след днешния вот е популистката \"Алтернатива за Германия\" на Фрауке Петри. Тя получава 13,4 % от всички гласове и влиза за първи път в Бундестага с 89 места. \r\nВ бъдещия парламент на Германия, който трябва да бъде съставен не по-късно от 24 октомври 2017 г., ще има 631 депутати.     Тереза Герова", "date": "2017.09.24", "title": "ARD: Изборите за Бундестаг - ГСДП с най-слабо представяне в следвоенната история на ФРГ, \"Алтернатива за Германия\" влиза в парламента с 89 места"}
{"url": "http://www.focus-news.net/news/2017/09/24/2439261/afp-gsdp-othvarli-nova-golyama-koalitsiyasas-sayuza-hdshss.html", "text": "Германските социалдемократи ще минат в опозиция, вместо да влизат в нова коалиция със Съюза ХДС/ХСС, предава AFP. Това се разбра, след като ГСДП отбеляза най-лошите си резултати след Втората световна война.\r\n„Ще вземем опозиционния мандат“, заяви заместник-председателят на партията Мануела Швезиг, след като се разбра, че партията получава 20 до 21 % от гласовете.\r\nЛидерът на партията в Бундестага Томас Оперман потвърди, че „мястото на ГСДП е в опозиция“. Симеон Миланов", "date": "2017.09.24", "title": "AFP: ГСДП отхвърли нова „голяма коалиция“със Съюза ХДС/ХСС"}
{"url": "http://www.focus-news.net/news/2017/09/24/2439262/stara-zagora-zadochni-reportazhi-ot-balgariya-po-georgi-markov-i-martvi-dushi-po-gogol-shte-predstavi-do-kraya-na-godinata-teatar-lyubomir-kabakchiev-v-kazanlak.html", "text": "С възобновената премиера на „Ъндърграунд“ на Христо Бойчев започна новият творчески сезон на Театър „Любомир Кабакчиев“ в Казанлък, каза за Радио „Фокус“ директорът на театъра Димитър Кабаков. „Христо Бойчев колкото и да е труден като автор, толкова е интересен за публиката, защото неговите пиеси са голяма смесица от реалност и фантазия, която си е негова запазена марка“, коментира Кабаков. Следващият спектакъл за началото на творческия сезон в афиша на театъра - „Оркестър Титаник“ е също заглавие на Христо Бойчев. До нова година театърът ще има три нови премиери. На 7 октомври е премиерата на „Самодива“ – един проект на актрисата и режисьор Мара Бонева по творчеството на Ран Босилек. Хореограф на спектакъла е Светлин Димитров, който преди години постави в казанлъшкия театър „Дихание от Долината“. Амбицията на ръководството на театъра е „Самодива“ да участва в различни детски фестивали, нещо, което от години не се е случвало на театралната трупа в Казанлък. „Театърът има много детски представления, но те са направени в „походни варианти“ - играем по градини, училища, читалища“, каза Димитър Кабаков.\r\nОчаквана премиера не само в Казанлък, но и в България е спектакълът по „Задочни репортажи за България“ на Георги Марков. Драматизацията и режисурата са на младия режисьор Христо Бойчев. „Той има своя поглед върху онези години, които ние сме ги живяли. Неговата драматизация страшно много ме впечатли, когато ми я предложи. Мисля, че това ще бъде много интересно за всички – както за нас, които имаме опит в онова време, така и за младите, които нищо не знаят и за които, в зависимост от политическата украска слушат крайни мнения за това време. Нямат реална представа. Надявам се, че този наш спектакъл освен чисто естетическото удоволствие, което ще достави, ще бръкне в едни спомени, пластове, понятия за онова време, които не си признаваме особено лесно“, каза Кабаков.\r\nСледваща премиера в афиша на Театър „Любомир Кабакчиев“ е спектакълът „Мъртви души“ на Гогол. Драматизацията и режисурата са на Мартин Киселов. „Този спектакъл го мислим от близо 4-5 години. Той е с много актьори и много особен поглед върху самия роман. Главните действащи лица са Гогол и Чичиков. Сблъсъкът на двете философии, на двете виждания за живота, на двата начина на живот – на интелектуалеца, философа, на мислителя, който има послания към хората и на практика – другият, който е готов да вземе всичко веднага, без значение каква цена ще плати и без значение какво ще причини на хората около себе си, при което се получават жестоки паралели с нашето време“, коментира директорът на театъра в Казанлък. В спектакъла ще участват двама гостуващи актьори – Димитър Живков и Явор Борисов от Сатиричния театър. Премиерата ще излезе първите дни на декември, като ще бъде представена и в София.\r\nИдеята на театралното ръководство е спектаклите на казанлъшката трупа да бъдат представяни и на софийска сцена.\r\n Новия творчески сезон казанлъшкият театър започва и с много нови актьори в състава си, някои от тях и по временни програми. Двама от актьорите са от Казанлък, завършили актьорско майсторство, които в миналото са участвали в различни театрални школи в Града на розите.\r\nСлавяна ГАЙДАРОВА", "date": "2017.09.24", "title": "Стара Загора: „Задочни репортажи от България“ по Георги Марков и „Мъртви души“ по Гогол ще представи до края на годината Театър „Любомир Кабакчиев“ в Казанлък"}
{"url": "http://www.focus-news.net/news/2017/09/24/2439263/die-zeit-martin-shults-blagodari-na-izbiratelite-podkrepili-gsdp-makar-i-da-sa-po-malko-otkolkoto-se-nadyavahme.html", "text": "Лидерът на германските социалдемократи Мартин Шулц благодари на своята партия, въпреки слабите резултати, които постигна в изборите за Бундестаг, пише националният ежедневник Die Zeit.\r\nКандидатът на ГСДП изказа благодарности и на всички избиратели, подкрепили партията - \"дори и да бяха по-малко, отколкото се надявахме\". Шулц обеща, че през следващия законодателен период ще се бори за гласовете на германските граждани. \r\nПредварителните данни показват, че ГСДП получава рекордно ниска подкрепа в следвоенната история на Германия. За нея са гласували между 20.2% и 21,0% от имащите право на глас.  Тереза Герова", "date": "2017.09.24", "title": "Die Zeit: Мартин Шулц благодари на избирателите, подкрепили ГСДП, \"макар и да са по-малко, отколкото се надявахме\""}
{"url": "http://www.focus-news.net/news/2017/09/24/2439264/sport-sent-etien-i-ren-zavarshiha-naravno-s-22.html", "text": "Отборите на Сент Етиен и Рен завършиха наравно с резултат 2:2 в мач от 7-ия кръг на френската Лига 1. В класирането Сент Етиен е на четвърто място с 14 точки, докато днешните им противници от Рен са на едва 15-то място с 6 точки. На първо място са Пари Сен Жермен с 19 точки, следвани от Монако с 18.", "date": "2017.09.24", "title": "Спорт: Сент Етиен и Рен завършиха наравно с 2:2"}
{"url": "http://www.focus-news.net/news/2017/09/24/2439265/burgas-mladezhi-sa-se-sprechkali-v-diskoteka-v-slanchev-bryag.html", "text": "В Районно управление - Несебър е получено съобщение за спречкване между младежи - посетители в дискотека \"Вижън\"в Слънчев бряг, при което няма сериозно пострадали. Това съобщават от ОДМВР-Бургас. Причините за инцидента, станал в събота вечерта, са в процес на изясняване. Разпитани са свидетели, иззети са записи от охранителни камери. По случая е образувана предварителна проверка.", "date": "2017.09.24", "title": "Бургас: Младежи са се спречкали в дискотека в Слънчев бряг"}
{"url": "http://www.focus-news.net/news/2017/09/24/2439266/zam-ministar-denitsa-nikolova-shte-otkrie-obnoveni-sgradi-na-obrazovatelnata-infrastruktura-v-sevlievo.html", "text": "Заместник-министърът на регионалното развитие и благоустройството и ръководител на Управляващия орган на ОПРР Деница Николова ще открие девет обновени сгради на образователната инфраструктура в Севлиево. Това съобщиха от пресцентъра на МРРБ. Официалната церемония ще се състои утре – 25 септември (понеделник) от 10:00 часа в сградата на СУ „Васил Левски“ гр. Севлиево. Сградите са основно ремонтирани по проект „Енергийна ефективност на образователната инфраструктура в град Севлиево”, финансиран от Оперативна програма „Региони в растеж” 2014-2020 г. Основната цел на проекта е повишаването на енергийната ефективност на девет сгради от образователната инфраструктура на град Севлиево. Обектите на интервенция са: СУ „Васил Левски“, Основно училище „Христо Ботев“, Основно училище „Стефан Пешев“, детска градина „Радост“ 1, детска градина „Слънце“ 3, детска градина „Щастливо детство“ 1, детска градина „Щастливо детство“ 2, детска градина „Слънце“ 1 и детска градина „Пролет“ 2. Проектът е на стойност над 4,6 млн.лв.", "date": "2017.09.24", "title": "Зам.-министър Деница Николова ще открие обновени сгради на образователната инфраструктура в Севлиево"}
{"url": "http://www.focus-news.net/news/2017/09/24/2439267/der-spiegel-tomas-operman-potvardi-gsdp-otiva-v-opozitsiya.html", "text": "Фракционният лидер на германските социалдемократи Томас Оперман потвърди: ГСДП няма да участва в нова голяма коалиция със Съюза (ХДС/ХСС), съобщава изданието Der Spiegel.  \r\n\"Мястото на ГСДП е в опозиция\", подчерта Оперман след обявяването на изборните резултати. \r\nПредварителните данни показват, че ГСДП получава рекордно ниска подкрепа в следвоенната история на Германия. За нея са гласували между 20.2% и 21,0% от имащите право на глас. \r\nПопулистката \"Алтернатива за Германия\" на Фрауке Петри, която получава 13,4 % от гласовете на германските избиратели. Това означава, че крайнодясната партия ще влезе в новия, 19-ти Бундестаг с 89 места. \"Алтернатива за Германия\" е трета сила в парламента, но по всяка вероятност ще остане в опозиция, тъй като нито една друга партия няма да преговаря с нея за коалиция. Тереза Герова", "date": "2017.09.24", "title": "Der Spiegel: Томас Оперман потвърди: ГСДП отива в опозиция"}
{"url": "http://www.focus-news.net/news/2017/09/24/2439268/nimh-utre-shte-preobladava-oblachno-vreme-na-mesta-sas-slabi-prevalyavaniya-maksimalnite-temperaturi-shte-sa-mezhdu-20-i-25.html", "text": "През нощта над цялата страна ще се заоблачи и на отделни места в западните райони ще преръми. Минимални температури между 11° и 16°. Утре ще преобладава облачно време, на места със слаби превалявания. Ще се появи и усили вятърът от изток-североизток, в Дунавската равнина и източните райони до умерен. Максимални температури между 20° и 25°. Такава е прогнозата за времето на Националния институт по метеорология и хидрология (НИМХ), съобщи за Агенция „Фокус” дежурният синоптик Красимир Стоев.\r\nАтмосферното налягане е по-високо от средното за септември и ще продължи да се повишава.\r\nНад Черноморието ще преобладава облачно време и до вечерта на отделни места, главно по южното крайбрежие слабо ще превали. Ще духа умерен вятър от изток-североизток. Максимални температури и на въздуха, и на морската вода – 21-23°. Вълнението на морето ще бъде 2-3 бала с тенденция на усилване. Над планините ще преобладава облачно и мъгливо време. На места, главно в масивите от Южна България ще превали слаб дъжд, над 2600 метра – слаб сняг. Ще духа умерен вятър от източната четвърт. Максимална температура на височина 1200 метра около 14°, на 2000 метра – около 7°.\r\nПрез следващите три дни ще преобладава облачно и ветровито време. Вятърът ще остане от изток-североизток, умерен и в отделни дни, главно в източните райони и Дунавската равнина, временно до силен. На повече места ще са валежите във вторник, като по-съществени ще са те през деня в отделни райони на Източна България, а привечер и в Родопската област. В сряда и четвъртък на отделни места в страната пак ще има превалявания, но предимно слаби. Температурите ще се понижават и в четвъртък минималните ще са между 7° и 12°, малко по-високи по Черноморието, максимални - между 16° - 21°.", "date": "2017.09.24", "title": "НИМХ: Утре ще преобладава облачно време, на места със слаби превалявания, максималните температури ще са между 20° и 25°"}
{"url": "http://www.focus-news.net/news/2017/09/24/2439269/the-jerusalem-post-izraelskata-politsiya-arestuva-arabski-mazh-po-obvineniya-v-podbuzhdane-kam-nasilie-i-nasarchavane-na-terorizma.html", "text": "Израелската полиция арестува арабски мъж по обвинения в подбуждане към насилие и насърчаване на тероризма, предава The Jerusalem Post.\r\nМъжът, който е на 35 години ще остане под арест, заради продължаващото разследване. Израелският съд удължи задържането му до 27 септември.\r\nПолицията продължава разузнавателните и оперативни действия по намирането на редица заподозрени за подбуждане към тероризъм, който са използвали социалните медии, за да разпространяват посланията си.  Симеон Миланов", "date": "2017.09.24", "title": "The Jerusalem Post: Израелската полиция арестува арабски мъж по обвинения в подбуждане към насилие и насърчаване на тероризма"}
{"url": "http://www.focus-news.net/news/2017/09/24/2439270/kyustendil-588-zayavleniya-za-otpuskane-na-ednokratna-pomosht-za-parvoklasnitsi-sa-podadeni-v-direktsiya-sotsialno-podpomagane.html", "text": "588 заявления за отпускане на еднократна помощ за първокласници са подадени в Дирекция „Социално подпомагане” – Кюстендил. Това съобщи за Радио „Фокус” – Кюстендил директорът на структурата Светослава Макенджиева. По думите й до момента са издадени 583 заповеди за отпускане на еднократна помощ, чийто размер е 250 лева. Те се отнасят за 590 първокласници. Издадени са и 5 заповеди за отказ за отпускане на помощта, а причините за това са различни. „Крайният срок за подаване на заявления за отпускане на еднократна помощ е 15 октомври. Едновременно с това ние започваме и проверки за това дали децата се намират в клас”, каза Светослава Макенджиева.\r\nВенцеслав ИЛЧЕВ", "date": "2017.09.24", "title": "Кюстендил: 588 заявления за отпускане на еднократна помощ за първокласници са подадени в Дирекция „Социално подпомагане”"}
{"url": "http://www.focus-news.net/news/2017/09/24/2439271/new-york-post-iranskiyat-vanshen-ministar-zayavi-che-sasht-sa-nenadezhdni-i-nepredskazuemi.html", "text": "Иранският външен министър заяви, че САЩ са „ненадеждни“, след като президентът Тръмп обяви, че обмисля оттеглянето на Вашингтон от ядреното споразумение, предаваNew York Post.\r\n„Смятам, че САЩ освен непредсказуеми, което понякога може и да мине, доказват, че са и ненадеждни“, заяви иранският министър Джавад Зариф.\r\n„Това, което е важно за международната общност, е да може да разчита на думите на САЩ като партньор. Ако светът не може да разчита на думите на САЩ, тогава никой няма да преговаря с тях, защото ще знаят, че в крайна сметка Вашингтон е на принципа каквото е мое си е мое, а каквото е твое, е въпрос на преговори“, заяви иранският външен министър. Симеон Миланов", "date": "2017.09.24", "title": "New York Post: Иранският външен министър заяви, че САЩ са „ненадеждни и непредсказуеми“"}
{"url": "http://www.focus-news.net/news/2017/09/24/2439272/zdf-germaniya-varvi-kam-yamayska-koalitsiya.html", "text": "Германия върви към \"ямайска коалиция\", отбелязва телевизионният канал ZDF.\r\nПредварителните резултати от изборите за Бундестаг показват, че Съюзът (ХДС/ХСС) печели изборите за федерален парламент в Германия с подкрепата на 32,7 % от гражданите на страната - с 8,2% по-малко от предходния вот.  Това означава, че в следващия, 19-ти Бундестаг партията, чийто кандидат за канцлерския пост е Ангела Меркел, ще получи 217 места. Съюзът (ХДС/ХСС) обаче не получи необходимия брой гласове за абсолютно мнозинство в парламента, или 316 места. \r\nГерманската социалдемократическа партия (ГСДП) получи рекордно ниска подкрепа - 20,2 %. Тя е втора политическа сила в парламента с 139 места. Представянето й е най-слабото в следвоенната история на ФРГ. Минути след обявяването на резултатите, от фракционният лидер на социалдемократите Томас Оперман потвърди: ГСДП отива в опозиция.\r\nПопулистката \"Алтернатива за Германия\" на Фрауке Петри, която получава 13,4 % от гласовете на германските избиратели. Това означава, че крайнодясната партия ще влезе в новия, 19-ти Бундестаг с 89 места. \"Алтернатива за Германия\" е трета сила в парламента, но е абсолютно изключено коалиция с нея. \r\nЗа абсолютно мнозинство в парламента Съюзът (ХДС/ХСС) ще трябва състави \"ямайска коалиция\" - с партията \"Зелени\" и със свободните демократи (СвДП). \r\n\"Зелени\" събират 9,4 а от гласовете и в парламента ще имат 62 мандата. \r\nСвободната демократическа партия (СвДП) събра 10,5 %. В парламента в Берлин на нея ще й бъдат отредени 70 депутатски места.Тереза Герова", "date": "2017.09.24", "title": "ZDF: Германия върви към \"ямайска коалиция\""}
{"url": "http://www.focus-news.net/news/2017/09/24/2439273/prof-todor-kantardzhiev-v-ramkite-na-nyakolko-chasa-gripat-zasyaga-tezhko-organizma.html", "text": "За разлика от другите вирусни инфекции, които засягат горните дихателни пътища, грипът в рамките на няколко часа засяга тежко организма, така че на човек нито му се става, нито му се движи. Това каза в интервю за Агенция „Фокус“ директорът на Националния център по заразни и паразитни болести проф. Тодор Кантарджиев за вирусите и бактериите през есента, които могат да доведат до инфекции. „Болят го ставите и мускулите, гърлото, покачила му се е температурата, има суха кашлица. Когато тези симптоми се явят и в рамките на няколко часа се развият, това е грип и човек си спомня, че 24 часа преди това е контактувал с някой, който е кашлял и кихал, казвал е, че нищо му няма, но е имал температура и пак е дошъл на работа“, коментира проф. Кантарджиев. Той посъветва хората да избягват такива, които кихат и кашлят. „Да ползват тоалетни кърпички с антимикробно действие и да се хранят пълноценно, движение и чист въздух. Чистият въздух е враг на всички респираторни инфекции, които са през есента“, подчерта проф. Кантарджиев. \r\nТой обърна внимание и на друга група инфекции, които заплашват здравето на хората през есента. Те са свързани с настъпилите валежи в селища, които са с местно водоснабдяване. Според него местните власти трябва да обърнат внимание на качеството на питейната вода. „Обикновено при дъждове, качествата на питейната вода през есента могат да бъдат нарушени, да се допуснат микроорганизми във водата, които биха довели до някои инфекции през есента“, добави проф. Кантарджиев. Освен това, заплаха за хората през този сезон е и това, че със застудяването на времето мишките и плъховете от полето търсят по-благоприятно местообитание в мазетата, дворовете и стопанските постройки на хората. По думите му по този начин една част от инфекциите, които съществуват при гризачите, могат да бъдат пренесени на хората. \r\nЛюба АЛЕКСИЕВА", "date": "2017.09.24", "title": "Проф. Тодор Кантарджиев: В рамките на няколко часа грипът засяга тежко организма"}
{"url": "http://www.focus-news.net/news/2017/09/24/2439274/afp-angela-merkel-smyata-che-vlizaneto-na-alternativa-za-germaniyav-bundestaga-e-golyamo-predizvikatelstvo.html", "text": "Германският канцлер Ангела Меркел заяви, че дясната, анти-имигрантска и анти-ислямистка партия „Алтернатива за Германия“, представлява „голямо и ново предизвикателство“, след като влезе в Бундестага, предава AFP.\r\n„Има едно голямо и ново предизвикателство за нас. Това е влизането на Алтернатива за Германия в Бундестага. Искаме да си върнем гласовете от нея“, заяви Меркел. Симеон Миланов", "date": "2017.09.24", "title": "AFP: Ангела Меркел смята, че влизането на „Алтернатива за Германия“в Бундестага е „голямо предизвикателство“"}
{"url": "http://www.focus-news.net/news/2017/09/24/2439275/veliko-tarnovo-odobrenie-na-parvi-etap-za-osnoven-remont-na-chast-ot-obshtinskata-patna-mrezha-v-svishtovsko-poluchi-selo-ovcha-mogila.html", "text": "Одобрение на първи етап за основен ремонт на част от общинската пътна мрежа в Свищовско получи село Овча могила. Става въпрос за отсечката, свързваща село Драгомирово с главния път Плевен – Русе. Дейностите ще се финансират чрез програмата за Трансгранично сътрудничество Interrag Bulgaria – Romania V-5 2014-2020 година. Това обясни за Радио „Фокус“ – Велико Търново кметът на село Овча могила, което кандидатства по проекта, Нели Великова.  Тя посочи, че ще се работи по приоритетна ос 1 на програмата за „Добре свързан регион“. Целта е да се свържат второстепенни и третостепенни пътища, в основната TNT транспортна мрежа. „Нашият път отговаря на всички изисквания, за да е включен в тази програма, а и когато се ремонтираше пътят Свищов – Драгомирово, тежките машини, които преминаваха по него от главното шосе до село Драгомирово, силно го компрометираха. Този участък няма отточни канавки, пътят е с много дупки и смятам, че когато той се отремонтира ще се постигне една добра транспортна инфраструктура, която ще ни свързва с общинския център, ще преминава и през селата Царевец, Българско сливово, Драгомирово и така ще излиза на главното шосе“, обясни Нели Великова. До края на месеца предстои внасянето на готовия проект в Управляващия орган. Основен партньор на Овча могила ще е румънският град Калъраш. Исканите средства са в размер на 10 млн. лв.\r\nЛуиза ТРАНЧЕВА", "date": "2017.09.24", "title": "Велико Търново: Одобрение на първи етап за основен ремонт на част от общинската пътна мрежа в Свищовско получи село Овча могила"}
{"url": "http://www.focus-news.net/news/2017/09/24/2439276/binali-yaldaram-turtsiya-nikoga-nyama-da-tolerira-novi-formirovaniya-na-yuzhnite-si-granitsi.html", "text": "Турският премиер Бинали Йълдъръм отново разкритикува референдума за независимост на Иракски Кюрдистан, наричайки го „нелегитимен“ , предава Daily Sabah.\r\n„Турция никога няма да толерира промяна на статуквото или нови формирования на южните си граници“, заяви Йълдъръм пред симпатизанти на управляващата турска партия.\r\nТой подчерта, че референдумът на иракските кюрди е „нелегитимен“. Според него, Кюрдското регионално правителство в Северен Ирак, ще бъде държано отговорно за събитията след референдума. \r\n„Този референдум няма да разреши нито един от проблемите на Кюрдското регионално правителство. Този референдум няма да разреши нито един от проблемите между централната власт на Ирак и Кюрдското регионално правителство“, добави той. Симеон Миланов", "date": "2017.09.24", "title": "Бинали Йълдъръм: Турция никога няма да толерира нови формирования на южните си граници"}
{"url": "http://www.focus-news.net/news/2017/09/24/2439277/sport-braytan-pobedi-nyukasal-s-10.html", "text": "Отборът на  Брайтън победи Нюкасъл с 1:0 в мач от 6-тия кръг на Премиър Лийг. Това се случи, след като футболистите на Нюкасъл извоюваха три поредни победи. Победният гол за Брайтън бе отбелязан от Томер Хемед в 50-тата минута. В момента Брайтън са на 13-то място в класирането със седем точки, докато Нюкасъл са осми с 9 точки.", "date": "2017.09.24", "title": "Спорт: Брайтън победи Нюкасъл с 1:0"}
{"url": "http://www.focus-news.net/news/2017/09/24/2439278/psihologat-ivan-igov-obstanovka-v-uchilishtata-e-nablaskana-mnogo-detsa-i-mnogo-uchiteli-na-zastaryavashta-vazrast.html", "text": "Реформа в образованието се прави не като се приема закон от 400 страници или само се повишават заплатите на учителите. Това каза психологът Иван Игов в интервю за Агенция „Фокус“ във връзка с продължаващите случаи на агресия в учебните заведения, въпреки съветите на психолозите. „Първо трябва да има адекватна реакция на обществото и държавата. В София например учебната година започна с 300 първокласници повече от тези, които можеха да бъдат записани по паралелките. Тези деца бяха наблъскани в различни паралелки, но с това само се увеличи бройката на децата в клас и в училище и напрежението между децата“, обясни Игов и допълни, че само в София в момента са нужни повече от 10 нови училища. „Има цели райони без училища. Има наблъскана обстановка, много деца в училищата, много учители на застаряваща възраст. Има възраст, от която започваш да не разбираш по-младото поколение толкова добре. Когато средната възраст на учителите в училище наближава 55 години, как такъв учител да овладее по-малките деца“, каза още той. „Нямаме подготвени учители, нямаме нормална училищна среда. За съжаление, поради вътрешната миграция в големите градове няма нормално функционираща училищна система“, добави Игов.\r\n„Цялото ни общество си затваря очите, родителите предпочитат, когато такова нещо се случи, да изведат детето си от училище, да го пратят някъде другаде, всеки да се спасява поединично“, заяви психологът. По думите му в случая, спасяване по единично, както и решения от гледна точка на отделни учители и родители, не става. „Цялата ни държава трябва да е наясно, че реформа в образованието се прави не като се приема закон от 400 страници или само се повишават заплатите на учителите. Стъпките, които в момента предприемаме, няма да решат проблема, който имаме“, допълни психологът. Игов заяви, че проблемите са свързани с агресията, както и с това, че децата са все по-малко мотивирани да ходят на училище. „Децата не отиват на училище с желанието да научат нещо. Те смятат, а донякъде са и прави, че много от нещата могат да ги научат сами в интернет или други канали на информацията, както и че училището остава един много малък и тесен канал за информация. Само приятелите или приятелската среда, понякога агресивна и вулгарна, те връща в училище с някакво желание“, каза още той.", "date": "2017.09.24", "title": "Психологът Иван Игов: Обстановка в училищата е наблъскана - много деца и много учители на застаряваща възраст"}
{"url": "http://www.focus-news.net/news/2017/09/24/2439279/pazardzhik-bolnitsata-v-panagyurishte-predostavya-vazmozhnost-za-bezplatni-profilaktichni-pregledi-v-klinikata-po-sadova-hirurgiya.html", "text": "Болницата в Панагюрище предоставя възможност за безплатни профилактични прегледи в клиниката по Съдова хирургия от 2 октомври до 2 ноември 2017 година, съобщи за Радио „Фокус” – Пазарджик Владислав Прелезов от пресцентъра на лечебното заведение. В Дните на отворени врати екипът от специалисти на болницата, начело с доц. д-р Андриан Тонев д.м., началник на клиниката, ще извършва следните прегледи: на диабетно болни, пациенти с мозъчно-съдова патология, пациенти с ХАНК (хронична артериална недостатъчност на крайниците) и пациенти с артериални проблеми на долните крайници. Клиниката по съдова хирургия осигурява най-модерно диагностициране и лечение на артериални и венозни заболявания: периферни стеснения и запушвания на хранещите съдове; аневризми и разширения на аорта и периферни съдове; лечение и профилактика на мозъчно-съдова болест; спешни съдови заболявания: емболии, тромбози, травми, руптури и други лезии; нарушения в кръвоснабдяването на бъбреците и други коремни органи; разширени вени и венозни тромбози; тумори и малформации; имплантация на портове (порт-а-кат) за извършване на химиотерапия, както и постоянни катетри за хемодиализа (пем – кат) и Иновативно ендоваскуларно /вътрешно-съдово/ лечение при тумори с директна емболизация на чернодробни тумори. Високият професионализъм на екипа и иновативните технологии, с които разполага панагюрската болница, позволяват лечение чрез хирургични, вътрешно–съдови и хибридни процедури. При необходимост на пациенти ще се прави доплер и те ще се приемат в клиниката по съдова хирургия. Прегледите в Дните на отворени врати ще се провеждат от 9.00 до 13.00 часа.\r\nАлбена ЖИЛЕКОВА", "date": "2017.09.24", "title": "Пазарджик: Болницата в Панагюрище предоставя възможност за безплатни профилактични прегледи в клиниката по Съдова хирургия"}
{"url": "http://www.focus-news.net/news/2017/09/24/2439280/predstoyashti-mezhdunarodni-sabitiya-za-25-septemvri-agentsiya-fokus.html", "text": "Ръководството на Съюза (ХДС/ХСС) в Германия ще се събере, за да обсъди възможностите за изграждане на управляваща коалиция в страната след изборите за Бундестаг. \r\n*** Началото на четвърти кръг на преговорите за Брекзит между Брюксел и Лондон.\r\n*** Председателят на Еврогрупата Йерун Диселблум ще проведе преговори с гръцкия министър-председател Алексис Ципрас относно икономиката на балканската държава. \r\n*** Британската Лейбъристка партия ще проведе конгрес.\r\n**** Иракските кюрди ще проведат референдум за независимостта на Кюрдската автономия в Северен Ирак.\r\n***", "date": "2017.09.24", "title": "Предстоящи международни събития за 25 септември ( Агенция „Фокус“ )"}
{"url": "http://www.focus-news.net/news/2017/09/24/2439281/varna-nay-mnogo-noshtuvki-v-oblastta-prez-yuli-sa-registrirani-v-hotelite-s-4-i-5-zvezdi.html", "text": "Най-много нощувки във Варна и областта през юли са регистрирани в хотелите с 4 и 5 звезди. Това съобщиха за Радио „Фокус“ – Варна от Териториално статистическо бюро – Североизток. През месеца в хотелите с 4 и 5 звезди са реализирани 68.5% от общия брой нощувки на чужди граждани и 18.1% на български граждани. В местата за настаняване с 3 звезди са осъществени 22.2% от нощувките на български граждани и 22.6% – на чужденци, докато в останалите места за настаняване те са съответно 59.7 и 8.9%. Според статистическите данни през юли в област Варна са функционирали 441 места за настаняване с над 10 легла – хотели, мотели, къмпинги, хижи и други места за краткосрочно настаняване. Броят на стаите в тях е 28 600, а на леглата – 69 200. В сравнение с юли 2016 година общият брой на местата за настаняване, функционирали през периода, нараства със 7.8%, а на леглата в тях – с 3.7%. Общият брой на нощувките в областта във всички места за настаняване, регистрирани през юли тази година, е с 0.6% по-малко в сравнение със същия месец на предходната година, като най-голямо намаление на нощувките се наблюдава в хотелите с 4 и 5 звезди.\r\nМарияна ВАЛЕНТИНОВА", "date": "2017.09.24", "title": "Варна: Най-много нощувки в областта през юли са регистрирани в хотелите с 4 и 5 звезди"}
{"url": "http://www.focus-news.net/news/2017/09/24/2439282/horst-zeehofer-v-germanskata-desnitsa-se-e-obrazuval-vakuum-koyto-tryabva-da-bade-zatvoren.html", "text": "Председателят на Християнсоциалния съюз на Германия и министър-председател на провинцията Бавария Хорст Зеехофер излезе с коментар относно приключилите в Германия парламентарни избори, предаде Reuters.\r\n„Има вакуум в десницата, който трябва да затворим сега. Най-добрият начин е чрез политики, които да направят така, че Германия да остане Германия и да поставим под контрол въпросите за сигурността и миграцията“, заяви Зеехофер.\r\nНа свой ред Александър Добринт – висшестоящ член на ХСС заяви, че „за всички в правителството това е горчива изборна нощ“. „Но смятам, че е все още рано да се вадят изводи, за разлика от Социалдемократическата партия“, добави той.  Виктор Турмаков", "date": "2017.09.24", "title": "Хорст Зеехофер: В германската десница се е образувал вакуум, който трябва да бъде затворен"}
{"url": "http://www.focus-news.net/news/2017/09/24/2439298/martin-shults-badeshta-upravlyavashta-koalitsiya-mezhdu-hdshss-svdp-i-zelenite-bi-bila-protivorechiva.html", "text": "Председателят на Германската социалдемократическа партия Мартин Шулц определи предполагаемата бъдеща управляваща коалиция в страната между   ХДС/ХСС, СвДП и „Зелените“ като „противоречиво правителство“, заради различията в партийните им програми, предаде Deutsche Welle.\r\nСпоред Шулц резултатът от изборите демонстрира, че избирателите са гласували срещу „Голямата коалиция“ и затова социалдемократите са решили да излязат в опозиция.\r\nНа свой ред канцлерът Ангела Меркел напомни, че математически все още са възможни два варианта на коалицията, включително съюз между ХДС/ХСС и ГСДП. Според нея партиите не трябва да се отказват от отговорност и да избягват коалиционни преговори.  Виктор Турмаков", "date": "2017.09.24", "title": "Мартин Шулц: Бъдеща управляваща коалиция между ХДС/ХСС, СвДП и „Зелените“ би била противоречива"}
{"url": "http://www.focus-news.net/news/2017/09/24/2439299/bozhidar-mihaylov-regionalnata-sluzhba-po-zaetostta-varna-203-mladezhi-na-vazrast-do-29-godini-ot-oblastta-sa-ustroeni-na-rabota-prez-avgust.html", "text": "203 младежи на възраст до 29 години, както и 108 продължително безработни лица, които са с регистрация в бюрата по труда над 1 година, са устроени на работа във Варна и областта през месец август. Това каза за Радио „Фокус“ – Варна Божидар Михайлов, директор на Регионалната служба по заетостта във Варна. По програми и мерки за заетост и схеми на Оперативна програма „Развитие на човешките ресурси” работа са започнали 75 лица.\r\nБожидар Михайлов посочи, че през месеца в бюрата по труда от областта са заявени 1250 работни места. На първичния пазар са обявени 1044 работни места. Най-голямо е търсенето на кадри в сферата на образованието предвид началото на учебната 2017-2018 година. По-голям брой работни места са обявени и в сектор „Хотелиерство и ресторантьорство”. Значително е търсенето на работна ръка за строителството, преработващата промишленост, търговията. По насърчителни мерки по Закона за насърчаване на заетостта за заявени 17 работни места. По програми за заетост за обявени 28 работни места, а по схеми на Оперативна програма „Развитие на човешките ресурси” – 161 работни места.\r\nМарияна ВАЛЕНТИНОВА", "date": "2017.09.24", "title": "Божидар Михайлов, Регионалната служба по заетостта - Варна: 203 младежи на възраст до 29 години от областта са устроени на работа през август"}
{"url": "http://www.focus-news.net/news/2017/09/24/2439300/kolona-ot-avtomobili-se-e-obrazuvala-ot-krupnik-i-brezhani-do-blagoevgrad.html", "text": "Колона от автомобили се е образувала от Крупник и Брежани до Благоевград, предаде Агенция „Фокус“.  Автомобилите се движат много бавно на моменти изчакват. Сравнително нормално се осъществява движението в Креснснеското дефиле, където колите се движат с около 50-60 км/ч.", "date": "2017.09.24", "title": "Колона от автомобили се е образувала от Крупник и Брежани до Благоевград"}
{"url": "http://www.focus-news.net/news/2017/09/24/2439301/inzh-krasimir-koev-ialv-balgarinat-tryabva-da-se-nauchi-da-kupuva-vino-samo-ot-targovskite-obekti.html", "text": "Българинът трябва да се научи да купува вино само от търговските обекти. Това каза инж. Красимир Коев, изпълнителен директор на Изпълнителната агенция по лозята и виното (ИАЛВ), в интервю за Агенция „Фокус“.\r\n„Не трябва да се спира по пътища, по багажници, по паркинги, където вината са произведени при незнайно какви условия. Има достатъчно евтини и качествени български вина в магазините и то независимо от големината на търговския обект. Гарантирано е, че там всичко е проверено“, обясни той и припомни, че човешкото здраве не трябва да се рискува с покупки на вино от случайни места.\r\nИнж. Коев коментира и какви са тенденциите в износа на български вина през последните няколко години. „През 2015 г. е имало 58 млн. литра износ, през 2016 г. – 60 млн. литра, а тази година очакваме износът да е между 62 и 64 млн. Запазваме си позициите на традиционните за нас пазари – Руска федерация, Западна Европа, Германия, Великобритания, Чехия, Полша, както и източните пазари – Китай, Япония и Виетнам. Миналата година имаме и износ на над 1 милион литра за САЩ. Така че няма някакъв пазар, до който ние да не достигаме и да не присъстваме на него. Тенденцията при нас е да увеличаваме количеството на пазари, на които досега сме били с по-малки обеми“, каза още той.\r\nЦветилена СИМЕОНОВА", "date": "2017.09.24", "title": "Инж. Красимир Коев, ИАЛВ: Българинът трябва да се научи да купува вино само от търговските обекти"}
{"url": "http://www.focus-news.net/news/2017/09/24/2439302/blagoevgrad-politseyski-patrul-nablyudava-zadrastvaneto-na-glaven-pat-e-79-pri-mosta-na-grad-simitli.html", "text": "Полицейски патрул с благоевградски регистрационен номер 4908 наблюдава задръстването на главен път Е-79 при моста на град Симитли, предаде репортер на Агенция „Фокус“.", "date": "2017.09.24", "title": "Благоевград: Полицейски патрул наблюдава задръстването на главен път Е-79 при моста на град Симитли"}
{"url": "http://www.focus-news.net/news/2017/09/24/2439303/predsedatelyat-na-ns-dimitar-glavchev-v-ukrayna-poddarzhaneto-na-vrazkata-s-balgarite-zhiveeshti-v-chuzhbina-i-zashtitata-na-tehnite-interesi-e-sred-prioritetite-na-narodnoto-sabranie.html", "text": "Поддържането на връзката с българите, живеещи в чужбина, и защитата на техните интереси е сред приоритетите на Народното събрание, заяви председателят на Народното събрание Димитър Главчев на срещата си с българската общност във Всеукраинския център за българска култура в Одеса. Това съобщиха от пресцентъра на Народното събрание.\r\nБългарска парламентарна делегация, водена от председателя на парламента, беше на двудневно посещение в Украйна. В състава на делегацията бяха заместник-председателят на парламента Цвета Караянчева, председателят на Групата за приятелство България – Украйна Милен Михов, нейният заместник-председател Георги Йорданов и народният представител Ахмед Ахмедов.\r\nДимитър Главчев подчерта, че българската общност играе ролята на мост във взаимоотношенията между двата народа и съдейства за активизиране на връзките между двете страни в различни области. Можем да отбележим с гордост, че украинските граждани с български произход са носители на много от най-добрите качества на българската нация, посочи той. Председателят на парламента отбеляза, че, като лоялни граждани на Украйна, те запазват чувствата си към своята прародина и желаят да съхранят и българските традиции, език и идентичност. Затова за нас добруването на тези хора е особено важно, добави той. Димитър Главчев изрази надежда за открито обсъждане на проблемите и взаимното им решаване с украинските власти, с които според него е изградено добро ниво на взаимодействие.\r\nУбедени сме, че продължаването на политиката на съхраняване на традициите, езика, културата и обичаите на българските общности в Украйна, в съответствие с нейната Конституция и международните й ангажименти, е най-добрата гаранция, че сънародниците ни и занапред ще бъдат  мост на сътрудничество на страната с България и ЕС, както и фактор за осъществяване на нейната европейска перспектива, посочи Димитър Главчев. Той сподели своята  загриженост във връзка с приемането на новия закон, който според  България създава риск от засягане на правата на над 200 – хилядното българското национално малцинство в Украйна, ако  промените в програмите за образованието за по-широкото изучаване на украински език бъдат осъществени за сметка на изучаването на майчин език. От срещите ни в Украйна и от украинското посолство в София  получихме уверения, че  тези нововъведения няма да доведат до ограничаване на правото на  българското национално малцинство да се обучава на майчин език, добави Димитър Главчев.", "date": "2017.09.24", "title": "Председателят на НС Димитър Главчев в Украйна: Поддържането на връзката с българите, живеещи в чужбина, и защитата на техните интереси е сред приоритетите на Народното събрание"}
{"url": "http://www.focus-news.net/news/2017/09/24/2439304/ria-novosti-v-siriya-e-zaginal-ruski-general.html", "text": "Руското министерство на отбраната съобщи, че генерал-лейтенант Валерий Асапов е загинал при обстрел на „Ислямска държава“ , предаде РИА Новости.\r\nМинистерството отбелязва, че „генерал-лейтенант Асапов, старши на групата на руските военни съветници, се е намирал в команден пункт на сирийските войски, оказваща помощ на сирийските командири при управлението на операцията по освобождаването на град Деир ез Зор“. Той е получил смъртна рана при взрив на мина. \r\nАсапов е посмъртно предложен за най-високо държавно отличие.  Виктор Турмаков", "date": "2017.09.24", "title": "РИА Новости: В Сирия е загинал руски генерал"}
{"url": "http://www.focus-news.net/news/2017/09/24/2439305/deutsche-welle-germanskata-partiya-na-svobodnite-demokrati-e-gotova-da-uchastva-na-pregovori-za-formirane-na-koalitsiya.html", "text": "Председателят на германската Свободна демократическа партия Кристиан Линднер заяви, че партията му е готова да участва в преговори за формиране на коалиция, предаде  Deutsche Welle.\r\n„Ние не сме „обречени“ да участваме в правителството, но, разбира се, сме готови да поемем отговорността за това на себе си“, заяви Линднер.  Виктор Турмаков", "date": "2017.09.24", "title": "Deutsche Welle: Германската партия на Свободните демократи е готова да участва на преговори за формиране на коалиция"}
{"url": "http://www.focus-news.net/news/2017/09/24/2439306/politico-ministar-predsedatelite-na-skandinavskite-darzhavi-pozdraviha-angela-merkel-za-izbornata-pobeda.html", "text": "Министър-председателите на Дания, Швеция и Финландия поздравиха германския канцлер Ангела Меркел за нейната победа на парламентарните избори, провели се на 24 септември, предаде  Politico.\r\n„Поздравления за моя колега Ангела Меркел за резултата от изборите! Ще продължим доброто си сътрудничество“, написа финландският министър-председател на профила си в социалната мрежа „Туитър“.\r\n„Докато се провежда преброяването на гласовете в Германия, добрата Меркел продължава напред“, е коментарът на датският министър-председател Ларс Льоке Расмусен. \r\n„Днес поздравих Ангела Меркел за нейната победа. Очаквам да продължим с нашето близко сътрудничество“, на свой ред заяви шведският премиер Стефан Льофвен.  Виктор Турмаков", "date": "2017.09.24", "title": "Politico: Министър-председателите на скандинавските държави поздравиха Ангела Меркел за изборната победа"}
{"url": "http://www.focus-news.net/news/2017/09/24/2439307/mano-manov-kmet-na-s-kliment-rabotim-po-reditsa-proekti-za-zapazvaneto-na-traditsiite-i-folklora-v-naselenoto-myasto.html", "text": "В село Климент се работи по редица проекти за запазването на традициите и фолклора в населеното място. Това каза за Радио „Фокус“ – Пловдив Мано Манов, кмет на карловското село. По думите му по проект младежите от Климент са издали своя книга с 235 местни песни, нотирани в Музикалната академия в Пловдив. „След това набрахме нотите на специализирана програма и издадохме книга, съдържаща текстовете и нотите. Имаме песните и на аудиозаписи. Всичко това стана факт чрез доброволен труд на 22-ма младежи от селото, които работиха по проекта. Този проект имаше свой надграждащ такъв. Децата издадоха и втора книга, съдържаща събрани разкази от възрастни хора. Те написаха история на селото“, посочи Мано Манов. Кметът добави, че отново чрез младежки проект в центъра на селото е изградена единствената в България Алея на родовете. „Тя разказва за 52 климентски рода, като децата се върнаха около 300 години назад във времето, работейки по проекта“, уточни Манов. Той каза още, че в читалището на село Климент има и музейна сбирка с различни носии и предмети от селския бит.\r\n„В селото ни има много млади хора, които са част от самодейните колективи. Ние сме едно от селата с висока раждаемост. През 2015 година селото ни е с 7 човека прираст. Имаме и много млади хора, които се задържат тук чрез розопроизводството. То дава доста добри доходи и се превръща в една от причините младите да остават в Климент. Посещението им в самодейните колективи е едно разнообразие за тях“, смята Мано Манов.\r\nТони МИХАЙЛОВ", "date": "2017.09.24", "title": "Мано Манов, кмет на с. Климент: Работим по редица проекти за запазването на традициите и фолклора в населеното място"}
{"url": "http://www.focus-news.net/news/2017/09/24/2439308/yorg-moyten-alternativa-za-germaniya-nie-shte-sastavim-tvarda-i-ponyatna-opozitsiya.html", "text": "Съпредседателят на заелата трето място на изборите за германския Бундестаг партия „Алтернатива за Германия“ Йорг Мойтен се изказа за ролята ѝ в бъдещия парламент, предаде Deutsche Welle.\r\n„Бунтът не е наша категория. Ние искаме да съставим много твърда и понятна опозиция“, заяви политикът. „Страната ни се нуждае от това, защото досега тук такава опозиция не е имало“, добави той. Виктор Турмаков", "date": "2017.09.24", "title": "Йорг Мойтен („Алтернатива за Германия“) : Ние ще съставим твърда и понятна опозиция"}
{"url": "http://www.focus-news.net/news/2017/09/24/2439309/the-guardian-martin-shults-smyata-che-novoto-germansko-pravitelstvo-ne-tryabva-da-pravi-otstapki-na-velikobritaniya-otnosno-brekzit.html", "text": "Председателят на Германската социалдемократическа партия Мартин Шулц заяви, че новото правителство на страната „не трябва да отстъпва нови позиции на Великобритания“ в преговорите за Брекзит и не трябва да позволява двугодишния транзитен период, който наскоро бе поискан от британския министър-председател Тереза Мей, предаде  The Guardian.\r\n„Тереза Мей залага на тези преговори в опит да засили своята вътрешна политическа позиция“, заяви Шулц. „Не трябва да отстъпваме от позициите си. ЕС е общност на закона и има някои правила, които трябва да се спазват“, добави той. Виктор Турмаков", "date": "2017.09.24", "title": "The Guardian: Мартин Шулц смята, че новото германско правителство не трябва да прави отстъпки на Великобритания относно Брекзит"}
{"url": "http://www.focus-news.net/news/2017/09/24/2439310/politico-angela-merkel-zashtiti-bezhanskata-si-politika.html", "text": "Германският канцлер Ангела Меркел по време на последния дебат между партийните лидери след края на изборния ден в страната бе попитана от журналист дали ще поеме отговорност за относителната загуба на подкрепа за нейния Съюз (ХДС/ХСС) , в частност заради нейната бежанска политика, предаде  Politico.\r\n„Аз съм канцлер на Германия и затова съм винаги отговорна“, заяви Меркел в отговор. Тя добави, че не е имало подходяща алтернатива през 2015 г. в разгара на бежанската криза и посочи, че нейната политика на отворени врати е била правилният избор. \r\nСъщевременно тя призна, че има загриженост в обществото, с която трябва да се справи. „Все още има работа пред нас“, заяви Меркел.  Виктор Турмаков", "date": "2017.09.24", "title": "Politico: Ангела Меркел защити бежанската си политика"}
{"url": "http://www.focus-news.net/news/2017/09/24/2439311/deutsche-welle-v-reditsa-gradove-v-germaniya-sa-zapochnali-protesti-sreshtu-vlizaneto-v-alternativa-za-germaniya-v-parlamenta.html", "text": "След историческия успех на партия „Алтернатива за Германия“ след парламентарните избори на 24 септември в редица големи градове на страната започнаха улични протести на опонентите на крайнодясната популистка партия, предаде  Deutsche Welle.\r\nПред централата на „Алтернатива за Германия“ в Берлин са се събрали неколкостотин протестиращи с плакати „Расизмът не е алтернатива“, „АзГ са сборище на расисти“ и „Вън нацистите“.  Полицията следи ситуацията и ограничава достъпа на демонстрантите в близост до централата. \r\nПодобни протести са започнали и в град Кьолн. Демонстрантите са се събрали пред централната ЖП гара на града преди да започнат марш по улиците, носейки транспарант „Който е тих, съдейства“.  Виктор Турмаков", "date": "2017.09.24", "title": "Deutsche Welle: В редица градове в Германия са започнали протести срещу влизането в „Алтернатива за Германия“ в парламента"}
{"url": "http://www.focus-news.net/news/2017/09/24/2439312/reuters-prezidentite-na-iran-i-turtsiya-sa-obsadili-kyurdskiya-referendum-v-irak.html", "text": "Турският президент Реджеп Тайип Ердоган и иранският му колега Хасан Роухани са провели телефонен разговор относно референдума за независимост в Кюрдската регионална автономия в Северен Ирак и са изразили загриженост, че той може да предизвика регионална криза, предаде  Reuters.\r\n„Двамата президенти отбелязаха, че неотменянето на референдума ще доведе до хаос в региона и посочиха голямата важност, която те отдават на териториалната цялост на Ирак“, пише в официално заявление на турското президентство.  Виктор Турмаков", "date": "2017.09.24", "title": "Reuters: Президентите на Иран и Турция са обсъдили кюрдския референдум в Ирак"}
{"url": "http://www.focus-news.net/news/2017/09/24/2439313/deutsche-welle-gert-vilders-pozdravi-alternativa-za-germaniya-za-izborniya-y-uspeh.html", "text": "Председателят на популистката холандска Партия на свободата Герт Вилдерс честити изборния успех на крайнодясната партия „Алтернатива за Германия“ на изборите за Бундестаг, предаде  Deutsche Welle.\r\nВилдерс публикува на профила си в социалната мрежа „Туитър“ свой снимка с лидера на „Алтернатива за Германия“ Фрауке Петри с коментар „ние винаги ще се борим за нашите страни и народи“.\r\nВ друг коментар Вилдерс посочи, че „Партията на свободата е номер две в Холандия, „Национален фронт“ е на второ място във Франция, „Алтернатива за Германия“ е номер три в страната си“. „Посланието е ясно. Ние не сме ислямски нации“, уверен е той.    Виктор Турмаков", "date": "2017.09.24", "title": "Deutsche Welle: Герт Вилдерс поздрави „Алтернатива за Германия“ за изборния й успех"}
{"url": "http://www.focus-news.net/news/2017/09/24/2439314/mohamad-dzhavad-zarif-iran-tryabva-da-razvie-otbranitelnata-si-mosht.html", "text": "Иранският министър на външните работи Мохамад Джавад Зариф защити ракетната програма на страната си, посочвайки, че тя трябва да развие собствените си възможности за отбрана, предаде Tehran Times.\r\n„Иран няма не купува военно оборудване на САЩ на сумата от 400 млрд. долара“, заяви Зариф. Той така посочи американските сделки с оръжие с арабските държави от региона. \r\n„Казвали сме и сме го доказали, че ракетите ни са за защита. Помним как някога градовете ни бяха засипани от ракетите на Саддам Хюсеин. Тогава той бе любимец на САЩ и на някои западни държави и никой не се възмути от това, че той използва ракети“, добави той.  Виктор Турмаков", "date": "2017.09.24", "title": "Мохамад Джавад Зариф: Иран трябва да развие отбранителната си мощ"}
{"url": "http://www.focus-news.net/news/2017/09/24/2439315/reuters-kursat-na-evroto-e-spadnal-s-04-sled-izbornata-iznenada-v-germaniya.html", "text": "Курсът на еврото е паднал на азиатските борси при откриването им в понеделник сутринта, след като първоначалните избори в Германия демонстрираха засилване на позициите на крайната десница, предаде  Reuters.\r\nКурсът на еврото спрямо долара е спаднал с 0,4% до 1,1906 долара. Ангела  Меркел ще спечели четвърти дебат като канцлер, но ще трябва да изгради крехка коалиция.  Въпреки победата нейният Съюз (ХДС/ХСС) отбеляза най-ниските изборни резултати от 1949 г. насам. Виктор Турмаков", "date": "2017.09.24", "title": "Reuters: Курсът на еврото е спаднал с 0,4% след изборната изненада в Германия"}
