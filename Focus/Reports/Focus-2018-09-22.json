{"url": "http://www.focus-news.net/news/2018/09/22/2570285/futbol-igraha-se-machove-ot-parva-liga-na-balgarskoto-futbolno-parvenstvo.html", "text": "Футбол: Играха се мачове от Първа лига на българското футболно първенство. ЦСКА победи като гост Ботев Враца с 2:0. Антигерой на мача стана новото попълнение на Ботев Враца Валери Божинов, който си отбеляза автогол в 15-ата минута и пропусна дузпа за домакините в 54-ата минута. Другият гол отбеляза Али Соу от ЦСКА след асистенция на Едвин Джеси в 38-ата минута.  \r\nВ другия мач от деветия кръг Септември загуби у дома от Локомотив Пловдив с 1:3. Домакините откриха резултата, но гостите от Пловдив постигнаха пълен обрат. ЦСКА зае челното място в класирането, а Локомотив Пловдив затвърди петата си позиция. В неделя играят Верея - Дунав Русе; Черно море - Славия и Ботев Пловдив - Лудогорец.", "date": "2018.09.22", "title": "Футбол: Играха се мачове от Първа лига на българското футболно първенство"}
{"url": "http://www.focus-news.net/news/2018/09/22/2570256/predstoyashti-mezhdunarodni-sabitiya-za-23-septemvri-agentsiya-fokus.html", "text": "Президентът на САЩ Доналд Тръмп се очаква да пристигне в Ню Йорк за Общото събрание на ООН. \r\n***  Основната британска опозиционна Лейбъристката партия, ще проведе своята ежегодна конференция. \r\n***  Министър-председателят на Испания Педро Санчес ще посети Канада. \r\n***  Съвместна среща на министрите на държавите от ОПЕК и министри на държави, които не са членки на организацията, за обсъждане на намаляващия добив на петрол. \r\n***  В Швейцария ще се проведат няколко референдума, включително такъв за регионална забрана на бурките в кантона Санкт Гален, както и такъв за забрана на ГМО в цялата страна. \r\n***  Световната петролна прогноза на ОПЕК за 2018 година. \r\n***  Откриването на високоскоростна железница между Хонг Конг и Китай. \r\n***", "date": "2018.09.22", "title": "Предстоящи международни събития за 23 септември (Агенция \"Фокус\")"}
{"url": "http://www.focus-news.net/news/2018/09/22/2570257/varna-predstaviha-proekta-za-savmestno-zasedanie-na-programata-za-preventsiya-na-riskovoto-povedenie-sred-detsa-i-mladi-hora-za-2019-g.html", "text": "Проектът на програмата за превенция на рисковото поведение сред деца и млади хора за 2019 година беше представен на съвместно заседание на Общинския съвет по наркотичните вещества, Общинската комисия за борба срещу противообществените прояви на малолетните и непълнолетните,  Местната комисия за борба с трафика на хора  и Консултативния съвет по превенция на ХИВ/СПИН и СПИ. Това съобщиха за  Радио „Фокус“ – Варна   от Дирекция „Превенции“ към  Община Варна  . На работната среща присъстваха председателите на четири постоянни комисии към Общински съвет – Варна – ПК „Младежки дейности и спорт“, ПК „Здравеопазване“, ПК „Социални дейности и жилищна политика“ и ПК „Наука и образование“. В заседанието се включиха още председателят на Окръжен съд – Варна, представители на Окръжна прокуратура, Районен съд – Варна и Районна прокуратура, представители на ОД на МВР, ГПУ „Пристанище Варна“, сектор – БОП – Варна, директори на дирекции в Община Варна, дирекция „Социално подпомагане“, Центъра за Спешна медицинска помощ, представител на РУО – Варна, експерти от дирекция „Превенции“, неправителствени организации. Съгласно дневния ред, в хода на заседанието бяха представени, обсъдени и приети проектите на Програми за дейността през 2019 година на Общинския съвет по наркотичните вещества, Общинската комисия за борба срещу противообществените прояви на малолетните и непълнолетните, Местната комисия за борба с трафика на хора през 2019 година , Консултативния съвет по превенция на ХИВ/СПИН през 2019 година, както и проекта на „Програма за превенция на рисковото поведение сред деца и млади хора – 2019″ на дирекция „Превенции“. Нови акценти при представянето на програмите бяха кампания „Лято без риск“, в рамките на която ще бъдат приоритетно заложени работа по метода „връстници обучават връстници“ и спортни дейности с деца. Чрез включването на спортни игри в кампанията ще се обогати палитрата от инициативи, които общината подготвя във връзка с титлата Варна – Европейски град на спорта през 2019 година. Предвижда се и увеличаване на броя на училищата, в които ще действат различни превантивни програми сред ученици от I до XII клас, като броят им ще достигне 30. Продължават и информационните срещи с представители на прокуратури и съдилища с ученици под надслов „Децата и закона“. Също така е заложено и повишаване на нивото на информираност и работни умения на професионалисти, работещи с деца и младежи в риск, чрез организиране и провеждане на обучения. \r\nМарияна ВАЛЕНТИНОВА", "date": "2018.09.22", "title": "Варна: Представиха проекта за съвместно заседание на програмата за превенция на рисковото поведение сред деца и млади хора за 2019 г."}
{"url": "http://www.focus-news.net/news/2018/09/22/2570261/kyustendil-organite-na-mvr-i-na-obshtinska-ohrana-podpomagat-kmetovete-na-selata-pri-ohranata-na-selskostopanskata-produktsiya.html", "text": "Органите на МВР и на „Общинска охрана” подпомагат кметовете на селата при охраната на селскостопанската продукция. Това каза пред  Радио „Фокус” – Кюстендил   Пламен Илиев, кмет на село Соволяно. По думите му до момента в населеното място няма посегателства върху реколтата. „Имаме добра съвместна работа с органите на полицията и на „Общинска охрана”. С тяхна помощ сме разрешили и въпросът с преминаването на ромски каруци през селото”, каза Пламен Илиев. По думите му в началото на месеца се е провела и среща с всички кметове на села, представители на МВР и на „Общинска охрана”, на която е обсъден въпросът с опазването на селскостопанската продукция. Станало е ясно, че бъдат засилени дежурствата и проверките от страна на отговорните институции в малките населени места. Те ще продължат до края селскостопанската година.  \r\nВенцеслав ИЛЧЕВ", "date": "2018.09.22", "title": "Кюстендил: Органите на МВР и на „Общинска охрана” подпомагат кметовете на селата при охраната на селскостопанската продукция"}
{"url": "http://www.focus-news.net/news/2018/09/22/2570259/sport-zapochna-machat-balgariya-sasht.html", "text": "Българските национали по волейбол започнаха втория си мач от Група „G“ на световното първенство, след като снощи записаха чиста победа над Иран. Съперник на „лъвовете“ е отборът на Съединените щати, който вече си гарантира участие на финалната шестица. Нашите имат нужда от задължителна победа, за да запазят шансовете си за класиране в следващата фаза. \r\nПо-рано днес в зала „Арена Армеец“ Канада победи Иран с 3:2 гейма, а във Варна Сърбия взе чиста победа с 3:0 срещу Аржентина. \r\nВ Милано Холандия победи Финландия с 3:1 гейма, а в Болоня Белгия приключи с 3:0 срещу Австралия.", "date": "2018.09.22", "title": "Спорт: Започна мачът България-САЩ"}
{"url": "http://www.focus-news.net/news/2018/09/22/2570258/predsedatelyat-na-ns-tsveta-karayancheva-balgarskiyat-narod-iska-svoboda-spravedlivost-i-spokoystvie-i-nie-kato-polititsi-i-grazhdani-sme-dlazhni-da-mu-gi-dadem.html", "text": "Българският народ иска свобода, справедливост и спокойствие и ние като политици и граждани сме длъжни да му ги дадем. Това каза председателят на Народното събрание Цвета Караянчева в официалното си слово по повод 110-ата годишнина от обявяването на Независимостта на България, предаде репортер на  Агенция „Фокус“ . „Говорим за национално обединение, за Балканска солидарност, за защитени европейски граници, но в основата на всичко е българският народ“, каза тя. Караянчева посочи, че на българския народ не са му необходими демагози и морални съдници, а лидери със силна воля и здрав ум. „Лидери, които никога да не забравят думите на Каравелов, изречени преди 150 г. „Ние чуждото не щем, но и своето не даваме.“, каза още председателят на Народното събрание. \r\n„Днес празнуваме 110 години от обявяването на Независимостта на България. 110 години от онзи исторически факт, който беше блян на възрожденците за освобождение на Отечеството. Онзи исторически факт, който въдвори на цяла Европа, че отвъд Дунава се случва едно свято дело. Един народ се обединява и обявява своята независимост“, заяви Караянчева. „Свободата нам не е дадена дарoм“, казваме винаги когато празнуваме национални празници, но забравяме, че свободата не е трофей. Свободата е отпор срещу булото на забравата, което е покрило костите на нашите предци. Свободата е отговорност. Свободата е драгоценност, която не се заменя или разменя“, каза още председателят на Народното събрание.  \r\nТя отбеляза, че с обявяването на независимостта си преди 110 години васалното Княжество България отмята срамния Берлински договор и българският народ застава в семейството на цивилизованите народи. По думите ѝ след този акт на княз Фердинанд на картата на Европа възниква една нова държава, но не разкъсана от Великите сили, а единна и обединена. Тя припомни как след обявяването на Независимостта на България през 1908г. княз Фердинанд титулува себе си цар, но отбеляза, че не в короната и в скиптъра е истинността на този акт, а в уединението на един народ, който чака своята свобода и независимост.  \r\nЦвета Караянчева заяви, че в дни, като днешния си спомняме думите на Ботев, който казва: „Българският народ може сам да гради бъднините си. Българският народ е този, който е потомък на онези невчесани герои и мъченици от Априлската епопея от 1876 г. Онези герои, които избраха куршума пред хляба, които ни показаха, че свободата е по-ценна от това, което има в долапа“. По думите ѝ, ако днес ние искаме да не ни наричат патриоти от друго тесто, трябва със същата дързост да браним тази независимост.", "date": "2018.09.22", "title": "Председателят на НС Цвета Караянчева: Българският народ иска свобода, справедливост и спокойствие и ние като политици и граждани сме длъжни да му ги дадем"}
{"url": "http://www.focus-news.net/news/2018/09/22/2570265/voleybol-gubim-parviya-geym-ot-sasht-s-2025.html", "text": "Българските национали по волейбол загубиха първия гейм с 20:25 срещу отбора на Съединените щати, който вече си гарантира участие на финалната шестица. Това е втори мач от Група „G“ на световното първенство, след като снощи България записа чиста победа над Иран. Нашите имат нужда от задължителна победа, за да запазят шансовете си за класиране в следващата фаза. \r\nПо-рано днес в зала „Арена Армеец“ Канада победи Иран с 3:2 гейма, а във Варна Сърбия взе чиста победа с 3:0 срещу Аржентина. \r\nВ Милано Холандия победи Финландия с 3:1 гейма, а в Болоня Белгия приключи с 3:0 срещу Австралия.", "date": "2018.09.22", "title": "Волейбол: Губим първия гейм от САЩ с 20:25"}
{"url": "http://www.focus-news.net/news/2018/09/22/2570263/kyustendil-s-izlozhbata-svetoto-pisanie-na-balgarite-shte-zapochne-izpalnenieto-na-proekta-za-sahranenie-na-dupnishkata-shevitsa.html", "text": "С изложбата „Светото писание на българите“ ще започне изпълнението на проекта за съхранение на дупнишката шевица. Това каза пред  Радио „Фокус” – Кюстендил   Анелия Геренска, директор на Общински музей – Дупница. Изложбата ще бъде открита на 27 септември от 17.00 часа в залата на музея. „Исторически музей – Дупница имаше успешна година – един от проектите, които спечели е финансиран от Национален фонд „Култура“ по модул Културно наследство: „Да везем като баба! Възраждане на дупнишката шевица.“ Съхранените образци на дупнишката шевица остават затворено знание под музейната витрина. Нашата идея е да възродим и върнем в бита на дупничани, тази красота от багри, символи и знаци”, каза Анелия Геренска. По думите й българската шевица вдъхновява и авторът на изложбата Светлана Костова. Тя е магистър по история и магистър по икономика от Софийския университет, а от 2006 година до сега се отдава на любовта си към изкуството и рисуването. \r\nВенцеслав ИЛЧЕВ", "date": "2018.09.22", "title": "Кюстендил: С изложбата „Светото писание на българите“ ще започне изпълнението на проекта за съхранение на дупнишката шевица"}
{"url": "http://www.focus-news.net/news/2018/09/22/2570262/redzhep-tayip-erdogan-turtsiya-izpolzva-65-protsenta-produkti-ot-mestnata-si-otbranitelna-industriya.html", "text": "Турция използва 65 процента продукти от местната си индустрия в своите отбранителни операции, заяви президентът на страната Реджеп Тайип Ердоган в събота, предава  Anadolu Agency . \r\nГоворейки в Истанбул по време на „Текнофест“, първият космически и технологичен фестивал на Турция, Ердоган заяви, че страната би се изправила пред огромни предизвикателства по време на операции вътре и навън, „ако не бяхме стигнали това ниво“ в отбранителната индустрия. \r\nТой поясни, че към момента Турция посреща „65 процента от отбранителните си нужди“. \r\nЕрдоган добави, че това постижение е възможно единствено,ако Турция бъде трансформирана в произвеждаща технологии държава. \r\n„Докато сме единствено потребител на технологии, не можем да гарантираме свободата си в който и да е регион“, заяви той. \r\nПървото условие на истинската свобода, според турския държавен глава, идва от изработването, произвеждането и изнасянето на технологии.  Йонислав Дочев", "date": "2018.09.22", "title": "Реджеп Тайип Ердоган: Турция използва 65 процента продукти от местната си отбранителна индустрия"}
{"url": "http://www.focus-news.net/news/2018/09/22/2570267/kyustendil-91-e-ravnishteto-na-bezrabotitsa-v-nachaloto-na-mesets-septemvri-v-obshtinata.html", "text": "В началото на месец септември равнището на безработица в Община Кюстендил е 9,1 %. Това съобщи за  Радио „Фокус” – Кюстендил   Юлиана Хаджиева, директор на Дирекция „Бюро по труда” – Кюстендил. Дирекцията е с действие на територията на общините Кюстендил, Невестино и Трекляно, за които общото равнище на безработица е 9,2 %. Най-високо е равнището на безработица в Община невестино – 13,8 %, а в Община Трекляно то е 10 %. 2441 души са официално регистрираните безработни лица на територията на трите общини. Данните сочат, че броят на хората без работа, в сравнение с предходния месец, е намалял с 35 души, а равнището на безработица е спаднало с 0,1 пункта. 57,4 % от общия брой на безработните лица са без специалност и професия. Безработните специалисти са 564 души, а тези с работническа професия, но без работа са 19,5 от общия брой регистрирани незаети лица. \r\nВенцеслав ИЛЧЕВ", "date": "2018.09.22", "title": "Кюстендил: 9,1 % е равнището на безработица в началото на месец септември в общината"}
{"url": "http://www.focus-news.net/news/2018/09/22/2570268/pazardzhik-naznachen-e-nov-nachalnik-na-politseyskiya-uchastak-v-selo-lesichovo.html", "text": "Старши инспектор Георги Георгиев е новият началник на участъка в село Лесичово. Това съобщиха от  ОДМВР-Пазарджик . Той е назначен на новата длъжност със заповед на Министъра на вътрешните работи. Старши инспектор Георгиев работи в системата на МВР от 20 години. Заемал е различни изпълнителни и ръководни длъжности, като последната от тях е като началник на група в отдел „Охранителна полиция” при ОДМВР-Пазарджик. За постигнатите резултати в професионалната си дейност е награждаван многократно. Припомняме, че участъкът е в състава на Районно управление в Пазарджик и обслужва населените места от Община Лесичово.", "date": "2018.09.22", "title": "Пазарджик: Назначен е нов началник на полицейския участък в село Лесичово"}
{"url": "http://www.focus-news.net/news/2018/09/22/2570264/balgariya-otbelyaza-110-godini-nezavisimost-obzor.html", "text": "На 22 септември честваме 110 години от обявяването на Независимостта на България. На тази дата през 1908 г. в църквата „Св. Четиридесет мъченици“ в Търново княз Фердинанд прочита Манифеста за Независимостта на България. След този акт страната ни отхвърля васалната си зависимост от Османската империя, наложена ѝ от Берлинския договор, а княз Фердинанд получава титлата цар. Вследствие на тези действия България издига международния си авторитет и се превръща в равноправна на другите европейски държави. От тогава денят на 22 септември се чества от българи в цялата страна. В памет на този ден се организират редица инициативи, с които си припомняме историческата дата, променила съдбата на страната ни.  \r\nКулминацията на честванията по традиция се състои във  Велико Търново . Хиляди жители и гости на Велико Търново се включиха в националните чествания по случай Независимостта на България. Тържествата започнаха още в 07.30 часа с празнична литургия в църквата „Св. 40 мъченици“. Богослужението в средновековния храм води лично негово високопреосвещенство великотърновският митрополит Григорий, заедно със свещенослужители от региона. В службата участва и квартет „Ангелски гласове”. Програмата продължи с възстановка в двора на църквата, която пресъздаде прочитането на царския манифест за Независимостта. От тази година бе въведена една положителна промяна в протокола. Едновременно с издигането на знамето на крепостта Царевец бе издигнат и трибагреника на крепостта Трапезица. Последваха водосвет и поръсване на  бойното знаме на НВУ „Васил Левски” и на знамената на държавни и общински институции, учебни заведения и неправителствени организации. С празнично шествие честванията се пренесоха на крепостта Царевец. Тържествени слова произнесоха кметът на Велико Търново Даниел Панов и зам.-председателят на НС Емил Христов. Градоначалникът подчерта, че независимостта ни учи колко важно е националното обединение и единството. По думите му, когато има единство, когато има справедлива, общобългарска кауза, тогава няма невъзможни неща. От своя страна Емил Христов припомни, че има събития в историята, които нямат блясък, няма битки, няма гръм, няма герои, но те са записани със златни букви в историята на народите, защото дават нов път, отварят нова светлина. Такова събитие, според него, е именно акта по обявяването на Независимостта на България. Програмата продължи в центъра на града с шоу-спектакъл на участниците в ХІI Международен фестивал на военните  оркестри и концерт на детски любителски формации от Велико Търново. В деня на обявяване на Независимостта в старата столица бе открит и реставрирания Багрилов надпис, който ще навърши 100 години от своето създаване. Монументът, който символизира  борбата за българско национално обединение, се намира върху скален масив на хълма „Света гора“, в близост до жп гарата. В 19.00 часа на площад „Цар Асен I” пред Царевец ротите на Националния военен университет „Васил Левски“ демонстрираха строеви хватки с оръжие. В празничното си слово по случай Деня на независимостта от крепостта „Царевец“ председателят на Народното събрание Цвета Караянчева заяви, че свободата не е трофей, а отпор срещу булото на забравата, което е покрило костите на нашите предци. По думите ѝ свободата е отговорност - тя не се разменя или заменя. Председателят на Народното събрание отбеляза, че днес говорим за национално обединение, за балканска солидарност, за защитени европейски граници, но в основата на всичко е българският народ, който иска свобода, справедливост и спокойствие. „Ние като политици и граждани сме длъжни да му го дадем. На този народ не са му необходими демагози и морални съдници, а лидери със силна воля и здрав ум“, каза още Цвета Караянчева. Кметът на Велико Търново инж. Даниел Панов заяви в словото си, че един народ ще пребъде, ако познава своята история. „Трябва да сме горди, че сме българи. За да успеем, трябва да помним миналото и да се учим от делата на предците ни, трябва да пазим традициите и обичаите. Трябва да сме единни за една по-добра България, за по-добро бъдеще на нашите деца“, посочи той. Кметът отбеляза, че независимостта успява, защото е резултат от истинско национално единство. По думите му националното единство е ключът към вратата, отваряща пътя към по-доброто бъдеще пред всички нас. Тържествата във Велико Търново за 110-годишнината от обявяването на българската завършиха с тържествена заря-проверка и спектакъл „Звук и светлина“. \r\nЧестването  в столицата  се състоя пред Паметника на независимостта под съпровода на Софийския духов оркестър. На събитието присъстваха представители на Столична Община, общински съветници, народни представители и десетки граждани. В своето тържествено слово заместник-кметът на София доц. д-р Тодор Чобанов заяви, че трябва да помним уроците на този ден и да се борим не помежду си, а за интересите на България. По думите му на 22 септември 1908 година България е извоювала една от най-големите победи на своята история. Чобанов заяви, че съединението през 1885 година е успяло да поправи една част от справедливостта в страната ни, а българският войник е защитил триумфът на българския дух. Той допълни, че страната ни е извоювала победата с перото и умелите преговори – победа, извоювана без кръв и насилие и е била постигната благодарение на пълното единение на институциите. Доц. д-р Владимир Златарски от Института за исторически изследвания към БАН заяви, че почвата за обявяването на Независимостта на страната ни е подготвена в координация с Виена. По думите му през 1908 година настъпва така очаквания момент – младотурската революция поставя нови основи в турската държава и разбужда духовете в Европа. Трябвало е велика сила да бъде тази, която отново ще наруши Берлинския договор и това се случва с австрийската анексия на Босна – 2 дни преди обявяването на Независимостта на страната ни. Той допълни, че след като първата крачка с тази анексия е била направена, дипломатически добре подготвената независимост е обявена на 22 септември 1908 година в Търново. Кметът на София Йорданка Фандъкова също отправи поздрави по случай 110-ата годишнина от обявяването на независимостта на България. Тя заяви, че преди 110 години нашите предци са извоювали независимостта на България, но това не е края, а само началото. Според нея да бъдеш независим е огромна отговорност и означава да поемеш нещата в свои ръце, да работиш, така че да развиваш себе си, семейството си, града си и страната си.  \r\nДенят на Независимостта бе отбелязан в цялата страна с редица събития. Празникът протичаше с издигане на националния трибагреник, отслужване на молебени, поднасяне на цветя, организиране на възстановки и показване на униформи, автентични оръжия и техника от различни периоди на армията.  \r\nСвоите поздравления за празника отправиха държавният глава Румен Радев, министър-председателят Бойко Борисов, министри, лидери на политически партии, кметове и общински съветници.  Президентът Румен Радев  написа, че обявяването на Независимостта на България е нагледен пример как с воля, единство и решителност нашият народ може да бъде господар на съдбата си. „Този мащабен исторически акт не бе случайна стъпка. Със самочувствие и достойнство, с дипломатическа мъдрост и историческа дързост българската нация успя за броени години да изгради завиден политически, икономически и духовен потенциал, който да гарантира здравите устои на нова България“, се казва още в поздравителния адрес на българския държавен глава.  Премиерът Бойко Борисов написа, че никога не трябва да забравяме саможертвата и смелите действия на нашите предци, довели до независимостта на България. Той отбеляза, че трябва да продължим твърдо да отстояваме интересите си на световната политическа сцена, да пазим идентичността си, да се гордеем с нашите традиции и култура и винаги да помним смелия и борбен дух на българина, благодарение на който днес живеем в свободна държава.  Лидерът на БСП Корнелия Нинова  също отправи поздрав към българския народ. „Нека бъдем свободни в мислите си и независими в действията си. Днес независимостта не е титла, която получаваш наготово, а всекидневен избор - какъв да бъдеш“, написа тя.  \r\nДаяна ДЮЛГЕРОВА", "date": "2018.09.22", "title": "България отбеляза 110 години независимост (ОБЗОР)"}
{"url": "http://www.focus-news.net/news/2018/09/22/2570255/inzh-daniel-panov-kmet-na-veliko-tarnovo-natsionalnoto-edinstvo-e-klyuchat-kam-po-dobro-badeshte-pred-vsichki-nas.html", "text": "Националното единство е ключът към врата, отваряща по-добро бъдеще пред всички нас. Това каза кметът на Велико Търново инж. Даниел Панов в словото си по повод годишнината от обявяването на Независимостта, предаде репортер на  Агенция „Фокус“ . „Независимостта успява, защото е акт от истинско национално единство - държавният глава, правителството и народът действат в съзвучие. За тях българските национални интереси са над всичко. „Съединение, независимост, сила - това са ключови думи. Те показват, че всяка цел е възможна“, заяви кметът. Обединени от българските национални интереси - само така ще бъде достойни наследници на славните български царе, на великите възрожденци, за които свободна,обединена и независима България е била кауза и идеал“, каза още инж. Панов. \r\n„Всички ние имаме дълг към славните българи от миналото. Нека помним и славим делата им. Нека разказваме на нашите деца за паметните моменти от хилядолетната българска история. Нека те познават делата на бележитите българи. Това е мисия, кауза, която всеки българин трябва да следва“, заяви кметът. „Един народ ще пребъде, ако познава своята история. Защото историята, православната вяра и духовността винаги са били наша движеща сила“, каза още кметът на Велико Търново.", "date": "2018.09.22", "title": "Инж. Даниел Панов, кмет на Велико Търново: Националното единство е ключът към по-добро бъдеще пред всички нас"}
{"url": "http://www.focus-news.net/news/2018/09/22/2570266/hristiyan-mitskovski-nyama-razkol-vav-vmro-dpmne.html", "text": "Няма разкол във ВМРО-ДПМНЕ, заяви лидерът на партията Християн Мицковски, цитиран от македонското електронно издание  “Сител“ . \r\n„Всички загрижени коментатори, които мислят, че има някакво разделение или някакво недоразумение във ВМРО-ДПМНЕ, лъжат. Мога да ги разочаровам, не само няма разкол, но партията е единна и ще продължава да следва своята политическа линия занапред, заяви лидерът на опозиционната ВМРО-ДПМНЕ Християн Мицковски. \r\nВ коментар за позицията на някои негови съпартийци, че не е добре да има бойкот на референдума на 30 септември, Мицковски в интервю за телевизия Канал 5 посочва, че това е принципна, искрена  и честна  позиция,  повтаряйки призива към членството и гражданите да решат според собственото си  убеждение. \r\n\"Заместник-председателят на партията Митко Янчев, бившият старши партиен чиновник Никола Тодоров ... излязоха със собствената си позиция. Аз не много отдавна в една емисия казах, че партийната позиция е едно голямо множество от мнения и в него има много индивидуални позиции, така че нашето голямо множество обхваща всички онези граждани, които на 30 септември ще постъпят по начин, по който преценят,“ продължи Мицковски. \r\nТой посочи, че в Закона за референдумите ясно се казва какво е успешен и какво е неуспешен референдум като заяви, че кампанията се води „катастрофално с напълно погрешни и манипулативни призиви“. \r\nЗапитан дали очаква други 28 депутати да последват примера на 20-те, които са заявили, че няма да гласува за конституционни промени, Мицковски каза, че очаква на 30 септември гражданите, независимо дали са депутати, артисти, домакини, лекари, адвокати , инженери ... македонци, албанци, роми, турци, власи, да упражнят елементарното демократично право да решат как ще постъпят, дали ще излязат или ще решат да се въздържат. \r\nЛидерът на ВМРО-ДПМНЕ Мицкосвки потвърди, че личната му позиция ще бъде известна на 30 септември.  Юлиян Марков", "date": "2018.09.22", "title": "Християн Мицковски: Няма разкол във ВМРО-ДПМНЕ"}
{"url": "http://www.focus-news.net/news/2018/09/22/2570260/plovdiv-sadat-ostavi-v-aresta-dvama-ot-zadarzhanite-za-grabezha-ot-rozhenskiya-manastir-drugite-dvama-sa-pod-nadzora-na-inspektor-ot-detska-pedagogicheska-staya.html", "text": "Пловдивският районен съд задържа под стража 44-годишния С.М. и 21-годишия Ю.М, а по отношение на 17-годишния А.Х., 16-годишния Г.Х. взе мярка за неотклонение „Под надзор на инспектор от Детска педагогическа стая“. Четиримата са обвинени от Районна прокуратура – Сандански в това, че на 18 септември тази година в съучастие са извършили грабеж в Роженския манастир. Първият от тях  е обвинен и в държане  на огнестрелно оръжие без надлежно разрешение. Това съобщиха от  съда . \r\nСъдът е приел, че е налице обосновано подозрение, че четиримата са извършители на деянията, в които са обвинени. Съдът се позова на показанията на свидетелите, разпитани до момента в досъдебното производство, съдържанието на записите на охранителните камери на Роженския манастир, протоколите за оглед и разпознаване на лица. Освен това при претърсване в дома на С.М. е открит газов пистолет, който е  преработен за стрелба с бойни патрони. \r\nПо отношение на С.М  съдът, като отчете водещата му организационна функция, прецени, че има реална опасност да извърши престъпление. По отношение на Ю.М. съдът прие наличие на реална опасност да се укрие, тъй като работи и живее в чужбина. За това спрямо двамата беше взета мярка за неотклонение „Задържане под стража“. \r\nЗа двамата непълнолетни братя А.Х. и Г.Х. Районният съд счете, че тъй като имат постоянен адрес, живеят в семейна среда и са ученици няма опасност да се укрият. Освен това двамата до сега не са осъждани. Съгласно закона мярка за неотклонение „Задържане под стража“, спрямо непълнолетни лица се взема само в изключителни случаи. Според магистратите процесният случай не е такъв. Поради това за тези двама обвиняеми е взета по-лека мярка за неотклонение.  \r\nОпределението на Районния съд подлежи на протест и обжалване пред Окръжен съд – Пловдив, като в този случай делото ще се гледа на 27 септември 2018 г. от 15.30 часа. \r\nПървоначално искането за вземане на най-тежката мярка за неотклонение бе внесено в Районен съд – Сандански. Седем от осемте съдии там са се отвели по съображения за наличие на колегиални взаимоотношения с един от обвиняемите, който е адвокат. Със свое определение от вчера Върховният касационен съд е изпратил делото за разглеждане в Пловдивския районен съд с цел обективното и безпристрастно разглеждане от друг, равен по степен съд, извън Софийския апелативен район.", "date": "2018.09.22", "title": "Пловдив: Съдът остави в ареста двама от задържаните за грабежа от Роженския манастир, другите двама са под надзора на инспектор от Детска педагогическа стая"}
{"url": "http://www.focus-news.net/news/2018/09/22/2569951/predstoyashti-sabitiya-v-stranata-za-22-septemvri-agentsiya-fokus.html", "text": "От 10.45 часа вицепрезидентът Илияна Йотова ще участва в Националния тракийски женски събор-поклонение в село Аврен, община Крумовград. Тази година Тракийският женски съюз отбелязва 85 години от основаването си и честванията се провеждат под патронажа на вицепрезидента. \r\n*** \r\nОт 09.00 до 12.00 часа часа пред парадния вход на Министерство на отбраната (ул. „Дякон Игнатий“ № 3) ще бъдат представени основни образци военна техника на Въоръжените сили - бронирана машина „Хамър”,  бойни бронирани колесни машини „Командо”, „Гардиан“ и „Пустинна котка“. Инициативата е по случай 110-ата годишнина от обявяване на Независимостта на България. Освен в София същата инициатива ще се проведе в още 16 града - Пловдив, Варна, Бургас, Стара Загора, Плевен, Сливен, Шумен, Смолян, Благоевград, Враца, Белене, Асеновград, Карлово, Казанлък, Хасково и Ямбол.   \r\n*** \r\nОт 10.00 до 17.00 часа Националният военноисторически музей ще работи с вход свободен за постоянната хронологична и външната експозиция на музея, както и за временните си изложби по повод 110 години от обявяването на Независимостта на България. \r\n*** \r\nОт 10.00 часа в  парк „Военната Академия“ ще започне вторият ден от фестивала „Живият огън на традициите”. \r\n*** \r\nОт 11.00 часа на площад „Княз Александър I” пред Паметника на Независимостта ще се проведе тържествено честване на 110-ата годишнина от обявяването на Независимостта на България. В програмата ще участват Софийският духов оркестър с диригент Юли Дамянов, хор „Света София” с художествен ръководител акад. Валентин Бобевски, актрисата Силвия Лулчева. Военен ритуал ще изпълни Националната гвардейска част.  Слова ще произнесат доц. д-р Тодор Чобанов, заместник-кмет на Столична община и доц. д-р Владимир Златарски от Института за исторически изследвания на БАН. \r\n*** \r\nОт 11.00 до 17.00 часа София отново ще се присъедини към вече традиционната за Европа инициатива – Ден без автомобили. В този интервал центърът на столицата ще бъде затворен за влизане на автомобили в обхвата на синята зона за паркиране. \r\n*** \r\nОт 18.00 часа на сцената в парк „Света Троица“ ще се проведе първият по рода си конкурс „Рап за България“. Специален оценяващ ще е българският представител в Европейския парламент и заместник-председател на ВМРО – БНД Ангел Джамбазки. \r\n*** \r\nОт 21.00 часа пред входа на Националния исторически музей ще бъде даден стартът на на „МасовоНощно Каране“ 2018 с призив за толерантност на пътя. \r\n*** \r\nОт 09.00 часа до 12.00 часа в НЧ „Родолюбие” ще бъдат показани военни оръжия и екипировка от фонда на Военно формирование 24490- гр. Асеновград. \r\n*** \r\nОт 10.30 часа в Градския парк ще започне фолклорният фестивал „Станимака” за песни, музика, танци и занаяти с организатор КТИ „Везеница”. \r\n*** \r\nОт 13.00 до 18.00 часа в местността Чинарите ще се проведе Народен събор за защита на археологическата местност Градище - Калоянов връх. \r\n*** \r\nОт 09.00 до 12.00 часа по повод Деня на Независимостта в новоизградения парк „Македония” ще бъдат показани образци от екипировка, оръжие и военна техника. \r\n*** \r\nOт 11.00 часа пред паметника на Македоно-Oдринското опълчение на  пл. „Мите Марков\" (пред  Младежкия дом) в Благоевград ще се проведе ритуал по полагане на венци и цветя в знак на признателност по повод 110 години от обявяване на Независимостта на България.  \r\n*** \r\nОт 09.00 часа от Пантеона ще започне 5-километров пробег до Експозиционен център „Флора“, крайбрежната алея, хотел „Приморец“ и обратно по повод Европейската седмица на мобилността. \r\n*** \r\nОт 10.30 часа по повод Деня на Независимостта на площад „Атанас Сиреков“ тържествено ще бъдат издигнати националният флаг, флаговете на Европейския съюз и Община Бургас. След това ще бъде извършен празничен молебен за благоденствието на Независима България. От 11.00 часа ще бъдат положени венци и цветя при паметника на 24-ти Черноморски пехотен полк в памет на загиналите за защита на българската независимост, а от 11.30 часа отново на площад „Атанас Сиреков“ жителите на града ще бъдат зарадвани с празничен фолклорен концерт на професионалистите от ансамбъл „Странджа“. \r\n*** \r\nОт 09.00 до 12.00 часа по случай 110-ата годишнина от обявяването на Независимостта на България на Морска гара Варна гражданите и гостите на Варна ще имат възможност да разгледат моторен катер „Георги Раковски” и новопридобития бързоходен моторен катер с бордови номер 213. \r\n*** \r\nОт 09.30 часа на площад „Независимост“ ще се състои тържествено издигане на националното знаме. На място ще бъде отслужен молебен за България, а по-късно е предвиден Концерт на фолклорен ансамбъл „Варна“.  \r\n*** \r\nОт 11.00 часа в парка край Аспарухов вал в Район „Аспарухово“ ще започне Възстановка – спектакъл: „Българската армия от Аспарух до наши дни“. \r\n*** \r\nОт 07.30 часа Негово Високопреосвещенство Великотърновския митрополит Григорий. ще бъде отслужена Празнична Света литургия в Църква „Св. Четиридесет мъченици“. На литургията ще присъстват заместник-председателят на Народното събрание Емил Христов и народни представители. - Луиза \r\n***  \r\nОт 09.00 часа в Църква „Св. Четиридесет мъченици“ ще бъде отслужен водосвет и ще се проведат освещаване на знамена, декламиране на Манифеста за Независимостта. - Луиза \r\n*** \r\nОт 10.30 часа доброволци организират почистване на брега на гората над Сухата чешма. \r\n***  \r\nОт 10.30 часа на крепостта Царевец ще се проведат ритуал по издигане на знамената, официални слова, благослов. На събитието ще присъства заместник-председателят на Народното събрание Емил Христов. - Надя \r\n*** \r\nОт 11.00 часа на крепостта Царевец ще се проведе поднасяне на венци и цветя на Пирамидата на Независимостта. заместник-председателят на Народното събрание Емил Христов ще поздрави жителите и гостите на града и ще поднесе цветя. – Надя \r\n***    \r\nОт 11.30 часа от крепостта Царевец ще тръгне празнично шествие, което ще стигне до паметника „Майка България“.  – отразява Надя \r\n***  \r\nОт 12.30 часа на площад „Майка България“ ще започне шоу програма на военните оркестри от Международния фестивал. – отразява Мария \r\n***  \r\nОт 13.00 часа в местността „Боруна“ ще започне инициативата „Да изрисуваме първата велоалея на Велико Търново“.  \r\n***  \r\nОт 14.00 часа от крепостта Царевец ще тръгне безплатен пешеходен тур „По стъпките на българската държавност“.  \r\n***  \r\nОт 14.00 часа пред Община Велико Търново ще започне концерт на любителски формации.  \r\n***  \r\nОт 15.00 часа на хълм „Света гора“, до жп гарата ще се проведе откриване на реставрирания Багрилов надпис.– Мария  \r\n***  \r\nОт 16.00 часа в клуба на ВМРО Ангел Джамбазки ще се срещне с граждани, които ще имат възможност да разговарят с него по актуални за България и Европа теми.  \r\n***  \r\nОт 17.00 часа пред Община Велико Търново ще започне концерт на Поли Паскова и формация „Гераците“.  \r\n***  \r\nОт 18.00 часа пред Община Велико Търново ще се проведе Голямото Търновско хоро.  \r\n*** \r\nОт 19.30 часа председателят на Народното събрание Цвета Караянчева и народни представители ще присъстват на тържествената заря-проверка на площад „Цар Асен І”. Председателят на парламента ще произнесе слово по повод годишнината от обявяването на Независимостта. Присъстващите ще наблюдават и аудио-визуалния спектакъл „Царевград Търнов – звук и светлина”.   \r\n*** \r\nОт 10.00 часа с церемония по издигането на националния флаг на площад „Христо Ботев“ ще започнат честванията в града по повод  110-ата годишнина от обявяването на Независимостта на България. В церемонията ще вземат участие представителните роти на Военно формирование 54 990 – Враца, Врачанска митрополия, Духов оркестър при Народно читалище „Развитие“ – Враца и Регионален исторически музей – Враца. Слово за празника ще поднесе областният управител Малина Николова. В знак на признателност пред паметника на Христо Ботев ще бъдат поднесени венци и цветя. Тържественият ден ще продължи с Концерт – спектакъл „110 години Независима България“. \r\n*** \r\nОт 18.00 часа на площад „Македония“ ще се проведе празничен концерт на Държавния ансамбъл за народни игри и песни на Република Македония „Танец“. \r\n*** \r\nОт 18.00 часа на площад „Свобода“ ще се проведе концерт на Танцов клуб „Хорце“ и Детска танцова школа „Хорце” при Народно читалище „Йордан Йовков – 1870 г.“ с ръководител Севдалина Атанасова. \r\n*** \r\nОт 13.00 часа в залите на хотелски комплекс „Каварна“ кметът Нина Ставрева ще открие първия международен двойков бридж турнир „Каварна 2018“. \r\n*** \r\nОт 09.00 до 12.00 часа на площад „Севтополис” 61-ва Стрямска бригада в Карлово ще покаже своето бойно въоръжение по повод Деня на независимостта. \r\n*** \r\nОт 09.00 до 24.00 часа Исторически музей „ Искра“ и Художествена галерия – Казанлък ще  \r\nсе включат в инициативата Европейските дни на наследството с редица безплатни прояви, под мотото „Културното наследство – изкуството да споделяш“. От 19.00 часа ще се състои концертът „Колко високо е луната на Павел Цонев – пиано и Надя Тончева – вокал, а от 22.00 часа за посетителите на музея и галерията ще бъде представен музикалният проект на групите „Ом“, „ Оратница“, „ Исихия“ и „ Основно ветрове“. \r\n*** \r\nОт 11.00 часа по повод 110 години от обвяване на Независимостта на България на Лъвовата чешма на площад „ Севтополис“ ще бъде отслужен тържествен водосвет и ще бъдат осветени училищните знамена. \r\n*** \r\nОт 17.30 часа в ИМ „ Искра“ ще бъде открита изложба по повод 110 години от обявяването на Независимостта на България.  \r\n*** \r\nОт 09.00 до 12.00 часа на площад „20 юли” 61-ва Стрямска бригада в Карлово ще покаже своето бойно въоръжение по повод Деня на независимостта. \r\n*** \r\nОт 11.00 часа на Арката на площад „Велбъжд” ще започне празничната програма по повод 110 години от Независимостта на България. Предвидено е издигане на националното знаме на Република България, както и празнично слово. Ще бъдат поднесени венци и цветя на паметника „Булаир”. Жителите и гостите на Кюстендил ще имат възможност да присъстват и на концерт на ансамбъл „Аноним”. \r\n*** \r\nОт 10.00 часа в местността Добра вода ще се проведе осмият областен събор на Съюза на офицерите и сержантите от запаса и резерва в Пазарджик. \r\n*** \r\nОт 10.00 часа ще се проведе национално състезание по скоростно изкачване за купа „Пазарджик“. \r\n*** \r\nОт 11.00 часа по повод отбелязването на 110 години от обявяването на независимостта на България на централния площад „Константин Величков“  ще започне тържествен концерт.  \r\n*** \r\nОт 11.00 часа с поднасяне на венци и цветя пред паметника на „Кракра Пернишки“ ще започне честването на 110 години от обявяването на Независимостта на България. Честването ще продължи с празнично дефиле от паметника на Кракра Пернишки, през площад „Кракра\" до Двореца на културата. От  11.35 часа ще започне ритуалът по издигане знамето на Република България. След това кметът на Община Перник Вяра Церовска и областният управител Ирена Соколова ще приветстват перничани. Празникът ще продължи с концерт на Ансамбъла за народни песни и танци ”Граовска младост”. \r\n*** \r\nОт 10.00 часа с молебен в храм „Св. Неделя” ще започнат честванията по повод 110-ата годишнина от обявяването на Независимостта на България. От 10.30 часа ще бъдат поднесени венци и цветя пред паметната плоча на Александър Малинов (до храм „Св. Неделя”). От 11.30 часа започва тържествен ритуал пред колоната на Независима България  („Гроздовия пазар) на пл. „22 септември”. От 14.00 часа в Старинен Пловдив ще бъде представена възстановката на събитията от 25.09.1908 г. „По стъпките на цар Фердинанд“, когато той е посрещнат на пл. Централен в Пловдив и пред събралото се множество е прочетен манифеста, с който е обявена Независимостта на България.  \r\n***           \r\nОт 19.30 ч. на площад „Стефан Стамболов“ ще се проведе аудио-визуален спектакъл. \r\n*** \r\nОт 11.00 до 12.30 часа на Бряговски язовир ще се проведе демонстрация по оказване на първа долекарска помощ от членове на Младежки авариен екип към БЧК – Пловдив по време на велопоход – част от отбелязване на „Европейска седмица на мобилността“.  \r\n*** \r\nОт 13.00 часа официално ще бъде открито тазгодишното издание на традиционния Римски пазар на „Сексагинта Приста“.   \r\n*** \r\nОт 09.00 до 18.00 часа специалисти от ВМА ще преглеждат безплатно жителите на община Сатовча. Прегледите ще се извършват в сградата на кметство-Сатовча. \r\n***   \r\nОт 11.00 часа пред паметника на Свободата ще се състои тържествено честване по повод 110 години от Независимостта на България.  \r\n*** \r\nОт 11.00 часа пред паметника на Васил Левски ще се състои тържество по повод 110-та годишнина от обявяването на независимостта на България. \r\n*** \r\nОт 09.00 до 12.00 часа на площад „Хаджи Димитър” по случай Деня на Независимостта Центърът  ще бъде представена техника, образци въоръжение и екипировка. \r\n*** \r\nОт 10.00 до 17.00 часа Художествена галерия „Димитър Добрович“ ще работи с вход свободен във връзка с Европейските дни на културното наследство.  \r\n*** \r\nОт 09.00 часа на Стария център в Смолян по повод 110 години от обявяването на независимостта на България, 101-ви Алпийски полк ще представи техника и въоръжение. \r\n*** \r\nПрез целия ден на площада пред кметството в Момчиловци ще има Празнична програма „Народно веселие“ за гостите на Фестивала на киселото мляко. \r\n*** \r\nОт 11.00 часа в местността Потока ще се проведе първият национален събор на гайдарите „Апостол Кисьов“. От 19.00 часа ще започне паметна вечер, посветена на Апостол Кисьов, а гостите на празника ще могат да гледат “Невястата” – спектакъл на Фолклорен ансамбъл “Родопа” –  Смолян. \r\n*** \r\nОт 09.00 до 12.00 часа по повод Деня на Независимостта Старозагорският военен гарнизон организира показ на техника и въоръжение на южната част на бул. „Цар Симеон Велики“ от кръстовището с бул. „Партриарх Евтимий“ до Средно училище „Васил Левски“. От 10.30 часа в парк „Александър Стамболийски“ ще започне тържествен  ритуал, в който ще участват почетен караул, знаменна група и Военен духов оркестър на Старозагорския военен гарнизон. Веднага след това ще започне празничен концерт на смесен хор „Родина“ при НЧ „Родина – 1860“, туристически хор „Средногорски звуци“ и Общински духов оркестър.  \r\n*** \r\nОт 09.00 до 24.00 часа за безплатни посещения ще бъдат отворени постоянните експозиции на Галерията и на Музей „Искра” както и временните изложби в залите: изложба живопис на Валентин Асенов – Хъкъла „Следи”; изложба постери „Християнство и култура” и гостуващата изложба от Етнографски комплекс „ Етъра“ – „Конят в бита на балканджията”.  От 17.30 часа ще бъде открита изложба по повод 110 години от обявяването на Независимостта на България. От 19.00 часа ще се състои концертът „Колко високо е луната на Павел Цонев – пиано и Надя Тончева – вокал, а от 22.00 часа за посетителите на музея и галерията ще бъде представен музикалният проект на групите „Ом“ и „ Оратница“. \r\n*** \r\nОт 10.30 часа в НЧ „Гранит – 1928“ ще бъдат отбелязани 90 години от основаването на читалището и 115 години от рождението на основателя му Петър Пашовски. \r\n*** \r\nОт 11.00 часа в местността Костина ще бъдат отбелязани 110 години обявяването на Независимостта на България, 175 г. от рождението на войводата Георги Бенковски и 100 г. от битката при Дойран. В честванията участие ще вземат членове от Съюза на офицерите и сержантите от запаса и резерва, ветерани от войните, ученици от СУ ,,Георги Бенковски\" гр. Тетевен и ОУ ,,Георги Бенковски\" с. Рибарица, родолюбиви граждани. \r\n*** \r\nОт 10.00 часа на площад „Свобода“, с ритуал за издигане на националното знаме, с участието на Патриотичен клуб „Възраждане“ ще се състои тържествено честване по случай 22 септември и отбелязването на 110 години от обявяването на Независимостта на България.   \r\n*** \r\nОт 11.00 часа край село Осен ще започне традиционният общински празник „Под крушата на осенската поляна”. \r\n*** \r\nОт 11.00 часа с тържествен ритуал по полагане на венци и цветя пред паметника на Незнайния воин ще започнат честванията в града по повод Деня на Независимостта. Празничната програма ще продължи на сцената на пл. „Свобода“ с концерт на Хор „Орфей“ при Общинско предприятие „Младежки център“ с диригент Елена Цветкова, Теодора и Михаил Евтимови от Вокална група „Орфейче“ при ОП „Младежки център“ с диригент Катя Демирева, Народен оркестър при Община Хасково с диригент Димчо  Йорданов, Ансамбъл „Хасково“ с худ. ръководител Ана Димитрова и възпитаници на ОУ „Св.Иван Рилски“ с диригент Боян Митев. \r\n*** \r\nПродължават проявите от Хайдушките празници „Капитан Петко войвода“ \r\nОт 8.30 часа в Чепеларе започва есенен тенис-турнир за деца. \r\n*** \r\nОт 18.00 часа ще се проведе възстановка на НС „Единение“ – Обявяване на независимостта на България. \r\n*** \r\nОт 18.30 ще бъде представен поетичен спектакъл „Епопея на забравените“ на Хасковския театър \r\n*** \r\nОт 19.30 часа ще се проведе възстановка на НС „Единение“ – Живи картини от живота на Капитан Петко войвода. \r\n*** \r\nОт 10.00 часа в местността Малкото море, южно от фара на нос Шабла ще се проведе осмото издание на Фестивала на хвърчилата. \r\n*** \r\nОт 10.00 часа на паркинга пред Комплекс „Шуменско плато – Стъклото“ ще се проведе фолклорен събор „Шуменска есен с танц и песен“.  \r\n*** \r\nОт 15.30 часа с мач между отборите на „Буба баскетбол“ и „Актавис академия“ в спортна зала „Арена Шумен“ ще започне Международният баскетболен турнир в памет на Костадин Димитров.  \r\n*** \r\nОт 09.00 часа в Зрителната зала на община Ямбол ще започне XVI Регионален преглед на българската фолклорна песен – Ямбол 2018 г. \r\n*** \r\nОт 10.30 часа ще започне тържествената церемония с ритуал по издигане на националния флаг и празнично слово на кмета по повод 110 години от обявяването на независимостта на България. От 11.00 часа честването ще продължи с прожекция на документалния филм „Денят на Независимостта“ на режисьора Христо Живков, по сценарий на Димитър Стоянович. Представянето е в Зрителна зала на Музея на бойната слава.", "date": "2018.09.22", "title": "Предстоящи събития в страната за 22 септември (Агенция „Фокус“)"}
{"url": "http://www.focus-news.net/news/2018/09/22/2569952/pregled-na-osnovnite-temi-v-svetovniya-pechat-agentsiya-fokus.html", "text": "Държавният департамент обяви, че е наложил финансови ограничения на китайската компания Отделение за развитие на оборудването (EDD) и на неговия директор Ли Шангфу съгласно закона за санкциите срещу , приет миналата година от Конгреса, който налага финансови санкции за всяко лице или фирма, които извършват значителни финансови транзакции с руски военни субекти, пише   The Hill. \r\n„EDD и  Шангфу са обвинени за закупуване на самолети Су-35 и оборудване за ракети С-400 от Русия в края на 2017 г. и началото на 2018 г.“, съобщава Държавният департамент. \r\n„Транзакциите са настъпили след влизането в сила на закона за санкциите привличат вниманието на американските наблюдатели заради високата стойност на включеното оборудване“,  съобщи служител на Държавния департамент. \r\nТова отбелязва първия път, когато администрацията на Тръмп е наложила санкции към неруски човек или субект за нарушаване на санкциите, целящи да накажат Кремъл. \r\nДържавния департамент заяви, че администрацията иска „да подчертае, че крайната цел на тези санкции е Русия“ и „няма за цел да подкопае военните способности на която и да е държава“. \r\nСъгласно санкциите EDD и Шангфу вече не могат да се занимават с финансовата система на САЩ, да придобиват лицензи за износ в САЩ и да имат достъп до чуждестранни борси под юрисдикцията на САЩ. EDD и Шангфу също са спрени да осъществяват достъп до някое от своите активи в юрисдикцията на САЩ, а на Шангфу вече е забранено да придобива виза за посещение в САЩ \r\n*** \r\nПрезидентът на Косово Хашим Тачи заяви, че ако Израел признае независимостта на Косово, то ще отвори посолство в Ерусалим, съобщи агенция Kosova press, пише  израелското електронно издание The Jerusalem Post . \r\nИзраел все още не е признал независимостта най-младата балканска държава, отбелязва изданието. Еврейската държава поддържа културни и търговски връзки с Прищина, но позицията за признаването се основава на  нежеланието на Израел да насърчава едностранни обявления на независимост. САЩ и 23 и от 28-те страни членки на ЕС вече са направили това, отбелязва Jpost. \r\n„Ако Косово бъде признато от Израел, ние ще отворим посолство в Ерусалим“, заяви Тачи пред албанска телевизия. Държавният глава добави, че във връзка с решението на американския президент Доналд Тръмп да премести посолството на САЩ в Ерусалим, Косово никога няма да тръгне против интересите на Америка. \r\n„Отношенията на Косово със САЩ са отлични. Срещнах се с президента Тръмп и неговото отношение към нас е същото, като на предишния президент. САЩ подкрепят бъдещето на Косово на сто процента“, добави той. \r\n*** \r\nКитай призова САЩ в петък да отмени санкциите, които наложи на китайска военна организация за това, че е купила изтребители и системи за ПВО от Русия, или ще „понесе последствията“, пише  турското електронно издание Daily Sabah . \r\nГоворителят на външното министерство Генг Шуанг заяви, че Пекин е представил протест на Вашингтон във връзка със санкциите, които предвиждат забрана за влизане в САЩ, блокиратна транзакциите през американската финансова система и блокират цялото имущество и дялове в недвижимо имущество, които се намират под юрисдикцията на САЩ, отбелязва изданието. \r\n„Китай е силно раздразнен от безотговорното действие на САЩ“, заяви Генг пред репортерите. „Ние категорично призоваваме САЩ веднага да поправят грешките и да отменят така наречените санкции. Иначе, те ще трябва да понесат послествията“, заяви Генг, без да дава повече детайли. \r\nМеждувременно, Москва предупреди Вашингтон, че „си играе с огъня“. \r\n„Ще бъде добре за тях да запомнят, че има такава концепция като глобална стабилност, която те безсмислено подкопават като повишават напрежението в руско-американските отношения“, заяви заместник-външния министър Сергей Рябков чрез съобщение. \r\n„Да си играеш с огъня е глупаво и може да стане опасно“, добави той. \r\n„Препоръчвам операторите на Вашингтон в санкционната машина поне малко да се запознаят с нашата история и да не я повтарят“, се казва още в съобщението. \r\n*** \r\nАдминистрацията на американския президент Доналд Тръмп няма да успее да обедини света около политиката си спрямо Иран. Държавният глава обаче не е на това мнение, в един от по-президентските си „туитове“ в петък сутринта (американско време), той звучеше тържествуващ, пише Том Роуган в материал за  вестник Washington Examiner , предаден без редакторска намеса. \r\n„Ще председателствам срещата на Съвета за сигурност на ООН за Иран следващата седмица!“ – написа Тръмп. \r\nАмериканският президент иска на тази среща да изкове консенсус за отрязването на достъпа на Иран до глобалната икономика. Но това няма да се случи. Като за начало, най-близките съюзници на Америка с интереси в Иран (британците, французите и германците) искат да избегнат излизането на Техеран от ядрената сделка. Независимо, че намаляват икономическото си присъствие в Иран, за да избегнат санкции от САЩ, те не подкрепят по-широката кампания за натиск на администрацията. Китай и Русия са още по-малко податливи на настояванията на САЩ. Всъщност, те далеч не отстъпват пред заплахата от американски санкции, а, напротив, всъщност увеличават инвестициите си в Иран. \r\nТака че къде остава САЩ? \r\nАми, сами с Израел. Но амбициите на администрацията на Тръмп не бива да бъдат подценявани. В края на краищата, президентът и държавният секретар Майк Помпео не просто натискат Иран да промени поведението си, те се опитват да предизвикат имплозия на режима. \r\nЗнаем това от исканията, които Тръмп постави към Иран, за да върне САЩ в ядреното споразумение. Защото тези искания са направени така, че да са неприемливи за Техеран и той не може да ги приеме при сегашната си политическа система. Още по-очевиден сигнал за амбициите на САЩ е това, което ще се случи през ноември, когато американските санкции ще обхванат иранския износ на петрол. \r\nДокато някои от големите вносители на нефт от Ислямската република, като Индия, намаляват покупките, тези санкции ще съсипят иранската икономика. Иран почти със сигурност ще отговори с някаква агресия. Бих подкрепил политика, която щеше да накара Иран да направи някои разумни концесии (като например, за иранската програма за балистични ракети и активността на революционната стража), но сегашната цел на Тръмп е прекалено голяма и носи голям риск за прекалено малка очаквана изгода (изобщо не е ясно, че падането на настоящия режим ще доведе на власт по-умерена политическа сила). \r\nНезависимо от това, ние не бива да се заблуждаваме за това. САЩ няма да получи международна подкрепа за смяна на режима.", "date": "2018.09.22", "title": "Преглед на основните теми в световния  печат (Агенция \"Фокус)"}
{"url": "http://www.focus-news.net/news/2018/09/22/2569954/viktor-orban-ne-nakazvayte-velikobritaniya-zaradi-brekzit.html", "text": "Министър-председателят на Унгария Виктор Орбан заяви, че ЕС не трябва „да наказва“ Великобритания, защото напуска, предава  Politico. \r\n„Не бих желал да наказваме британците само защото са решили да напуснат“, заяви Орбан. „Това е велика нация, затова трябва да постъпим честно и да имаме справедливо споразумение с тях“, допълни той. \r\nСпоред Орбан някои в ЕС искат да накажат Лондон за решението му, но „има и други, като Унгария, които не харесват подобен начин на работа и биха искали честен Брекзит“.  Виктор Турмаков", "date": "2018.09.22", "title": "Виктор Орбан: Не наказвайте Великобритания заради Брекзит"}
{"url": "http://www.focus-news.net/news/2018/09/22/2569955/tass-pri-minometen-obstrel-v-alepo-sa-postradali-petima-tsivilni.html", "text": "Най-малко петима цивилни са били ранени при минометен обстрел срещу сирийския град Алепо, предава  ТАСС,  позовавайки се на местни медии. \r\nЕдин от изстреляните от терористите снаряди се е взривил в жилищния квартал „Ел Хамдания“. Всички ранени са докарани в болницата, където им се оказва помощ.  \r\nМестните медии не уточняват коя от въоръжените групировки е нарушила примирието, установено в града. Огънят се води от югозападните предградия на Алепо, които се контролират от въоръжените части на опозицията.  Виктор Турмаков", "date": "2018.09.22", "title": "ТАСС: При минометен обстрел в Алепо са пострадали петима цивилни"}
{"url": "http://www.focus-news.net/news/2018/09/22/2569957/golyamoto-predpraznichno-patuvane-zapochna-obzor.html", "text": "Голямото пътуване започна. Хиляди автомобили напуснаха столицата и големите градове в края на работния ден преди поредицата от почивни дни около Деня на Независимостта. От МВР е създадена е организация за засилен контрол по пътищата във връзка със засиления трафик, като са осигурени допълнителни екипи по граничните пунктове с Гърция, Сърбия и Румъния  \r\nНабелязани са конкретни мерки и е създадена организация във връзка с всички прояви, свързани с честването на Деня на независимостта, чиито акцент ще е във Велико Търново. Ще бъдат изградени допълнителни контролно-пропускателни пунктове, на които ще се извършват проверки включително и с метал-детектори. В почивните дни ще бъде засилено полицейското присъствие, в градовете ще има допълнителни полицейски екипи, а в малките населени места ще бъдат включени екипи на жандармерията.  \r\nПрез следващите 3 почивни дни се очаква и засилен трафик по пътищата на страната и през граничните пунктове. Основно вниманието на пътните полицаи ще бъде насочено по направленията към ГКППтата с Гърция и пътната мрежа към Велико Търново. Тези, които ще пътуват в посока на Велико Търново, могат да се възползват от сайта на общинската администрация, където е публикувана временната организация на движението. Още днес в следобедните часове ще започнем насищане на пътната мрежа с екипи на „Пътна полиция“. За територията на останалата част от страната също са предвидени екипи, които да подпомагат движението. Призовават се пътуващите да подават своевременно сигнали в случаи на агресивно шофиране, за да могат полицейските екипи, които са в близост до мястото да реагират бързо спрямо тези водачи и да бъдат предприети съответните мерки по Закона за движение на пътищата.  \r\nОт 13.30 часа в петък на входно-изходните артерии на столицата бяха разположени екипи, които да осигуряват трафика извън и в София.  \r\nСъздадена е организация, така че на граничните пунктове да се осигури добро взаимодействие с останалите служби в граничния контрол.", "date": "2018.09.22", "title": "Голямото предпразнично пътуване започна (ОБЗОР)"}
{"url": "http://www.focus-news.net/news/2018/09/22/2569958/the-independent-spored-donald-tusk-bezkompromisnostta-na-tereza-mey-kara-es-da-vtvardi-pozitsiite-si-na-pregovorite-za-brekzit.html", "text": "Председателят на Европейския съвет Доналд Туск обвини британския министър-председател Тереза Мей за нейната неотстъпчивост при воденето на преговорите за Брекзит и заяви, че нейната позиция е безкомпромисна и призова лидерите на ЕС да втвърдят своите в отговор, пише   The Independent. \r\nТуск заяви, че британското правителство е знаело, че ЕС ще отхвърли предложенията на Тереза Мей „във всички подробности\" в продължение на седмици, защото двете страни са били в контакт. \r\n„Позицията на Великобритания, представена точно преди и по време на срещата в Залцбург, беше изненадващо тежка и всъщност безкомпромисна“, допълни той. \r\n„Отговорът на лидерите на ЕС-27 беше да потвърдим нашето доверие в главния преговарящ Мишел Барние и да повторим позицията си относно почтеността на единния пазар и ирландския защитен механизъм“, допълни той. \r\n„Аз съм убеден, че компромис, който е добър за всички, все още е възможен“, убеден е Туск.  Виктор Турмаков", "date": "2018.09.22", "title": "The Independent: Според Доналд Туск „безкомпромисността на Тереза Мей“ кара ЕС да „втвърди позициите си на преговорите за Брекзит“"}
{"url": "http://www.focus-news.net/news/2018/09/22/2569956/interfaks-prezidentat-na-frantsiya-se-izkaza-v-polza-na-vazstanovyavaneto-na-dialoga-mezhdu-palestina-i-izrael.html", "text": "Президентът на Франция Еманюел Макрон проведе преговори с президента на Палестинската автономия Махмуд Абас, по време на който се изказа в полза на възобновяването на диалога между палестинците и Израел, предава  Интерфакс. \r\n„Президентът напомни за пълната привързаност на Франция за възобновяването на диалога между палестинците и израелтяните“, пише в официално заявление на Елисейския дворец. \r\nВ него се посочва, че Макрон е уверил Аббас в стремежа на Париж да предприеме активни дипломатически усилия, за да подобри тази ситуация. \r\nТой отново отбеляза, че единственият приемлив вариант за Франция е съвместното съществуване между двете държави. \r\nОсвен това Макрон е заявил, че е привързан и към сигурността на Израел.   Виктор Турмаков", "date": "2018.09.22", "title": "Интерфакс: Президентът на Франция се изказа в полза на възстановяването на диалога между Палестина и Израел"}
{"url": "http://www.focus-news.net/news/2018/09/22/2569959/protothema-aleksis-tsipras-i-redzhep-tayip-erdogan-shte-se-sreshtnat-v-nyu-york.html", "text": "Гръцкият министър-председател Алексис Ципрас и турският президент Реджеп Тайип Ердоган ще се срещнат в Ню Йорк на 27 септември в Ню Йорк по време на Общото събрание на ООН и ще обсъдят двустранните въпроси, предава   Protothema. \r\nДвамата ще се фокусират върху въпросите от двустранен интерес, включително проблема на Кипър, енергийните изночници в източната част на Средиземно море и ситуацията в Егейско море. Това ще е втората среща между двамата за последните три месеца, след като се срещнаха в Брюксел на срещата на високо равнище на НАТО.  Виктор Турмаков", "date": "2018.09.22", "title": "Protothema: Алексис Ципрас и Реджеп Тайип Ердоган ще се срещнат в Ню Йорк"}
{"url": "http://www.focus-news.net/news/2018/09/22/2569960/peter-siyarto-es-tryabva-da-vodi-dialog-za-sanktsiite-sreshtu-rusiya-a-ne-da-gi-prodalzhava-avtomatichno.html", "text": "Унгарският външен министър Петер Сиярто заяви, че страните от ЕС трябва да водят дискусии по въпроса за продължаването или отмяната на антируските санкции, а не да ги продължава „автоматично“, предава  ТАСС. \r\n„Ние ясно заявихме, че са необходими диалог и честна дискусия за това дали тези санкции са постигнали целта си или не. Нека да разгледаме дали те са помогнали на икономиките на ЕС, как са повлияли на руската икономика, дали са помогнали за изпълняването на Минските споразумения и така нататък“, заяви Сиярто. \r\n„Днешното правителство на Италия, изглежда, че се придържа към тази позиция – не трябва да са автоматично продължавани, трябва да се проведе обсъждане. Тя е силна държава – за по-малката държава от ЕС ще бъде значително по-лесно да представи тази позиция заедно с по-силната“, допълни той.  Виктор Турмаков", "date": "2018.09.22", "title": "Петер Сиярто: ЕС трябва да води диалог за санкциите срещу Русия, а не да ги продължава автоматично"}
{"url": "http://www.focus-news.net/news/2018/09/22/2569962/the-guardian-spored-naydzhal-farazh-partiyata-na-nezavisimostta-na-velikobritaniya-shte-bade-marginalizirana-pri-tvarde-ryazak-desen-zavoy.html", "text": "Според бившия председател на британската „Партия на независимостта“ Найджъл Фараж, тя ще бъде „напълно маргинализирана“, ако продължи в настоящата си крайнодясна насока, пише   The Guardian. \r\nФараж разкритикува настоящия лидер Герарт Батът, заявявайки, че е „по-малко от доволен от посоката, в която е поел“. „Това обезценява много от нашите постижения“, допълни той. \r\nСпоред него „Партията на независимостта“ е в опасност и ако не промени насоката си „рискува бърза, пълна и необратима маргинализация“.  Виктор Турмаков", "date": "2018.09.22", "title": "The Guardian: Според Найджъл Фараж „Партията на независимостта“ на Великобритания ще бъде маргинализирана при твърде рязък десен завой"}
{"url": "http://www.focus-news.net/news/2018/09/22/2569964/mayk-pompeo-sasht-podgotvyat-deystviya-v-blizkite-dni-sreshtu-venetsuela.html", "text": "САЩ подготвят „серия от мерки“ в близките дни, за да увеличат натиска срещу правителството на Венецуела. Това бе заявено от държавния секретар на САЩ Майк Помпео, предава   Reuters. \r\n„В близките дни ще видите серия от действия, които ще продължат да засилват натиска срещу венецуелското ръководство, което работи пряко срещу интересите на народа“, заяви Помпео. „Ние имаме намерение да дадем думата на веценуелския народ“,  допълни той. \r\nПомпео не разкри допълнителни детайли какви именно ще се планираните действия. \r\nМинистерството на информацията на Венецуела не е излизало с коментар.  Виктор Турмаков", "date": "2018.09.22", "title": "Майк Помпео: САЩ подготвят действия в близките дни срещу Венецуела"}
{"url": "http://www.focus-news.net/news/2018/09/22/2569961/reuters-predsedatelyat-na-rumanskata-upravlyavashta-partiya-be-preizbran-na-posta-si.html", "text": "Председателят на управляващата Социалдемократическа партия на Румъния Ливиу Драгня бе преизбан на поста си, побеждавайки недоволните, които смятат, че криминалното му досие премахва легитимностат му, предава    Reuters. \r\nПрисъдата му за изборни измами, довела до условна присъда, не му позволява да стане министър-председател. Той е разследван за това, че се е опитал да формира криминална група, която да тегли средства от държавни проекти. \r\nНо той излезе победител от продължилото осем часа партийно заседание, на което спечели мнозинство срещу критиците си. \r\nДрагня доведе партията до победа на парламентарните избори през декември 2016 г., но оттогава опитите ѝ да отслаби съдебната система доминират в обществения дневен ред. \r\nЗаместник министър-председателят Пол Станеску, кметът на Букурещ Габриела Фиреа и депутатът Адриан Тутуану - всички заместник-председатели на партията - призоваха за оставката му, заявявайки, че ръководството му е наранило популярността на партията. \r\nНо Драгнена обеща да продължи да се бори срещу това, което нарича „паралелна държава“ на прокурори и тайни служби, които искат да свалят партията чрез корупционни процеси. \r\n„Докато остана президент на партията, ще направя всичко, което мога, за да сваля тази зловеща система, която разрушава живота“, убеден е той.  Виктор Турмаков", "date": "2018.09.22", "title": "Reuters: Председателят на румънската управляваща партия бе преизбран на поста си"}
{"url": "http://www.focus-news.net/news/2018/09/22/2569953/mohamad-dzhavad-zarif-prezidentskata-administratsiya-na-donald-tramp-destabilizira-globalniya-mir.html", "text": "Външният министър на Иран Мохамад Джавад Зариф заяви, че президентът на САЩ Доналд Тръмп е заплаха за сигурността в Близкия изток и в глобален мащаб, предава   Reuters. \r\n„Истина е, че има реална заплаха за региона и за международния мир и сигурност. Заплатата е администрацията на Тръмп и нейното чувство, че има право да дестабилизира света заедно с техните съучастници в региона“, заяви Зариф. САЩ трябва да започнат да се държат като нормална държава“, допълни той. \r\nМеждувременно източници от МВнР на Иран опровергаха думите на държавния секретар на САЩ Майк Помпео, заявил, че представители на Техеран са молили за провеждане на среща с Тръмп.  Виктор Турмаков", "date": "2018.09.22", "title": "Мохамад Джавад Зариф: Президентската администрация на Доналд Тръмп дестабилизира глобалния мир"}
{"url": "http://www.focus-news.net/news/2018/09/22/2569963/inerkom-balgariya-pravi-vtori-opit-da-kupi-aktivite-na-chez-obzor.html", "text": "Два месеца, след като Комисията за защита на конкуренцията (КЗК) забрани на „Инерком България“ да купи активите на ЧЕЗ, дружеството прави втори опит за осъществяване на сделката. Причина за провала първия път се оказаха шест фотоволтаични централи, които групата на „Инерком“ притежава, тъй като според Комисията след с осъществяването на планираната сделка групата на „Инерком“ ще има съществено предимство пред останалите производители на електрическа енергия от фотоволтаични централи. На 30 юли „Инерком“ обжалва решението на КЗК във Върховния административен съд, а делото беше насрочено за догодина. В петък (21 септември) от дружеството съобщиха, че в в групата на „Инерком“ е извършено преструктуриране, в резултат на което въпросните фотоволтаични централи вече не са част от портфолиото ѝ и по този начин са отстранени всички предпоставки и изразени опасения от Комисията за защита на конкуренцията по предстоящата концентрация.  \r\nОт дружеството се надяват на бързо решение от страна на КЗК след отстраняването на установените от Комисията предпоставки за създаване на концентрация като посочват, че планираната сделка ще бъде осъществена въз основа на договора за покупка на акции, сключен на 23 февруари 2018 г. между „ЧЕЗ“ а.с. и „ЧЕЗ Бългериън Инвестмънтс“ БиВи от една страна и „Инерком България“ ЕАД от друга.", "date": "2018.09.22", "title": "„Инерком България“ прави втори опит да купи активите на ЧЕЗ (ОБЗОР)"}
{"url": "http://www.focus-news.net/news/2018/09/22/2569966/regnum-sergey-lavrov-e-nagraden-s-orden-na-republika-srabska.html", "text": "Външният министър на Русия Сергей Лавров е награден с Ордена на Република Сръбска, връчен му от президента на влизащата в състава на Босна и Херцеговина република Милорад Додик, предава   Regnum. \r\nЦеремонията се състоя на 21 септември в хода на посещението на Лавров в Босна и Херцеговина. Наградата е връчена за „изключителните заслуги по развитието и укрепването на съзнанието на сръбския народ в борбата за свобода и независимост“.   Виктор Турмаков", "date": "2018.09.22", "title": "Regnum: Сергей Лавров е награден с орден на Република Сръбска"}
{"url": "http://www.focus-news.net/news/2018/09/22/2570269/dvama-ot-zadarzhanite-za-grabezha-ot-rozhenskiya-manastir-ostavat-v-aresta-obzor.html", "text": "Пловдивският районен съд остави в ареста двама от задържаните за обира на Роженския манастир. Това са 44-годишният адвокат Стефан Матеев и 21-годишният Юксел Митев  който работи в Кипър и за него има предпоставка, че може да се укрие. Другите двама обвиняеми са непълнолетни, на 16 и 17 г., и са с мярка под надзор на инспектор от детска педагогическа стая. Съдът счете, че адвокатът Съдът счете, че е налице обосновано подозрение, че четиримата са извършили грабежа в Роженския манастир на 18 септември, като се позова на  показанията на разпитаните до момента свидетели, записите от охранителните камери на манастира, протоколите за оглед и разпознаване на лица. Освен това при претърсване в дома на Матеев е открит газов пистолет, който е преработен за стрелба с бойни патрони. \r\nСпоред съда ръководител на групата е бил именно адвокатът. Решението на съда подлежи на протест и обжалване пред Окръжен съд – Пловдив, като в този случай делото ще се гледа на 27 септември 2018 г. от 15.30 часа. Върховният касационен съд определи делата и мерките на задържаните за нападението в Роженския манастир да се гледат от Районен съд – Пловдив, след като всички съдии в Сандански си направиха самоотвод по делото заради познанство с един от задържаните – адвоката Стефан Матеев. Агенция „Фокус“ припомня : Около 21.00 часа на 18 септември маскирани лица извършиха грабеж в Роженския манастир „Рождество Богородично“. Нападателите са завързали свещеника и отнесли със себе си налични пари и телефон. Откраднали са и 11 охранителни камери от общо 20 поставени в светата обител. Нападателите са носили помощни средства за разбиване на стена. Отецът е без физически наранявания, а след като мъжете са си тръгнали се е освободил сам и подал сигнал до органите на реда. При направения оглед на място от Главна дирекция „Инспекторат за опазване на културното наследство“ е установено, че при посегателство в манастира умишлено е повредена на културна ценност - частично е избит прозоречен отвор при абсидното стенно пространство на храма. Прозорецът е зазидан още през втората половина на 19 век и вътрешната страна на абсидното пространство е била изписана, като е запазена в сравнително добро състояние и до днес. Поради голямата дебелина на стената на храма, вандалите не са достигнали вътрешната страна на зида и не са засегнали мазилката и изключително ценния живописен слой.", "date": "2018.09.22", "title": "Двама от задържаните за грабежа от Роженския манастир остават в ареста (ОБЗОР)"}
{"url": "http://www.focus-news.net/news/2018/09/22/2569965/ria-novosti-v-kipar-mogat-da-vavedat-danak-za-davane-na-zhilishte-pod-naem-na-turisti.html", "text": "Властите на Кипър ще контролират бизнеса за краткотрайно даване под наем на жилищата чрез онлайн площадки, предава  РИА Новости. \r\nСъответният законопроект е вече подготвен от местните депутати и ще бъде разгледан следващата седмица в парламента. \r\nВ документа подробно е описан план за облагане с данъци на 40 хил. жилищни обекта, които в момента са поместени в мрежата. \r\nТака собствениците на квартири и домове, които се дават под краткосрочен наем, трябва да получат лиценз и да плащат ДДС, ако сумата на дохода от отдаването превишава 15600 евро годишно.   Виктор Турмаков", "date": "2018.09.22", "title": "РИА Новости: В Кипър могат да въведат данък за даване на жилище под наем на туристи"}
{"url": "http://www.focus-news.net/news/2018/09/22/2569967/3-ot-deputatite-otkliknaha-na-pokanata-na-maykite-na-detsa-s-uvrezhdaniya-za-sreshta-pred-narodnoto-sabranie-obzor.html", "text": "Седем народни представители от ПГ на „БСП за България“ и ДПС, сред които председателят на парламентарната социална комисия и депутат от ДПС Хасан Адемов, и омбудсманът Мая Манолова посетиха палатковия лагер на протестиращите майки, за да разговарят с тях. \r\nСъбитието на протестиращите, което се проведе ден преди националния празник 22 септември – Денят на независимостта, беше под надслов „Зависимата независимост“. Майките разказаха на депутатите с какви трудности се сблъскат и поискаха реформи, с които те и техните деца да станат пълноценни граждани на обществото. \r\nЛидерът на БСП Корнелия Нинова обясни, че законите, които касаят хората с увреждания и предстои да бъдат приети, трябва да вървят с предвидено финансиране за догодина. „Затова моля да обединим усилията си пред управляващите и да побързаме. Защото ако приемем закони, за които не е предвиден финансов ресурс за догодина, ще е просто имитация на работа“, заяви Нинова. \r\nОмбудсманът Мая Манолова, която подкрепя протеста на майките на деца с увреждания от първия ден, посочи, че благодарение на него, българското общество е узряло за реформата и сега е време и институциите да я направят. „Всички ние дължим на тази уязвима група помощ, подкрепа и солидарност. Защото те имат точно същите права, каквито и ние“, коментира Манолова. \r\nОт своя страна, председателят на социалната комисия Хасан Адемов обясни, че ще бъде направено всичко възможно законите, които касаят хората с увреждания, да бъдат приети с бюджетно финансиране за 2019 г. „В Народното събрание вече е внесен Законът за личната помощ. А на 26 септември приключва срокът за публично обсъждане за Закона за хората с увреждания и в момента, в който този закон влезе в Народното събрание, още същия ден ще обявя дневния ред с двете точки. Едната точка ще бъде Закон за хората с увреждания, а другата – Закон за личната помощ. До 15 октомври ще бъде готов и Законът за социалните услуги. И ще се опитаме да ги придвижим максимално бързо. Уточнени са и финансовите параметри в началото на следващата година“, заяви Адемов. Той изказа благодарност на майките, на омбудсмана и на работните екипи от министерството. „Всички трябва да си посипем главата с пепел и да кажем, че сме отговорни за сегашната ситуация на хората с увреждания“, каза още Адемов. \r\nЦветилена СИМЕОНОВА", "date": "2018.09.22", "title": "3% от депутатите откликнаха на поканата на майките на деца с увреждания за среща пред Народното събрание (ОБЗОР)"}
{"url": "http://www.focus-news.net/news/2018/09/22/2569970/regnum-frenskiyat-vanshen-ministar-posochi-rolyata-na-rusiya-v-razreshavaneto-na-konflikta-v-blizkiya-iztok.html", "text": "Френският външен министър Жан-Ив льо Дриан заяви, че Русия е важен фактор за разрешаването на ситуацията в Близкия изток, както и нейните взаимоотношения по въпроса с Франция, предава   Regnum. \r\n„Трудно е да накараме Иран и САЩ да седнат на преговори, Франция и Русия осигуряват тази връзка“, заяви Льо Дриан.  \r\nФренският дипломат поясни, че кризата в Сирийската провинция Идлиб е показала и важността на ролята на Париж в разрешаването на конфликта в Сирия.  Виктор Турмаков", "date": "2018.09.22", "title": "Regnum: Френският външен министър посочи ролята на Русия в разрешаването на конфликта в Близкия изток"}
{"url": "http://www.focus-news.net/news/2018/09/22/2569971/afp-v-meksiko-e-ubit-devetiyat-zhurnalist-ot-nachaloto-na-godinata.html", "text": "Нападатели са простреляли смъртоносно мексикански журналист на излизане от дома му в южния щат Чиапас. Това е най-малко деветият репортер убит в страната от началото на годината, предава   AFP. \r\nМарио Гомес, репортер във вестник „Ел Хералдо де Чиапас“ е последната жертва на вълната насилие срещу пресата в Мексико, една от най-смъртоносните страни на света за журналистите. \r\n„Той наскоро се обърна към съда, след като получаваше заплахи“, съобщи негов колега при условие за запазване на анонимността.  Виктор Турмаков", "date": "2018.09.22", "title": "AFP: В Мексико е убит деветият журналист от началото на годината"}
{"url": "http://www.focus-news.net/news/2018/09/22/2569972/the-wall-street-journal-shtetite-na-uragana-florans-v-sasht-dostigat-50-miliarda-dolar.html", "text": "Икономическите щети върху американските щати Северна и Южна Каролина, понесени от урагана „Флорънс“ са в размер между 38 и 50 милиарда долара според оценките на аналитическата агенция „Муудис“, предава   The Wall Street Journal. \r\nСтава дума за щетите върху недвижимото имущество и различните транспортни средства. При изчисляването се вземат предвид и пропуснатите възможности за бизнеса.  \r\nАко щетите от стихията са 50 милиарда долара, то „Флорънс“ заема седмо място в списъка с най-разрушителните урагани в историята на САЩ.  Виктор Турмаков", "date": "2018.09.22", "title": "The Wall Street Journal: Щетите на урагана „Флорънс“ в САЩ достигат 50 милиарда долар"}
{"url": "http://www.focus-news.net/news/2018/09/22/2569968/usa-today-v-sasht-sa-arestuvali-turist-opital-se-da-izpolzva-geyzer-kato-pisoar.html", "text": "Горските в Йелоустоунския национален парк на САЩ са арестували мъж, който е уринирал в гейзер, предава   USA Today. \r\nТуристът е приближил гейзера „Олд Фейтфул“. Сътрудниците на парка се опитват да му кажат, че това е опасно. Но мъжът си сваля панталоните и уринира в гейзера. След това ляга на земята и една след няколко минути се отдалечава на безопасно място. \r\nВ последствие рейнджърите го арестуват.  \r\nИзданието уточнява, че за последните 100 години десетки души са загинали или пострадали заради това, че са игнорирали правилата и са приближавали твърде много изворите с вряла вода.  Виктор Турмаков", "date": "2018.09.22", "title": "USA Today: В САЩ са арестували турист, опитал се да използва гейзер като писоар"}
{"url": "http://www.focus-news.net/news/2018/09/22/2569974/reuters-meksiko-shte-se-opita-da-sklyuchi-targovsko-sporazumenie-s-kanada-ako-pregovorite-za-nafta-se-provalyat.html", "text": "Новоизбраният президент на Мексико Андрес Манюел Лопес Обрадор заяви, че новото правителство ще се опита да сключи двустранно споразумение с Канада, ако реформирането на НАФТА се провали, предава   Reuters. \r\n„Бихме желали правителствата на САЩ и на Канада да сключат споразумение, което да е тристранно, както се предвижда по начало“, заяви Обрадор. \r\n„Но в случай, че не се стигне до споразумение, ще искаме да поддържаме двустранно споразумение с Канада“, допълни.   Виктор Турмаков", "date": "2018.09.22", "title": "Reuters: Мексико ще се опита да сключи търговско споразумение с Канада, ако преговорите за НАФТА се провалят"}
{"url": "http://www.focus-news.net/news/2018/09/22/2569969/the-daily-telegraph-britanskite-ministri-iskat-ot-tereza-mey-podgotovkata-za-nov-plan-po-brekzit.html", "text": "Членовете на британското правителство искат от министър-председателя Тереза Мей да изготви нов план за изграждане на отношенията с ЕС след Брекзит на мястото от предложенията, съгласувани на 6 юли на заседание на правителството в нейната извънградска резиденция „Чекърс“, предава   The Daily Telegraph. \r\nСпоред изданието, от министър-председателя се иска да изготви \"План Б\", като алтернатива на предложения „Чекърс“, според който страната ще остане обвързана с правилата на ЕС за по-голяма зона за свободна търговия. Очаква се исканията да бъдат издигнати в понеделник на среща, на която на Мей ще се упражни натиск да промени екипа на ключовите си съветници. \r\nАко Май не спази това искане и не изостави идеите си, тя може да се изправи пред демонстративно отклонение от среща на някои членове на кабинета в знак на протест срещу правителствената политика за внедряване на Брекзит.  \r\nСлед като се завърна в Обединеното кралство след приключването на извънредната среща на върха в Залцбург, Мей  направи изявление в петък, в което заяви, че преговорите между Лондон и Брюксел са в задънена улица. Тя също предупреди, че няма да има преразглеждане на резултатите от референдума от 2016 г.  Виктор Турмаков", "date": "2018.09.22", "title": "The Daily Telegraph: Британските министри искат от Тереза Мей подготовката за нов план по Брекзит"}
{"url": "http://www.focus-news.net/news/2018/09/22/2569973/london-evening-standard-britanskata-lira-se-srina-sled-rechta-na-tereza-mey-za-brekzit.html", "text": "Цената на лирата се срина след като Тереза Мей предупреди, че Великобритания трябва да се готви за Брекзит без споразумение, предава   London Evening Standard. \r\nМинистър-председателят изнесе реч след участието си на срещата на ЕС на високо равнище в Залцбург, заявявайки, че Великобритания трябва да се подготви за „Брекзит без споразумение“.  \r\nЛирата се срина с 1,3% след речта а Мей спряво долара  и с 1,31% спрямо еврото. Това е най-голямото падане на стойността на лирата от ноември месец миналата година. \r\n„Не можем да приемем нищо, което не уважава резултата от референдума, както и нищо, което не е в интерес на народа“, заяви Мей.  Виктор Турмаков", "date": "2018.09.22", "title": "London Evening Standard: Британската лира се срина след речта на Тереза Мей за Брекзит"}
{"url": "http://www.focus-news.net/news/2018/09/22/2569980/sport-levski-pobedi-vitosha-bistritsa-s-41-v-mach-ot-parva-liga.html", "text": "Левски победи като домакин Витоша Бистрица с 4:1 в двубой от 9-ия кръг на Първа лига.  \r\nВ другия мач от кръга Етър и Берое завършиха наравно 1:1. \r\nПо този начин Левски се върна на първото място в Първа лига поне до събота и е с актив от 22 точки. Три по-малко има вторият ЦСКА, който на 22-и септември гостува на Ботев Враца от 20:00 часа.  Виктор Турмаков", "date": "2018.09.22", "title": "Спорт: Левски победи Витоша Бистрица с 4:1 в мач от Първа лига"}
{"url": "http://www.focus-news.net/news/2018/09/22/2569979/premierat-razporedi-otstranyavane-na-darzhavnite-sluzhiteli-i-ekspertite-spomenati-v-zhurnalistichesko-razsledvane-za-izmami-s-evrosredstva-dokato-tekat-proverkite-po-sluchaya-obzor.html", "text": "Премиерът Бойко Борисов разпореди отстраняване на държавните служители и експертите, споменати в журналистическо разследване за измами с усвояване на евросредства, докато текат проверките. На 14 септември по повод публикация в сайта „Биволь“ – „ДжиПи Гейт“: Гранд корупция с еврофондове и обществени поръчки през консултантски фирми“, беше изпратен сигнал от вицепремиера Томислав Дончев до главния прокурор, МВР и Комисията за противодействие на корупцията и отнемане на незаконно придобитото имущество (КПКОНПИ), с копие до изпълнителния директор на Изпълнителна агенция „Одит на средствата от ЕС”. В следствие на това Софийска градска прокуратура възложи на Държавна агенция „Национална сигурност“ (ДАНС) извършването на проверка по случая. \r\nПредмет на проверка са всички процедури по обществени поръчки и усвояване на средства от фондове на ЕС, описани в публикацията, както и участието в тях на посочените физически лица и търговци. Проверката на процедурите, свързани с отделните проекти и тяхното финансиране, ще обхване и действията на държавни органи и длъжностни лица. На ДАНС са възложени конкретни действия, свързани с изискване на документи, снемане на обяснения и проверка на посочените факти.  \r\nВъв връзка с работата по случая на 14 септември адвокат и двама журналисти – българин и румънец, бяха временно задържани в РПУ - Радомир. Това се случи по време на журналистическо разследване, което съвпада с оперативно-издирвателни мероприятия от ГДБОП и Областна дирекция – Перник в района, където според подадения сигнал са се унищожавали материали, свързани с обществени поръчки. \r\nОще същия ден омбудсманът Мая Манолова коментира, че задържането на двамата журналисти нарушава човешките права. Манолова проведе разговор със старши комисар Димитър Попов, директор на Областна дирекция на МВР – Перник, който я информира, че двамата задържани от полицията в Радомир са били освободени няколко часа по-късно. Омбудсманът изиска пълна информация и публичност по случая, адекватни действия и търсене на дисциплинарна отговорност, ако бъде установено превишаване на правомощията от страна на служителите на МВР. Според Манолова липсата на информация остава впечатление в обществото, че е направен опит за възпрепятстване на журналистическо разследване.  \r\nСДС също настоя за прозрачност по случая от страна на отговорните институции. В позиция на партията по случая се посочва, че в държава - член на Европейския съюз, задържането и репресиите срещу журналисти, които търсят истината и правят своите разследвания, е опасно посегателство не просто срещу свободата на словото, а срещу устоите на демокрацията. „Този арест поставя под сериозно съмнение постиженията на демократична България и е срамно петно върху образа й на европейска и НАТО-вска държава“, заявяват от СДС. \r\nОт своя страна, младежи от МО в БСП – София, заедно с председателя на НС на БСП Корнелия Нинова и народни представители от ПГ на „БСП за България” също призоваха за истина и свобода на медиите. „Искаме да говорим свободно, не искаме диктатура. Хора, не се страхувайте, ние не се страхуваме”, призоваха социалистите. \r\nЦветилена СИМЕОНОВА", "date": "2018.09.22", "title": "Премиерът разпореди отстраняване на държавните служители и експертите, споменати в журналистическо разследване за измами с евросредства, докато текат проверките по случая (ОБЗОР)"}
{"url": "http://www.focus-news.net/news/2018/09/22/2569977/szo-poveche-ot-tri-miliona-dushi-sa-zaginali-po-sveta-prez-2016-g-zaradi-alkohola.html", "text": "Световната здравна организация съобщи, че прекомерната консумация на алкохол е убила повече от три милиона души по света през 2016 г., предава  ABC News. \r\nСпоред СЗО около 237 милиона мъже и 46 милиона жени се сблъскват с проблеми с алкохола, като повечето са в Европа и Америка. Европа има най-високата консумация на глава от населението, макар и да се отбелязва спад от около 10% за последните 10 години. \r\nОколо трета от свързаните с алкохол смъртни случаи са в резултат  от наранявания, включващи и автомобилни катастрофи, около 20% са свързани с храносмилателни или сърдечни проблеми.   Виктор Турмаков", "date": "2018.09.22", "title": "СЗО: Повече от три милиона души са загинали по света през 2016 г. заради алкохола"}
{"url": "http://www.focus-news.net/news/2018/09/22/2569981/pregled-na-mezhdunarodnite-novini-do-6-chasa-agentsiya-fokus.html", "text": "Русия не агитира за единия или другия вариант при гласуването на предстоящия в Македония референдум за името, заяви министърът на външните работи на Русия Сергей Лавров. \r\n„В момента ситуацията в Македония е нееднозначна, след подписването на Преспанското споразумение (Договора за името между Атина и Скопие), което се подлага на съмнение от много македонски политически сили. Предстои референдум. Призовавам ви да погледнете в медиите, социалните мрежи и интернет какво говори Русия по този повод – ние не казваме нищо, което би могло да се изтълкува като агитация за гласуване по единия или другия начин“, заяви Лавров на пресконференция с президента на Република Сръбска Милорад Додик, в отговор на въпрос дали има „влияние“ на Русия на Балканите. \r\nРуският външен министър също призова да се обърне внимание на количеството „западни посетители“, които са били на визита в Македония през този месец. „Това са ръководителите на много водещи европейски страни, представители на ръководството на САЩ“, констатира той. \r\nПо думите на Лавров, западните представители в публичните си изявления в Скопие не се притесняват да агитират за гласуване на референдума в полза на Договора за името. \r\n„Ако това не е намеса във вътрешните работи, тогава даже незнам какво може да бъде наречено намеса“, отбеляза министърът. \r\n*** Дейтъснкия мирен договор деградира заради постоянните намеси отвън. Такова мнение изрази в петък президентът на република Сръбска (сръбската част на БиХ) Милорад Додик по време на тържествена церемония по откриването на паметна мемориална дъска на руско-сръбски храм заедно с външния министър на Русия Сергей Лавров. \r\n„Многобройните намеси, осъществени от различни високопоставени представители през последните 20 години, доведоха до деградация на Дейтънския договор и отнеха нашите права и задължения. Република Сръбска 20 години упорито се бори за своя статут, предвиден в мирното споразумение. Нивото на цинизма, с което се осъществяваше това, привлече вниманието на Русия. Вие упорито, като страна защитаваща международното право, посочвахте нарушенията и искам да ви благодаря за това“, цитира думите на Додик националната телевизия на републиката. \r\nЛидерът на босненските сърби също благодари на Русия за това, че нейният представител при ООН на всяко заседание, посветено на Босна и Херцеговина, защитава правата на сръбския народ. \r\nДейтънския мирен договор (Общо рамково споразумение за мир в Босна и Херцеговина (БиХ)) е договор за примирие, разделяне на враждуващите страни и обособяване на територия, с който бе сложен край на гражданската война в БиХ (1992 – 1995). Съгласуван е на 21 ноември 1995 година във военната база на САЩ в Дейтън (щата Охайо) и е подписан на 14 декември 1995 година в Париж от лидера на бошняците Алия Изетбегович, президента на Сърбия Слободан Милошевич и президента на Хърватия Франьо Туджман. Той има 11 приложения. Най-важните от тях се отнасят до държавното устройство на БиХ, прилагането на мирното споразумение, както и военни аспекти за разрешаване на етническия конфликт. \r\n*** Държавният секретар на САЩ Майк Помпео в петък осъди „ужасните издевателства“ над мюсюлманите уйгури, които са задържани в китайски лагери за превъзпитание. \r\n„Стотици хиляди, може би, милиони уйгури, са държани против волята си в т.нар. лагери за превъзпитание, където са принудени да търпят жестока политическа индоктринация и дръги ужасни издевателства“, заяви Помпео в рамките на реч за религиозната свобода по света. \r\n***   Гръцкият министър-председател Алексис Ципрас и турският президент Реджеп Тайип Ердоган ще се срещнат в Ню Йорк на 27 септември в Ню Йорк по време на Общото събрание на ООН и ще обсъдят двустранните въпроси. \r\nДвамата ще се фокусират върху въпросите от двустранен интерес, включително проблема на Кипър, енергийните изночници в източната част на Средиземно море и ситуацията в Егейско море. Това ще е втората среща между двамата за последните три месеца, след като се срещнаха в Брюксел на срещата на високо равнище на НАТО. \r\n***  Икономическите щети върху американските щати Северна и Южна Каролина, понесени от урагана „Флорънс“ са в размер между 38 и 50 милиарда долара според оценките на аналитическата агенция „Муудис“. \r\nСтава дума за щетите върху недвижимото имущество и различните транспортни средства. При изчисляването се вземат предвид и пропуснатите възможности за бизнеса.  \r\nАко щетите от стихията са 50 милиарда долара, то „Флорънс“ заема седмо място в списъка с най-разрушителните урагани в историята на САЩ.", "date": "2018.09.22", "title": "Преглед на международните новини до 6 часа /Агенция “Фокус”/"}
{"url": "http://www.focus-news.net/news/2018/09/22/2569978/euobserver-shvedskite-demokrati-sa-spechelili-na-poslednite-izbori-poveche-mesta-v-obshtinskite-saveti-otkolkoto-mogat-da-zapalnyat.html", "text": "Най-малко 22 места в 17 градски съвета в Швеция ще останат пазни след изборите на 9 септември, предава   EUObserver. \r\nПразните места принадлежат на партия „Шведските демократи“, които са спечелили повече места, отколкото имат кандидати. \r\nМинистър-председателят на Швеция Стефан Льовфен все още се надява да формира правителство в страната с малки партии или „Голяма коалиция“ германски тип заедно с десницата.   Виктор Турмаков", "date": "2018.09.22", "title": "EUObserver: „Шведските демократи“ са спечелили на последните избори повече места в общинските съвети, отколкото могат да запълнят"}
{"url": "http://www.focus-news.net/news/2018/09/22/2569975/dobrich-i-tutrakan-byaha-obyaveni-za-gradove-na-balgarskata-boyna-slava-obzor.html", "text": "Добрич и Тутракан бяха обявени за градове на Българската бойна слава. Предложението беше прието от парламента с пълното единодушие на всички 130 депутати, които присъстваха в пленарната зала. Начало на инициативата дават общинските съвети на Добрич и Тутракан още през 2017 г. В последствие тя е подкрепена и от вицепремиера и министър на отбраната Красимир Каракачанов, в качеството му на ръководител на Националния комитет за отбелязване на 100 години от Първата световна война и участието на България в нея, от президента Румен Радев, от председателя на Народното събрание Цвета Караянчева, както и от народни представители, граждани, различни институции и неправителствени организации.  \r\nПроекторешението беше внесено в Народното събрание от депутатите от ГЕРБ Пламен Манушев, Цвета Караянчева, Константин Попов, Христо Гаджев, Алтимир Адамов, Александър Сабанов и Даниела Димитрова. В мотивите си те заявиха, че Тутраканската и Добричката епопея от септември 1916 г. са едни от най-светлите примери за героизма и саможертвата на българския войник. Според тях чрез обявяването на Добрич и Тутракан за градове на Българската бойна слава ще се отдаде дължимата почит на загиналите и ще се удовлетвори желанието на гражданите да се върне паметта на българите за тези славни събития. \r\nВицеадмирал Пламен Манушев обясни от трибуната на Народното събрание, че идеята се е родила още преди две години, когато се навършиха 100 години от Добричката и Тутраканската епопея. „Това е битка, при която патриотизмът и българският дух побеждават. Там войникът отива или за да победи, или за да умре. Затова сме длъжни да почетем българските мъже, загинали при тази славна битка. Това е невероятен героизъм и нашето решение ще направи така, че паметта на тези хора да бъде почетена“, коментира вицеадмирал Манушев. По думите му тогава загиват над 3000 души от различни вероизповедания, народности и религии, които са погребани един до друг. „Тогава българинът е осъзнал, че убитият войник не му е вече враг“, каза той. Манушев посочи още, че това решение няма да има финансови и административни последици. \r\nИдеята за обявяването на Добрич и Тутракан за градове на Българската бойна слава беше приветствана и от народните представители от БСП. Те обаче изразиха мнение, че има и други български градове, които заслужават това признание. „Наистина трябва да бъдем единни за такива неща. Но трябва да припомня, че гробовете на двама герои, загинали в Тутраканската и Добричката епопея, тънат в разруха на Софийските гробища“, коментира депутатът от БСП Славчо Велков. А народният представител от левицата Таско Ерменков посочи, че не бива да се забравя, че българската бойна слава е и в Европа – на всички места, където българският войник е показал своята сила.  \r\nДепутатът от ДПС Хасан Адемов също подкрепи предложението, като заяви, че по този начин, ще се съхрани паметта на героите от Добруджанската битка и ще се предаде на бъдещите поколения техният подвиг. „За разлика от повечето военни гробища по света, в гробището в Добрич всички загинали са положени един до друг без разлика от тяхната национална или религиозна принадлежност. И това е нагледен и поучителен урок за толерантност, човеколюбие и единение“, каза още Адемов. \r\nДоц. Милен Михов от „Обединени патриоти“ коментира, че връщането на Южна Добруджа е доказателство, че българската демокрация е постигала резултати и това трябва да бъде почетено. „Събитията от 1916 г. можем да определим като историческото възмездие за кражбата на Южна Добруджа през 1913 г. Благодарение на последователната и мирна политика на България, далновидната дипломация и заслугата на цар Борис III България успява за вечни времена да си върне Южна Добруджа“, заяви доц. Михов и посочи, че така свободата, за която толкова се е борил българският народ, най-накрая изгрява на равнините на Добруджа. \r\nПред „Фокус“ кметът на Добрич Йордан Йорданов заяви, че макар и закъсняло, решението за обявяване на Добрич за град на Българската бойна слава е чест и гордост за всички. „Гражданите на Добрич са признателни, защото дългогодишните битки водени в района на Добрич най-сетне ще бъдат почетени“, каза още кметът и изрази надежда това да възвърне мисията за обединение, единност и надскачане на партийните различия в името на България. „Надявам се този акт за обявяване на Добрич и Тутракан за градове на Българската бойна слава да дадат добрия пример, за който всички ние се надяваме. Мисля, че вървим в правилната посока“, добави Йорданов. \r\nКметът на Тутракан Димитър Стефанов отбеляза, че няма по-голям подарък за жителите на Тутракан от това той да бъде признат за град на Българската бойна слава. Решението на парламента дойде в деня, в който Тутракан отбелязва своя празник. „Това е признание за това, което наистина българският войник е направил, за да я има държавата. Всички ние трябва да се гордеем“, каза още Стефанов. Според него признанието за Добрич и Тутракан не е съвпадение, а е потвърждение на значимите събития, случили се през Първата световна война по земите на Североизточна България, когато е била окупирана от румънската армия. \r\nЦветилена СИМЕОНОВА", "date": "2018.09.22", "title": "Добрич и Тутракан бяха обявени за градове на Българската бойна слава (ОБЗОР)"}
{"url": "http://www.focus-news.net/news/2018/09/22/2569976/pregled-na-osnovnite-temi-v-britanskiya-pechat-agentsiya-fokus.html", "text": "Членовете на британското правителство искат от министър-председателя Тереза Мей да изготви нов план за изграждане на отношенията с ЕС след Брекзит на мястото от предложенията, съгласувани на 6 юли на заседание на правителството в нейната извънградска резиденция „Чекърс“, предава   The Daily Telegraph. \r\nСпоред изданието, от министър-председателя се иска да изготви \"План Б\", като алтернатива на предложения „Чекърс“, според който страната ще остане обвързана с правилата на ЕС за по-голяма зона за свободна търговия. Очаква се исканията да бъдат издигнати в понеделник на среща, на която на Мей ще се упражни натиск да промени екипа на ключовите си съветници. \r\nАко Май не спази това искане и не изостави идеите си, тя може да се изправи пред демонстративно отклонение от среща на някои членове на кабинета в знак на протест срещу правителствената политика за внедряване на Брекзит.  \r\nСлед като се завърна в Обединеното кралство след приключването на извънредната среща на върха в Залцбург, Мей  направи изявление в петък, в което заяви, че преговорите между Лондон и Брюксел са в задънена улица. Тя също предупреди, че няма да има преразглеждане на резултатите от референдума от 2016 г. \r\n*** \r\nЦената на лирата се срина след като Тереза Мей предупреди, че Великобритания трябва да се готви за Брекзит без споразумение, предава   London Evening Standard. \r\nМинистър-председателят изнесе реч след участието си на срещата на ЕС на високо равнище в Залцбург, заявявайки, че Великобритания трябва да се подготви за „Брекзит без споразумение“.  \r\nЛирата се срина с 1,3% след речта а Мей спряво долара  и с 1,31% спрямо еврото. Това е най-голямото падане на стойността на лирата от ноември месец миналата година. \r\n„Не можем да приемем нищо, което не уважава резултата от референдума, както и нищо, което не е в интерес на народа“, заяви Мей. \r\n*** \r\n Според бившия председател на британската „Партия на независимостта“ Найджъл Фараж, тя ще бъде „напълно маргинализирана“, ако продължи в настоящата си крайнодясна насока, пише   The Guardian. \r\nФараж разкритикува настоящия лидер Герарт Батът, заявявайки, че е „по-малко от доволен от посоката, в която е поел“. „Това обезценява много от нашите постижения“, допълни той. \r\nСпоред него „Партията на независимостта“ е в опасност и ако не промени насоката си „рискува бърза, пълна и необратима маргинализация“. \r\n*** \r\nПредседателят на Европейския съвет Доналд Туск обвини британския министър-председател Тереза Мей за нейната неотстъпчивост при воденето на преговорите за Брекзит и заяви, че нейната позиция е безкомпромисна и призова лидерите на ЕС да втвърдят своите в отговор, пише   The Independent. \r\nТуск заяви, че британското правителство е знаело, че ЕС ще отхвърли предложенията на Тереза Мей „във всички подробности\" в продължение на седмици, защото двете страни са били в контакт. \r\n„Позицията на Великобритания, представена точно преди и по време на срещата в Залцбург, беше изненадващо тежка и всъщност безкомпромисна“, допълни той. \r\n„Отговорът на лидерите на ЕС-27 беше да потвърдим нашето доверие в главния преговарящ Мишел Барние и да повторим позицията си относно почтеността на единния пазар и ирландския защитен механизъм“, допълни той. \r\n„Аз съм убеден, че компромис, който е добър за всички, все още е възможен“, убеден е Туск.", "date": "2018.09.22", "title": "Преглед на основните теми в британския печат (Агенция \"Фокус)"}
{"url": "http://www.focus-news.net/news/2018/09/22/2569983/futbol-sasuolo-pobedi-empoli-v-mach-ot-italianskoto-parvenstvo.html", "text": "Сасуоло победи Емполи като домакин с 3:1 в мач от пети кръг на италианското първенство. \r\nГостите откриха резултата на стадион „Мапей“ още в първата минута с попадение на Франческо Капуто, но резултатът бе оформен от попадения на Кевин-Принс Боатенг, Джанмарко Ферари и Федерико Ди Франческо съответно в 13, 437 и 85 минута.   Виктор Турмаков", "date": "2018.09.22", "title": "Футбол: Сасуоло победи Емполи в мач от италианското първенство"}
{"url": "http://www.focus-news.net/news/2018/09/22/2569987/nimh-shte-bade-slanchevo-s-vremenni-uvelicheniya-na-oblachnostta-maksimalnite-temperaturi-shte-sa-mezhdu-27-i-32.html", "text": "Атмосферното налягане ще остане без съществена промяна и ще е по-високо от средното за месеца. Днес отново ще бъде слънчево с временни увеличения на облачността. Ще духа слаб до умерен вятър от запад-северозапад, в Източна България - от югоизток. Максималните температури ще са между 27° и 32°, за София – около 28°. Това съобщи за  Агенция „Фокус“  дежурният синоптик от НИМХ Евгения Егова.   \r\nНад Черноморието ще бъде предимно слънчево. Ще духа до умерен вятър от изток-югоизток. Максималните температури ще са 24-26°. Температурата на морската вода е 23-24°. Вълнението на морето ще бъде 1-3 бала. \r\nНад планините ще бъде предимно слънчево с временни увеличения на облачността. Ще духа умерен и силен вятър от запад-северозапад. Максималната температура на височина 1200 метра ще е около 21°, на 2000 метра – около 15°.", "date": "2018.09.22", "title": "НИМХ: Ще бъде слънчево с временни увеличения на облачността, максималните температури ще са между 27° и 32°"}
{"url": "http://www.focus-news.net/news/2018/09/22/2569988/predstoyashti-mezhdunarodni-sabitiya-za-22-septemvri-agentsiya-fokus.html", "text": "*** Папа Франциск ще посети Литва по случай 100-годишнината от независимостта на Балтийските републики \r\n*** Радикалните Консерватори във Великобритания ще проведат първия си митинг срещу плана на премиера Тереза Мей за Брекзит \r\n*** Президентът на Иран Хасан Роухани ще изнесе реч по случай Деня на въоръжените сили \r\n*** Откриват 185-ия Октобер фест\t \r\n***", "date": "2018.09.22", "title": "Предстоящи международни събития за 22 септември  (Агенция \"Фокус\")"}
{"url": "http://www.focus-news.net/news/2018/09/22/2569984/gd-granichna-politsiya-intenziven-na-izhod-e-trafikat-za-tovarni-avtomobili-na-gkpp-kapitan-andreevo.html", "text": "На българо-турската граница на ГКПП „Капитан Андреево“ трафикът е интензивен на изход от товарни автомобили. Това съобщиха от пресцентъра на  ГД „Гранична полиция“ . На границата със Сърбия, Македония, Гърция и Румъния трафикът е нормален на всички гранични контролно-пропускателни пунктове.", "date": "2018.09.22", "title": "ГД „Гранична полиция“: Интензивен на изход е трафикът за товарни автомобили на ГКПП „Капитан Андреево“"}
{"url": "http://www.focus-news.net/news/2018/09/22/2569985/aktualna-patna-obstanovka.html", "text": "Информация за състоянието на републиканските пътища за 22 септември, предоставена от  Агенция „Пътна инфраструктура . І.Mетеорологична обстановка: \r\nПрез нощта ще бъде предимно ясно и почти тихо. Минималните температури ще са между 11° и 16°. През деня ще бъде слънчево с временни увеличения на облачността, но ще остане почти без валежи. Ще духа слаб до умерен вятър от запад-северозапад. В Източна България ще духа до умерен югоизточен вятър. Максималните температури ще са между 27° и 32°, за София – около 28°. Oграничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\nцелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n•\tВсички автомагистрали;  \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София; \r\n•\tпът I-1 Благоевград-ГКПП „Кулата“; \r\n•\tпът I-4 п. в. „Коритна“-Велико Търново-Шумен; \r\n•\tпът I-5 Русе-Велико Търново; \r\n•\tпът I-8 ГКПП „Калотина“-София; \r\n•\tпът I-9 Варна-Бургас; \r\n•\tпът II-18 Околовръстен път София; \r\n•\tпът II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. ІІ. Състояние на автомагистралите: \r\nАМ „Тракия“:  \r\nОбласт София: \r\nДвижението от км 14+270 до км 20+660 в посока Бургас е ограничено поради ремонтни-възстановителни дейности на виадукти при км 17+440 и км 18+140. Движението се осъществява двупосочно в платното посока София. В празничните и почивни дни се въвежда реверсивно движение както следва: за посока Бургас се обособяват две ленти на движение и една посока София. През последния почивен или празничен ден – една лента за движение посока Бургас и две посока София. Срок 20.12.2018 г. \r\nДвижението по АМ \"Тракия\" от 45+900 до км 53+000 и в двете посоки се осъществява с повишено внимание поради констатирани неравности по пътната настилка. Скоростта на движение се ограничава до 90 км/ч. Срок 20.12.2018 г. \r\nОбласт Пазарджик: \r\nДвижението по АМ Тракия от км 89+000 до км 89+600 в посока София е ограничено поради ремонт на пътно съоръжение над р. Елшишка. Движението се осъществява двупосочно в платното посока Пловдив. Срок до 15.10.2018 г. \r\nОбласт Сливен: \r\nДвижението по АМ Тракия в участъка на с. Загорци от км 232+300 до км 232+500 в посока Бургас се осъществява в едната лента поради ремонт на ОС /мантинела/. Ограничено е движението по изпреварващата лента. \r\nОбласт Бургас: \r\nДвижението от км  308+107 до км 359+475 в участъка Деветак – Ветрен се извършва косене на тревни площи. Организацията на движение е сигнализирана с пътни знаци и конуси. Срок до 30.10.2018 г. \r\nАМ „Хемус“:  \r\nОбласт София:  \r\nДвижението от км 29+860 до км 35+150 в посока София е ограничено поради ремонтни дейности на виадукт при км 33+600 и тунел „Витиня“. Движението се осъществява двупосочно в платното посока Варна. Срок 20.12.2018 г. \r\nДвижението от км 34+010 до км 40+510 в посока София е ограничено поради аварийно – възстановителни дейности по виадукт „Коренишки дол“ при км 36+450 и виадукти при км 37+520 км 37+920. Движението се извършва двупосочно в платното посока Варна. Срок до 15.12.2018 г. \r\nДвижението от км 30+260 до км 47+060 /от п.в. \"Витинска река\" до п.в. Ботевград/ е ограничено за МПС над 12 тона в двете посоки поради ремонтно – възстановителни дейности по виадукт „Коренишки дол“ при км 36+450. Движението се осъществява по обходен маршрут: п.в. \"Витинска река\" – път I-1 /София – Ботевград/ - път II-17 /Ботевград – АМ „Хемус“/ – п.в. Ботевград. Срок 20.12.2018 г. \r\nДвижението по АМ „Хемус“ от км 34+010 до км 40+510 посока София е ограничено поради ремонтни дейности по виадукт \"Коренишки дол\" при км 36+450 и виадукти при км 37+520 и км 37+920. Движението се осъществява двупосочно в платното посока Варна. Срок 15.12.2018 г. \r\nДвижението по АМ „Хемус“ от км 6+790 до км 11+850 посока София е ограничено поради ремонтни дейности по виадукт при км 9+360. Движението се осъществява двупосочно в платното посока Варна. Срок 28.09.2018 г. \r\nДвижението по АМ „Хемус“ от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок 15.12.2018 г. \r\nВъвежда се реверсивно движение по АМ „Хемус“ от км 6+970 до км 11+850 – обособява се една лента в посока София и две ленти в посока Варна за периода от 21.09.2018 г. до 10:00 часа на 24.09.2018 г. От 10:00 часа на 24.09.2018 г. до 10:00 часа на 25.09.2018 г. се обособява една лента за движение в посока Варна и две ленти в посока София. Скоростта на движение е ограничена до 50 км/ч. Срок 25.09.2018 г. \r\nОбласт Шумен: \r\nВременно движението на МПС в участъка от жп надлез на км 364+744 до надлез на км 365+597 се осъществява двупосочно в едно платно поради извършване на строителни и монтажни работи по мостовите съоръжения. Срок до 17:00 часа на 15.11.2018 г. \r\nАМ „Струма“: няма ограничения. \r\nАМ „Марица“: няма ограничения. \r\nАМ „Черно море“:  \r\nобласт Варна: Движението от км 0+000 до км 8+600 се осъществява    двупосочно в едното  платно посока Варна – Бургас, поради ремонтни дейности на асфалтовата настилка съобразно ВОБД. Срок 23.12 2018 г. \r\nАМ „Люлин“:  \r\nОбласт София:  \r\nДвижението по АМ \"Люлин\" в посока София от км 7+100 до км 12+860 е ограничено за всички МПС поради изтичане на кална маса и опасност от срутване на скална маса на пътното платно при км 9+600. Ограничението е от втори тунел \"Люлин\" до първи тунел \"Мало Бучино\", където движението на всички МПС се осъществява двупосочно в платното посока София – Перник. Скоростта на движение се ограничава до 50 км/ч. Срок 30.09.2018 г. \r\nВъвежда се реверсивно движение по АМ „Люлин“ от км 9+400 до км 10+560 – обособява се една лента в посока Перник и две ленти в посока София. Скоростта на движение е ограничена до 50 км/ч.  Срок от 14:00 до 20:00 часа на 24.09.2018 г. ІІI. Въведени ограничения по основните пътни направления: \r\n1. Проходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС; \r\n- „Републиката“ - отворен за всички МПС; \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Троянски“ - отворен за всички МПС; \r\n-  „Пампорово“ - забранен за МПС над 3,5 т. Срок: целогодишно; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Петрохан“ - забранен за МПС над 12 т както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - Движението на МПС в двете посоки на път I-5 вр. Шипка - гр Шипка от км 155+114 до км 183+100 се ограничава поради провеждане на автомобилно състезание ,,Шипка - Дамасцена 2018'' Движението на МПС се пренасочва в двете посоки по път II-55 през проход на Републиката. Ограничението е за времето от 09:30 ч до 19:30 ч на 22.09.2018 г /събота/ и от 07:30 ч до 17:30 ч на 23.09.2018 г /неделя/. \r\nзабранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. ІV. Състояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Монтана:  \r\nПри км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер. Движението на МПС при км 120+390 от Монтана посока Вършец се отклонява по път ІІІ-1621 Сумер – Вършец. Срок до 22.11.2018 г. \r\nДвижението от км 85+000 до км 94+000 се осъществява в една лента с повишено внимание поради извършване на ремонтни дейности по пътното платно. Движението се регулира с пътни знаци и сигналисти на място. Срок до 01.10.2018 г.  \r\nОбласт Враца: \r\nДвижението по път I-1 Монтана – Враца в района на с. Краводер в участъка oт км 128+369 до км 133+559 е ограничено за всички МПС поради ремонт на мостово съоръжение в района на село Краводер. \r\nОбходен маршрут за МПС с обща маса над 10 т: \r\n- В направление София – Видин: Обходен път на гр. Враца, път III-101 Враца – Криводол – път II-13 Криводол – Липен – Стубел – Крапчене, път I-1; \r\n- В направление Видин – София: път I-1, път III-1302 Краводер – Пудрия – Големо Бабино – Криводол, по уличната мрежа през гр. Криводол, път III-101 Криводол – Враца – Обходен път на гр. Враца. \r\nОбходен маршрут за МПС с обща маса до 10 т: \r\n- В направление София – Видин: път I-1, път III-162 Бели извор – Стояново, път III-1621 Стояново – Сумер, по уличната мрежа през с. Сумер, път I-1; \r\n- В направление Видин – София: път I-1, път III-1302 Краводер – Пудрия – Големо Бабино – Криводол, път II-13 през гр. Криводол, път III-101 Криводол – Враца – Обходен път на гр. Враца. \r\nОграничението е сигнализирано с пътни знаци съгласно проект за организация на движението. Срок до 30.10.2018 г. \r\nОбласт София:  \r\nДвижението на всички МПС в участъка Жерково – Елешница от км 224+600 до км 229+700 е ограничено поради намален габарит на пътното тяло. Срок до 30.09.2018 г.  \r\nДвижението на товарни МПС над 12 т в участъка от Александров мост до границата с област Перник от км 276+162 до км 282+485 е ограничено. Срок до 13.09.2019 г.  \r\nВъведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва: \r\n- всяка неделя, както и в последния почивен /празничен/ ден от 10:00 ч. до 18:00 ч.: две ленти за движение в посока влизане в София и една лента за движение в посока изход от София. През останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 20.12.2018 г.;  \r\nДвижението по път I-1 София – Ботевград при Бебреш се извършва с повишено внимание поради свлачище на км 202+650 в посока Ботевград. Срок до 30.09.2018 г.; \r\nДвижението по път София – Перник при разклонението за с. Драгичево от км 281+890 се ограничава в една лента за движение в лявото платно преди кръстовището и се отваря след него при км 282+115. Скоростта на движение се ограничава до 40 км/час. Срок 30.09.2018 г.; \r\nОбласт Перник:  \r\nДвижението по път I-1 София – Перник от км 282+485 до км 285+600 в участъка от граница София до кръстовище Драгичево е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.01.2019 г. \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г. \r\nДвижението по път I-1 /Е79/ (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч. Срок до 31.01.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна: няма. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението в участъка Правец – с. Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ /за п.в. „Правец“/, път ІІ-17 (Мездра-Ботевград), пътен възел І-3, пътен възел „Ботевград“ на АМ „Хемус“ и обратно. Срок до 30.09.2018 г. \r\nОбласт Ловеч: \r\nДвижението по път I-3 Русе – Коритна в град Луковит от км 138+970 до км 139+853 се осъществява с повишено внимание поради провеждане на традиционен есенен панаир. Транзитното движение по ул. „Възраждане“ в посока София - Плевен се пренасочва по ул. „Асен Златаров“, ул. „Л. Каравелов“ и ул. „Момчилец“, където е организирано двупосочно движение. Срок до 23.09.2018 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Русе: \r\nДвижението в участъка Русе – разклон за Борово от км 6+630 до км 44+800 се осъществя в една лента на участъци поради частични ремонтни дейности на асфалтовата настилка. Участъкът е сигнализиран временно, като в определените работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.09.2018 г.  \r\nДвижението в участъка Борово – Бяла от км 44+660 до км 52+240 се осъществя в една лента поради частични ремонтни дейности на асфалтовата настилка. Участъкът е сигнализиран временно, като в определени работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.09.2018 г.  \r\nОбласт Стара Загора и Габрово: \r\nДвижението по път I-5 Шипка – Габрово през проход Шипка при км 182+000 се осъществява с повишено внимание в една от лентите за движение поради пропадане на асфалтова настилка в дясно платно посока гр. Шипка. Срок до 30.09.2018 г. \r\nДвижението на МПС в двете посоки на път I-5 вр. Шипка - гр Шипка от км 155+114 до км 183+100 се ограничава поради провеждане на автомобилно състезание ,,Шипка - Дамасцена 2018'' за времето от 09:30 ч до 19:30 ч на 22.09.2018 г /събота/ и от 07:30 ч до 17:30 ч на 23.09.2018 г /неделя/. Движението на МПС се пренасочва в двете посоки по път II-55 през проход на Републиката. \r\nОбласт Кърджали: \r\nДвижението по път Черноочене – Кърджали е ограничено за движение на МПС над 15 т. Срок до 21.12.2018 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 21.12.2018 г. \r\nОбласт Хасково: \r\nДвижението по околовръстен път на гр. Хасково в участъка от км 293+860 до км 298+482 е ограничено поради ремонтни дейности на пътната инфраструктура. Транзитното движение в посока Кърджали и обратно се пренасочва през пътен възел „Орфей“ в гр. Хасково по обходен маршрут: \r\nОт начало гр. Хасково – пътен възел „Орфей“ – бул. „Васил Левски“ – бул. „Илинден“ – бул. „Освобождение“ – път I-5 / Хасково – Кърджали /. Срок до 10.10.2018 г.  \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Бургас: \r\nДвижението по път I-6 в участъка Карнобат – Соколово от км 451+000 до км 454+000 се извършва поетапно в една лента с повишено внимание поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 15.10.2018 г. \r\nДвижението по път I-6 в урбанизираната територия на Карнобат от км 456 +500 до км 457+000 се извършва с повишено внимание поради ремонтни дейности на пътното платно. Организацията на движение е сигнализирана с пътни знаци. Срок до 15.10.2018 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция:  \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 30.09.2018 г. \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип.  \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.11.2018 г. \r\nДвижението в участъка Хасково – Кърджали от км 300+034 до км 302+932 се осъществява в една лента поради изпълнение на ремонтни дейности на пътната инфраструктура. Движението в посока Хасково се пренасочва от ляво към дясно платно за движение при км 302+876 и от дясно към ляво платно за движение при км 300+034. Срок до 03.10.2018 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2019 г. \r\nОбласт Бургас:  \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда следните ограничения: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 01.10.2018 г. \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 30.09.2018 г. \r\nДвижението по път I–9 Варна – Бургас от км 223+495 до км 223+983 в района на месността „Лахана“, землище гр.Поморие се въвежда временна организация на движението Движението на МПС се провежда при стеснение на лентата за движение. Скоростта на движение се намалява до 60 км/ч. Движението се регулира от пътни знаци. Срок до 31.10.2018 г. ІV. Състояние на републиканската пътна мрежа: \r\n1. Ремонтни дейности и временна организация на движението /ВОД/:  \r\nОПУ-Благоевград: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 20.12.2018 г. \r\nПът III-908: Движението по път III-908 Варовник – Вълчаново ханче от км 20+400 до 39+300 е ограничено на МПС над 10 т. поради стесняване на пътното платно. Срок до 20.12.2018 г. \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 20.12.2018 г. \r\nРемонтни дейности:  \r\nПът III-208: Движението по път ІІІ-208 в участъка Провадия – Айтос в района на с. Добромир на км 51+713 се осъществява с повишено внимание поради стеснен участък на пътното платно и повредена мантинела в следствие на ПТП. Участъкът е сигнализиран с пътни знаци и ограничение на скоростта до 30 км/ч. Срок до 01.10.2018 г. \r\nПът ІІІ-5391: Движението по път ІІІ-5391 Трояново – Аспарухово от км 0+000 до км 6+000 се осъществява в една лента на определени участъци поради ремонтни дейности на асфалтовата настилка. Срок до 31.10.2018 г. \r\nПът ІІІ-7306: Движението по път ІІІ-7306 от км 8+000 до км 9+500 в участъка Черница – Сунгурларе – Чубра се осъществява в една лента на определени участъци поради ремонтни дейности на асфалтовата настилка. Срок до 10.10.2018 г. \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: \r\nПът III-207: Движението по път III-207 Добротич – Калоян от км 8+988 до км 15+620 се осъществява с повишено внимание поради ремонтни дейности. Движението се осъществява съобразно създадената ВОБД. Срок 23.09.2018 г. \r\nПът III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 22.12.2018 г. \r\nПът III-2009: Движението по път III-2009 Девня – Суворово от км 0+000 до км 10+811 се осъществява с повишено внимание поради частични ремонтни дейности. Срок до 31.10.2018 г.; \r\nПът III-2702: Движението по път III-2702 Вълчи дол – Суворово от км 26+680 до км 36+280 се осъществява с повишено внимание поради частични ремонтни дейности. Срок до 31.10.2018 г. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 11.01.2019 г. \r\nПът III-504: Движението по път III-504 Стефан Стамболово – Обединение в участъка от км 16+700 до км 26+113 е ограничено за всички МПС поради ремонтни дейности.  \r\nОбходен маршрут: по път Стефан Стамболово – VTR1235 /за Полски Сеновец/, път I-5 /Полски Тръмбеш/, път-502 /Обединение/ и обратно. Срок до 31.10.2018 г. \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 11.01.2018 г. \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 11.01.2019 г. \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 11.01.2019 г. \r\nРемонтни дейности: \r\nПът III-405: Движението по път III-405 Павликени – Горна Студена в участъка от км 26+089 до км 46+089 се осъществява в една лента поради ремонтни дейности на асфалтовата настилка. Движението се пропуска последователно в двете посоки от регулировчици. Срок до 18.00 ч. на 31.10.2018 г. \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 11.01.2019 г. \r\nОПУ-Видин: \r\nВременно са въведени следните ограничения за движение на МПС: \r\nПът II-14: Движението по път II-14 Видин – Кула – Връшка чука от км 10+100 до км 10+260 е ограничено поради укрепване на свлачище. Обходният маршрут се осъществява по съществуващо ухо /стар път/ в непосредствена близост до път II-14. Движението се регулира с вертикална сигнализация. Срок до 17.11.2018 г. \r\nПът II-14: Движението по път III-114 Лом – Тополовец – Ружинци в участъка Динково – Ружинци от км 22+000 до км 43+066 е ограничено за МПС над 12 т. поради ремонтни дейности. Срок до 02.10.2018 г. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 20.12.2018 г. \r\nПът ІІ-11: Движението по път ІІ-11 Мизия – Оряхово в гр. Оряхово от км 115+831 до км 117+403 е ограничено за всички МПС поради ремонтни дейности по воден цикъл.  \r\nОбходни маршрути: в направление Плевен – Ферибот Оряхово: За автомобили до 10 т. по улици в гр. Оряхово.  \r\nЗа автомобили над 10 т.: по път III-306 през село Селановци, път II-11 Оряхово – Мизия през гр. Мизия, път II-15 Мизия – Оряхово – ферибот Оряхово.  \r\nДвижещите се в направление ферибот Оряхово – Плевен ползват същия маршрут. Ограничението е сигнализирано с пътни знаци, съгласно проект за временна организация. Срок до 30.09.2018 г. \r\nПът II-11: Движението по път II-11 Лом – Козлодуй в района на гр. Козлодуй от км 83+700 до км 89+009 се осъществява двупосочно в една лента поради основен ремонт /рехабилитация/ на пътя. Ограничението е сигнализирано с пътни знаци, съгласно проекта за временна организация. Срок 30.09.2018 г. \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 20.12.2018 г.  \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 20.12.2018 г. \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч.  \r\nРемонтни дейности: \r\nПът III-101: Движението по път III-101 Михайлово – Хайредин – Гложене от км 66+000 до км 86+750 се извършва двупосочно в една лента поради частични ремонтни дейности на асфалтовата настилка. Работният участък е сигнализиран с пътни знаци. Срок до 30.10.2018 г. \r\nПът III-1002: Движението по път III-1002 Враца – Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 20.12.2018 г. \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок 20.12.2018 г. \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина /включително на товара/ по-голяма от 3,30 м поради стеснен участък при мост над р. Крапец. Сигнализирано е с пътен знак В15.  \r\nОбходен маршрут: за МПС над 3,30 м по път III-401 Кормянско – Петко Славейково – Малък Вършец и по общински път до с. Малък Вършец. Срок до 20.12.2018 г. \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 31.10.2018 г. \r\nПът III-5004: Движение по път III-5004 Чехлевци – Велчевци от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. Движението се осъществява през улици в урбанизирана територия гр. Габрово. Поставена е необходимата сигнализация. \r\nОбходен маршрут: за квартал Чехлевци: по път III-5004, път II-44 и път III-4404. Поставена е необходимата сигнализация. Срок до 30.09.2018 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г. \r\nПът II-44: Движението по път II-44 Севлиево – Драгановци от км 7+331 до км се 13+138 се осъществява в една лента поради ремонт на пътни съоръжения при км 7+331, км 8+693 и км 13+138 и укрепителна стена при км 11+735. Срок до 31.10.2018 г. \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 31.10.2018 г. \r\nОПУ-Добрич: \r\nВременно са въведени следните ограничения за движение на МПС: няма. \r\nРемонтни дейности:  \r\nПът II-29: Движението по път II-29 Варна – Добрич в участъка от км 25+830 до км 43+515 се осъществява с повишено внимание поради частични ремонтни дейности на асфалтовата настилка. Движението е регулирано с пътни знаци. Срок 30.11.2018 г. \r\nПът II-71: Движението по път II-71 от км 36+760 до км 38+000 се осъществява с повишено внимание поради ремонтни дейности на асфалтовата настилка. Движението се регулира с пътни знаци. Срок 22.09.2018 г. \r\nПът II-71: Движението по път II-71 от км 99+500 до км 105+400 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 22.09.2018 г. \r\nПът II-97: Движението по път II-97 /Околовръстен път на гр. Добрич/ от км 7+824 до км 16+539 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 30.09.2018 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 31.10.2018 г. \r\nРемонтни дейности: \r\nПът ІІІ-107: Движението по път ІІI-107 Рила – Пастра при км 11+200 се осъществява в една лента поради ремонтни дейности на аварирал водопровод. Затворена е лентата за движение в посока Рила, като движението се осъществява двупосочно в лентата в посока Пастра. Сигнализирано е с пътни знаци. Срок до 28.09.2018 г. \r\nПът ІІІ-107: Движението по път III-107 в участъка с. Пастра – Рилски манастир от км 27+575 до км 27+825 се осъществява в една лента поради извършване на аварийно-възстановителни дейности по обрушване на ската. Движението се ограничава за кратки периоди от 10 мин. Движението се регулира със светофарна уредба и при необходимост от сигналисти. Срок до 31.10.2018 г. \r\nОПУ-Кърджали: \r\nВременно са въведени следните ограничения за движение на МПС:  \r\nПът II-59: Движението по път II-59 Момчилград – Крумовград е ограничено в двете посоки в участъка с. Звездел – с. Карамфил от км 24+000 до км 25+000 поради извършване на ремонтни дейности.  \r\nОбходен маршрут: през с. Конче – с. Токачка – гр. Крумовград и обратно. Срок до 26.12.2018 г. \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 21.12.2018 г. \r\nРемонтни дейности: няма. \r\nОПУ-Ловеч:  \r\nВременно са въведени следните ограничения за движение на МПС: \r\nПът ІІ-35: Движението по път ІІ-35 Плевен – Троян в участъка на обходен път на гр. Ловеч от км 43+000 до км 44+400 е ограничено за всички МПС поради ремонтни работи в тунел „Ловеч”. \r\nОбходен маршрут за МПС до 12 тона: по улици през центъра на гр. Ловеч.  \r\nОбходни маршрути за товарни автомобили над 12 т.: \r\n● За движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. \r\n● За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. \r\n● За движещите се от гр. Варна и гр. Севлиево към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. Движението се регулира с пътни знаци. Срок до 30.11.2018 г. \r\nПът III-358: Движението по път III-358 Ябланица – Гложене в участъка от кръстовище за м. Нановица до кръстовище за с. Малък извор от км 71+169 до км 72+935 е ограничено поради ремонт на мостови съоръжения. Движението се регулира с пътни знаци.  \r\nОбходен маршрут: по път III-358 от кръстовище с. Малък извор до гр. Ябланица, по път I-3 гр. Ябланица – пътен възел „Коритна”, по път I-4 пътен възел „Коритна”– местност „Боаза“, по път III-305 местност „Боаза“ – с. Гложене, по път III-358 с. Гложене – кръстовище с. Нановица. Срок до 30.09.2018 г. \r\nПът III-3504: Движението по път III-3504 Ловеч – Орляне в участъка с. Радювене – разклон за с. Катунец е ограничено за МПС над 3,5 т поради отнесено крило на мост при км 9+836 в с. Радювене. \r\nОбходен маршрут за МПС до 3,5 т: по уличната мрежа на с. Радювене; \r\nОбходен маршрут за МПС над 3,5 т: гр. Ловеч – Изворче – Соколово – Киркова махала – Угърчин – Орляне и обратно. Срок до 31.10.2018 г. \r\nПът III-3505: Движението по път III-3505 Казачево – Стефаново от км 0+000 до  \r\nкм 8+500 е ограничено за МПС над 12 тона поради пропадане на банкет и част от пътното платно при км 3+950. Срок до 31.10.2018 г. \r\nРемонтни дейности:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 37+000 до км 42+600 се осъществява в едно платно поради ремонтни дейности по настилката и мостовите съоръжения. Затворено за движение е платното посока Троян, като движението се осъществява двупосочно в платното посока Плевен. Движението се регулира с пътни знаци. Срок до 01.10.2018 г. \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+462 до км 46+105 се осъществява в една лента поради ремонтни дейности по настилката. Водачите да се движат с повишено внимание и съобразена скорост. Срок до 30.09.2018 г. \r\nПът III-3505: Движението по път III-3505 Казачево – Стефаново от км 3+600 до км 4+300 се осъществява в една лента поради пропадане на банкета и част от пътното платно. Участъкът е сигнализиран с пътни знаци. Срок до 31.10.2018 г. \r\nОПУ-Монтана: \r\nВременно са въведени следните ограничения за движение на МПС:  \r\nПът II-81: Движение по път ІІ-81 Монтана – София през проход „Петрохан“ е ограничено за автомобили над 12 т. \r\nОбходен маршрут: през гр. Своге. Срок до 10.03.2019 г. \r\nПът ІІІ-112: Движението по път III-112 Смирненски – Славотин от км 20+579 до км 27+736 е ограничено за всички МПС поради извършване на строително монтажни работи. \r\nОбходен маршрут: Смирненски – Одоровци – Белотинци – Смоляновци – Клисурица – Долна рикса – Славотин и обратно. Срок до 31.10.2018 г. \r\nПът ІІІ-112: Движението по път ІІІ-112 Тополовец – Монтана е ограничено за МПС над 12 т поради изпълнение на строително-монтажни работи. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. Автомобилите до 12 тона да се движат с повишено внимание. Срок до 20.12.2018 г. \r\nПът III-1011: Движението по път ІІІ-1011 Владимирово – Мадан – Септемврийци е ограничено за движение на МПС над 10 т. поради извършване на ремонтни дейности на водосток при км 6+323.  \r\nОбходен маршрут: Владимирово - път ІІІ-101 Лехчево - Михайлово и по път ІІІ-133 до Септемврийци и обратно. Срок до 15.10.2018 г. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното платно.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 31.10.2018 г. \r\nРемонтни дейности: \r\nПът ІІ-81: Движението по път ІІ-81 Петрохан – Берковица при км 66+888 се осъществява с повишено внимание поради почистване на наноси от изравнителен басейн. Движението е сигнализирано с пътни знаци. Водачите на МПС да се движат с повишено внимание и съобразена скорост. Срок до 27.09.2018 г. \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.09.2018 г. \r\nРемонтни дейности:  \r\nПът III-801: Движението по път III-801 с. Белица – с. Поибрене от км 31+000 до км 33+000 се осъществява в една лента, чрез поетапно затваряне на лява и дясна ленти за движение поради частични ремонтни дейности на асфалтовата настилка. Срок до 22.09.2018 г.  \r\nОПУ-Перник: \r\nВременно са въведени следните ограничения за движение на МПС: \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 20.12.2018 г. \r\nРемонтни дейности: \r\nПът ІІ-63: Движението по път ІІ-63 Брезник – Парамун от км 22+900 до км 23+100 се осъществява в една лента поради ремонтни дейности на асфалтовата настилка. Срок до 28.09.2018 г. \r\nПът ІІІ-637: Движението по път ІІІ-637 Мрамор – Горочевци от км 12+500 до км 12+600 се осъществява в едната лента поради ремонтни дейности. Срок до 28.09.2018 г. \r\nПът ІІІ-1003: Движението по път ІІІ-1003 Рударци – Кладница при км 4+200 се осъществява в едната лента поради ремонтни дейности. Срок до 28.09.2018 г. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т. \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г. \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности: \r\nПът ІІ-35: Движението по път ІІ-35 Плевен – Ловеч от км 13+600 до км 25+384 се осъществява с повишено внимание поради частични ремонтни дейности на асфалтовата настилка. Движението е сигнализирано с пътни знаци. Срок до 15.10.2018 г. \r\nПът ІІІ-3005: Движението по път III-3005 Бъркач-Беглеж в района на Дисевица- Беглеж от км 8+000 до км 30+000 се осъществява с повишено внимание поради частични ремонти - студено изкърпване на асфалтовата настилка.  Срок до 24.09.2018 г. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. \r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г. \r\nРемонтни дейности:  \r\nПът II-86: Движението по път II-86 Пловдив – Асеновград от изхода на гр. Пловдив до гр. Асеновград се извършва двупосочно в едното платно поради ремонтни дейности в участъка. Срок до 02.11.2018 г. \r\nПът III-861: Движението по път III-861 Югово – Лъки се осъществява в една лента поради пропадане на част от пътното платно. Движението се регулира с пътни знаци. Срок до 30.09.2018 г. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът III-702: Движение по път III-702 граница област Шумен – гр. Исперих от км 2+000 до км 22+125 се осъществява с повишено внимание в една лента поради частични ремонтни дейности на пътното платно. Движението в участъка се регулира с временна сигнализация и сигналисти. Срок до 15.11.2018 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2018 г. \r\nРемонтни дейности:  \r\nПът II-21: Движението по път ІІ-21 Русе – Мартен от км 0+000 до км 0+293 се осъществява с повишено внимание и ограничение на скоростта до 40 км/ч поради ремонтни дейности на пътното платно. Участъкът е сигнализиран със светлинна, вертикална и хоризонтална сигнализация. Срок до 01.10.2018 г. \r\nПът II-54: Движението по път II-54 гара Бяла – Ценово от км 0+000 до км 13+100 се осъществява в едната лента с пропускателен режим поради частични ремонтни дейности на асфалтовата настилка. Участъкът е сигнализиран. Въведено е ограничение на скоростта до 40 км/ч. Движението се регулира от сигналисти. Срок до 31.10.2018 г. \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 31.10.2018 г. \r\nОПУ-Силистра:  \r\nВременно са въведени следните ограничения за движение на МПС:  \r\nПът III-701: Движение по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.11.2018 г. \r\nРемонтни дейности: \r\nПът ІІІ-235: Движението по път ІІІ-235 Зафирово – М. Преславец от км 39+117 до км 52+970 се осъществява в една лента с повишено внимание поради частичен ремонт на настилката и подмяна на бордюри. Срок до 20.11.2018 г. \r\nПът ІІІ-235: Движението по път ІІІ-235, Зафирово-М.Преславец, в участъка от кръстовището с път ІІ-23 с.Окорш до с .Звенимир от км 0+000 до км 12+000 се осъществява с повишено внимание поради монтаж на еластични огради.  Движението се регулира с  предупредителни пътни знаци и конуси. Срок до 01.10.2018 г. \r\nПът ІІІ-701: Движението по път ІІІ-701 Грънчарово – Тодор Икономово в участъка от кръстовището с път І-7 /Дулово – Шумен/ до границата с област Шумен от км 0+000 до км 12+300 се осъществява с повишено внимание в едната лента поради извършване на превантивен ремонт. Срок до 20.11.2018 г. \r\nПът ІІІ-2307: Движението по път ІІІ-2307 с. Овен – Главиница в участъка с. Овен – с. Руйно от км 0+000 до км 6+209 се осъществява в една лента поради превантивен ремонт. Движението се регулира със сигналисти, пътни знаци и конуси. Срок до 20.11.2018 г. \r\nОПУ-Сливен: \r\nВременно са въведени следните ограничения за движение на МПС: няма. \r\nРемонтни дейности: \r\nПът ІІ-48: Движението по път ІІ-48 гр. Котел – с. Градец от км 43+060 до км 43+100 се осъществява с повишено внимание поради укрепване на откоса. Движението се регулира с пътни знаци. Срок до 28.09.2018 г. \r\nПът ІІ-55: Движението по път ІІ-55 Гурково – Нова Загора – Свиленград в участъка от с. Млекарево до ТЕЦ 2 „Марица Изток“ от км 104+100 до км 117+900 се осъществява с повишено внимание поради частични ремонтни дейности на асфалтовата настилка, оформяне на банкети и окопи. Движението се регулира с пътни знаци. Срок до 28.09.2018 г. \r\nПът ІІ-57: Движението по път ІІ-57 в участъка от с. Пет могили до с. Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка, СМР по два броя съоръжения и отводнителни дейности. Движението се регулира с пътни знаци. Срок до 01.02.2019 г. \r\nПът ІІІ-706: Движението по път ІІІ-706 Ябланово – Тича в участъка с. Ябланово – с. Филаретово от км 7+500 до км 14+700 се осъществява в едната лента поради извършване на частични ремонтни дейности на асфалтовата настилка. Движението се регулира с пътни знаци. Срок 28.09.2018 г. \r\nОПУ-Смолян: \r\nВременно са въведени следните ограничения за движение на МПС:  \r\nПът II-86: Движението по път ІІ-86 гр. Смолян – с. Средногорци от км 108+350 /с. Влахово/ до км 109+450 /разклона за с. Тикале/ е ограничено за всички МПС поради срутване на скална маса на пътното платно. \r\nОбходен маршрут: Смолян - Чокманово - Смилян - Рудозем - Средногорци и обратно. Срок до 31.10.2018 г. \r\nПът II-86: Движението на МПС до 12 т по път ІІ-86 гр. Смолян – с. Средногорци в района на свлачище при км 109+450 се осъществява по ново изграден обходен общински път между с. Влахово, отклонението за с. Тикале и път II-86. Срок до 31.10.2018 г. \r\nПът II-86: Движението на МПС над 12 т по път ІІ-86 Смолян – Мадан в участъка Смолян – с. Средногорци в района на свлачище при км 109+450 е ограничено.  \r\nОбходен маршрут: гр. Смолян – с. Чокманово – с. Смилян – гр. Рудозем – с. Средногорци и обратно. Срок до 31.10.2018 г. \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак е ограничено за МПС с тегло над 12 т. поради намален габарит на пътното тяло. Срок до 31.10.2018 г. \r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено за МПС над 12 т. без ремаркета и полуремаркета, поради стеснен габарит на пътното тяло. Движението в района се регулира с пътни знаци. Срок до 31.10.2018 г. \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.10.2018 г. \r\nРемонтни дейности: \r\nПът ІІ-86: Движението по път ІІ-86 Хвойна – Чепеларе при км 73+800 се осъществява с повишено внимание, съобразно създадената организация на движение поради пропаднал банкет с дължина 1 м в ляво. Участъкът е сигнализиран с пътни знаци. Срок до 31.09.2018 г. \r\nПът IІ-86: Движението по път IІ-86 Хвойна – Чепеларе на 800 м от разклон за с. Забърдо в посока гр. Чепеларе при км 64+100 се осъществява в дясната лента поради пропадане на банкета и част от лявата лента, в следствие на срутила се подпорна стена от суха каменна зидария. Участъкът е сигнализиран с пътни знаци и светофарна уредба. Срок до 30.09.2018 г. \r\nПът ІІ-86: Движението по път ІІ-86 Чепеларе – м. Рожен при км 83+600 се осъществява с повишено внимание съобразно създадената организация на движение поради пропаднал банкет с дължина 3м в дясно. Участъкът е сигнализиран с пътни знаци. Срок до 31.09.2018 г. \r\nПът ІІ-86: Движението по път ІІ-86 Хвойна – Чепеларе при км 75+400 се осъществява с повишено внимание, съобразно създадената организация на движение поради пропаднал банкет с дължина 1 м в ляво. Участъкът е сигнализиран с пътни знаци. Срок до 31.09.2018 г.; \r\nПът III-866: Движението по път III-866 Широка лъка – Девин при км 37+800 се осъществява с повишено внимание поради пропаднал банкет с дължина 10 м. Срок до 31.09.2018 г.  \r\nПът ІІІ-866: Движението по път ІІІ-866 Девин – Михалково в отсечката от км 50+500 до км 59+000 /отсечка от новопостроен път при строителството на язовир „Цанков камък“ собственост на НЕК, която не се поддържа от ОПУ-Смолян/ се осъществява с повишено внимание, съобразно създадената организация на движение поради опасност от паднали камъни и свлечени земни маси върху платното за движение. Срок до 31.09.2018 г. \r\nПът ІIІ-867: Движението по път IІІ-867 пътно кръстовище за с. Фабрика – Златорад – Пресека от км 25+000 до км 28+060 и от км 33+000 до км 37+300 се осъществява с повишено внимание, съобразно създадената организация на движение поради почистване на свлачища и оформяне на отводнителни окопи. Участъкът е сигнализиран с пътни знаци. Срок до 18.08.2018 г. \r\nПът ІІI-8681: Движението по път ІІI-8681 Рудозем – Смилян от км 2+850 до км 2+905 се осъществява в една пътна лента поради пропадане на пътното платно. Участъкът е сигнализиран с пътни знаци. Срок 31.09.2018 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движение по път ІІ-81 Монтана – София през проход „Петрохан“ е ограничено за автомобили над 12 т. \r\nОбходен маршрут: през гр. Своге. Срок до 31.03.2019 г. \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 20.12.2018 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 30.09.2018 г. \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2018 г.  \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 30.09.2018 г. \r\nРемонтни дейности:  \r\nССТ: Движението по Северна скоростна тангента /ССТ/ от км 3+500 до км 6+500 и в двете посоки се осъществява с повишено внимание. Скоростта на движение се ограничава до 80 км/ч. Срок 30.09.2018 г. \r\nПът II-18: Движението по път II-18 Софийски околовръстен път /СОП/ в участъка Казичене – АМ \"Тракия\" от км 34+500 до км 35+500 в платното посока Бургас е ограничено поради ремонтни дейности. Движението се осъществява двупосочно в платното посока Варна. Срок 26.09.2018 г. \r\nПът II-18: Движението по път II-18 /Софийски околовръстен път/ от км 24+708 до км 25+355 посока АМ „Тракия“ е ограничено поради ремонтни дейности по надлез при км 25+108. Движението се осъществява двупосочно в платното посока АМ „Хемус“. Срок 26.09.2018 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 07.01.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.  \r\nРемонтни дейности: \r\nПът ІІІ-663: Движението по път III-663 Чирпан – Зетово в участъка от км 0+000 до км 5+990 е ограничено поради ремонтни дейности.  \r\nЗа участък 1: от км 0+000 до км 4+800 вижението се пренасочва по обходен маршрут през с.Ценово.  \r\nЗа участък 2: от км 4+800 до км 5+990 движението се регулира от сигналисти с ограничение на скоростта до 30 км/ч и забрана за изпреварване. Срок до 06.10.2018 г. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.10.2018 г. \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.09.2018 г. \r\nРемонтни дейности: \r\nПът II-51: Движението по път II-51 Бяла – Попово от км 30+000 до км 47+441 се осъществява с повишено внимание поради частичен ремонт на пътната настилка. Срок до 30.09.2018 г. \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.10.2018 г. \r\nПът III-5102: Движението по път IІI-5102 Мировец – Буховци – Острец – Надарево – Дългач – Певец от км 4+410 до км 28+825 се осъществява с повишено внимание на определени участъци поради частични ремонтни дейности на асфалтовата настилка. Срок до 30.10.2018 г. \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движение по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г. \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 21.12.2018 г. \r\nРемонтни дейности: няма. \r\nОПУ-Шумен: \r\nВременно са въведени следните ограничения за движение на МПС:  \r\nПът III-701: Движението по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 20.12.2018 г. \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси.  \r\nОбходен маршрут: Шумен – Овчарово – Друмево. Срок до 20.12.2018 г. \r\nРемонтни дейности: няма. \r\nОПУ-Ямбол: \r\nВременно са въведени следните ограничения за движение на МПС: \r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа. \r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2018 г. \r\nРемонтни дейности: \r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 20.12.2018 г. \r\nОпасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.09.22", "title": "Актуална пътна обстановка"}
{"url": "http://www.focus-news.net/news/2018/09/22/2569986/predstoyashti-sabitiya-v-stranata-za-22-septemvri-agentsiya-fokus.html", "text": "*** \r\nОт 10.45 часа вицепрезидентът Илияна Йотова ще участва в Националния тракийски женски събор-поклонение в село Аврен, община Крумовград. Тази година Тракийският женски съюз отбелязва 85 години от основаването си и честванията се провеждат под патронажа на вицепрезидента. \r\n*** \r\nОт 09.00 до 12.00 часа часа пред парадния вход на Министерство на отбраната (ул. „Дякон Игнатий“ № 3) ще бъдат представени основни образци военна техника на Въоръжените сили - бронирана машина „Хамър”,  бойни бронирани колесни машини „Командо”, „Гардиан“ и „Пустинна котка“. Инициативата е по случай 110-ата годишнина от обявяване на Независимостта на България. Освен в София същата инициатива ще се проведе в още 16 града - Пловдив, Варна, Бургас, Стара Загора, Плевен, Сливен, Шумен, Смолян, Благоевград, Враца, Белене, Асеновград, Карлово, Казанлък, Хасково и Ямбол.   \r\n*** \r\nОт 10.00 до 17.00 часа Националният военноисторически музей ще работи с вход свободен за постоянната хронологична и външната експозиция на музея, както и за временните си изложби по повод 110 години от обявяването на Независимостта на България. \r\n*** \r\nОт 10.00 часа в  парк „Военната Академия“ ще започне вторият ден от фестивала „Живият огън на традициите”. \r\n*** \r\nОт 11.00 часа на площад „Княз Александър I” пред Паметника на Независимостта ще се проведе тържествено честване на 110-ата годишнина от обявяването на Независимостта на България. В програмата ще участват Софийският духов оркестър с диригент Юли Дамянов, хор „Света София” с художествен ръководител акад. Валентин Бобевски, актрисата Силвия Лулчева. Военен ритуал ще изпълни Националната гвардейска част.  Слова ще произнесат доц. д-р Тодор Чобанов, заместник-кмет на Столична община и доц. д-р Владимир Златарски от Института за исторически изследвания на БАН. \r\n*** \r\nОт 11.00 до 17.00 часа София отново ще се присъедини към вече традиционната за Европа инициатива – Ден без автомобили. В този интервал центърът на столицата ще бъде затворен за влизане на автомобили в обхвата на синята зона за паркиране. \r\n*** \r\nОт 18.00 часа на сцената в парк „Света Троица“ ще се проведе първият по рода си конкурс „Рап за България“. Специален оценяващ ще е българският представител в Европейския парламент и заместник-председател на ВМРО – БНД Ангел Джамбазки. \r\n*** \r\nОт 21.00 часа пред входа на Националния исторически музей ще бъде даден стартът на на „МасовоНощно Каране“ 2018 с призив за толерантност на пътя. \r\n*** \r\nОт 09.00 часа до 12.00 часа в НЧ „Родолюбие” ще бъдат показани военни оръжия и екипировка от фонда на Военно формирование 24490- гр. Асеновград. \r\n*** \r\nОт 10.30 часа в Градския парк ще започне фолклорният фестивал „Станимака” за песни, музика, танци и занаяти с организатор КТИ „Везеница”. \r\n*** \r\nОт 13.00 до 18.00 часа в местността Чинарите ще се проведе Народен събор за защита на археологическата местност Градище - Калоянов връх. \r\n*** \r\nОт 09.00 до 12.00 часа по повод Деня на Независимостта в новоизградения парк „Македония” ще бъдат показани образци от екипировка, оръжие и военна техника. \r\n*** \r\nOт 11.00 часа пред паметника на Македоно-Oдринското опълчение на  пл. „Мите Марков\" (пред  Младежкия дом) в Благоевград ще се проведе ритуал по полагане на венци и цветя в знак на признателност по повод 110 години от обявяване на Независимостта на България.  \r\n*** \r\nОт 09.00 часа от Пантеона ще започне 5-километров пробег до Експозиционен център „Флора“, крайбрежната алея, хотел „Приморец“ и обратно по повод Европейската седмица на мобилността. \r\n*** \r\nОт 10.30 часа по повод Деня на Независимостта на площад „Атанас Сиреков“ тържествено ще бъдат издигнати националният флаг, флаговете на Европейския съюз и Община Бургас. След това ще бъде извършен празничен молебен за благоденствието на Независима България. От 11.00 часа ще бъдат положени венци и цветя при паметника на 24-ти Черноморски пехотен полк в памет на загиналите за защита на българската независимост, а от 11.30 часа отново на площад „Атанас Сиреков“ жителите на града ще бъдат зарадвани с празничен фолклорен концерт на професионалистите от ансамбъл „Странджа“. \r\n*** \r\nОт 09.00 до 12.00 часа по случай 110-ата годишнина от обявяването на Независимостта на България на Морска гара Варна гражданите и гостите на Варна ще имат възможност да разгледат моторен катер „Георги Раковски” и новопридобития бързоходен моторен катер с бордови номер 213. \r\n*** \r\nОт 09.30 часа на площад „Независимост“ ще се състои тържествено издигане на националното знаме. На място ще бъде отслужен молебен за България, а по-късно е предвиден Концерт на фолклорен ансамбъл „Варна“.  \r\n*** \r\nОт 11.00 часа в парка край Аспарухов вал в Район „Аспарухово“ ще започне Възстановка – спектакъл: „Българската армия от Аспарух до наши дни“. \r\n*** \r\nОт 07.30 часа Негово Високопреосвещенство Великотърновския митрополит Григорий ще бъде отслужена Празнична Света литургия в Църква „Св. Четиридесет мъченици“. На литургията ще присъстват заместник-председателят на Народното събрание Емил Христов и народни представители. - Луиза \r\n***  \r\nОт 09.00 часа в Църква „Св. Четиридесет мъченици“ ще бъде отслужен водосвет и ще се проведат освещаване на знамена, декламиране на Манифеста за Независимостта. - Луиза \r\n*** \r\nОт 10.30 часа доброволци организират почистване на брега на гората над Сухата чешма. \r\n***  \r\nОт 10.30 часа на крепостта Царевец ще се проведат ритуал по издигане на знамената, официални слова, благослов. На събитието ще присъства заместник-председателят на Народното събрание Емил Христов. - Надя \r\n*** \r\nОт 11.00 часа на крепостта Царевец ще се проведе поднасяне на венци и цветя на Пирамидата на Независимостта. заместник-председателят на Народното събрание Емил Христов ще поздрави жителите и гостите на града и ще поднесе цветя.  \r\n***    \r\nОт 11.30 часа от крепостта Царевец ще тръгне празнично шествие, което ще стигне до паметника „Майка България“.   \r\n***  \r\nОт 12.30 часа на площад „Майка България“ ще започне шоу програма на военните оркестри от Международния фестивал.  \r\n***  \r\nОт 13.00 часа в местността „Боруна“ ще започне инициативата „Да изрисуваме първата велоалея на Велико Търново“.  \r\n***  \r\nОт 14.00 часа от крепостта Царевец ще тръгне безплатен пешеходен тур „По стъпките на българската държавност“.  \r\n***  \r\nОт 14.00 часа пред Община Велико Търново ще започне концерт на любителски формации.  \r\n***  \r\nОт 15.00 часа на хълм „Света гора“, до жп гарата ще се проведе откриване на реставрирания Багрилов надпис. \r\n***  \r\nОт 16.00 часа в клуба на ВМРО Ангел Джамбазки ще се срещне с граждани, които ще имат възможност да разговарят с него по актуални за България и Европа теми.  \r\n***  \r\nОт 17.00 часа пред Община Велико Търново ще започне концерт на Поли Паскова и формация „Гераците“.  \r\n***  \r\nОт 18.00 часа пред Община Велико Търново ще се проведе Голямото Търновско хоро.  \r\n*** \r\nОт 19.30 часа председателят на Народното събрание Цвета Караянчева и народни представители ще присъстват на тържествената заря-проверка на площад „Цар Асен І”. Председателят на парламента ще произнесе слово по повод годишнината от обявяването на Независимостта. Присъстващите ще наблюдават и аудио-визуалния спектакъл „Царевград Търнов – звук и светлина”.   \r\n*** \r\nОт 10.00 часа с церемония по издигането на националния флаг на площад „Христо Ботев“ ще започнат честванията в града по повод  110-ата годишнина от обявяването на Независимостта на България. В церемонията ще вземат участие представителните роти на Военно формирование 54 990 – Враца, Врачанска митрополия, Духов оркестър при Народно читалище „Развитие“ – Враца и Регионален исторически музей – Враца. Слово за празника ще поднесе областният управител Малина Николова. В знак на признателност пред паметника на Христо Ботев ще бъдат поднесени венци и цветя. Тържественият ден ще продължи с Концерт – спектакъл „110 години Независима България“. \r\n*** \r\nОт 18.00 часа на площад „Македония“ ще се проведе празничен концерт на Държавния ансамбъл за народни игри и песни на Република Македония „Танец“. \r\n*** \r\nОт 18.00 часа на площад „Свобода“ ще се проведе концерт на Танцов клуб „Хорце“ и Детска танцова школа „Хорце” при Народно читалище „Йордан Йовков – 1870 г.“ с ръководител Севдалина Атанасова. \r\n*** \r\nОт 13.00 часа в залите на хотелски комплекс „Каварна“ кметът Нина Ставрева ще открие първия международен двойков бридж турнир „Каварна 2018“. \r\n*** \r\nОт 09.00 до 12.00 часа на площад „Севтополис” 61-ва Стрямска бригада в Карлово ще покаже своето бойно въоръжение по повод Деня на независимостта. \r\n*** \r\nОт 09.00 до 24.00 часа Исторически музей „ Искра“ и Художествена галерия – Казанлък ще  \r\nсе включат в инициативата Европейските дни на наследството с редица безплатни прояви, под мотото „Културното наследство – изкуството да споделяш“. От 19.00 часа ще се състои концертът „Колко високо е луната на Павел Цонев – пиано и Надя Тончева – вокал, а от 22.00 часа за посетителите на музея и галерията ще бъде представен музикалният проект на групите „Ом“, „ Оратница“, „ Исихия“ и „ Основно ветрове“. \r\n*** \r\nОт 11.00 часа по повод 110 години от обвяване на Независимостта на България на Лъвовата чешма на площад „ Севтополис“ ще бъде отслужен тържествен водосвет и ще бъдат осветени училищните знамена. \r\n*** \r\nОт 17.30 часа в ИМ „ Искра“ ще бъде открита изложба по повод 110 години от обявяването на Независимостта на България.  \r\n*** \r\nОт 09.00 до 12.00 часа на площад „20 юли” 61-ва Стрямска бригада в Карлово ще покаже своето бойно въоръжение по повод Деня на независимостта. \r\n*** \r\nОт 11.00 часа на Арката на площад „Велбъжд” ще започне празничната програма по повод 110 години от Независимостта на България. Предвидено е издигане на националното знаме на Република България, както и празнично слово. Ще бъдат поднесени венци и цветя на паметника „Булаир”. Жителите и гостите на Кюстендил ще имат възможност да присъстват и на концерт на ансамбъл „Аноним”. \r\n*** \r\nОт 10.00 часа в местността Добра вода ще се проведе осмият областен събор на Съюза на офицерите и сержантите от запаса и резерва в Пазарджик. \r\n*** \r\nОт 10.00 часа ще се проведе национално състезание по скоростно изкачване за купа „Пазарджик“. \r\n*** \r\nОт 11.00 часа по повод отбелязването на 110 години от обявяването на независимостта на България на централния площад „Константин Величков“  ще започне тържествен концерт.  \r\n*** \r\nОт 11.00 часа с поднасяне на венци и цветя пред паметника на „Кракра Пернишки“ ще започне честването на 110 години от обявяването на Независимостта на България. Честването ще продължи с празнично дефиле от паметника на Кракра Пернишки, през площад „Кракра\" до Двореца на културата. От  11.35 часа ще започне ритуалът по издигане знамето на Република България. След това кметът на Община Перник Вяра Церовска и областният управител Ирена Соколова ще приветстват перничани. Празникът ще продължи с концерт на Ансамбъла за народни песни и танци ”Граовска младост”. \r\n*** \r\nОт 10.00 часа с молебен в храм „Св. Неделя” ще започнат честванията по повод 110-ата годишнина от обявяването на Независимостта на България. От 10.30 часа ще бъдат поднесени венци и цветя пред паметната плоча на Александър Малинов (до храм „Св. Неделя”). От 11.30 часа започва тържествен ритуал пред колоната на Независима България  („Гроздовия пазар) на пл. „22 септември”. От 14.00 часа в Старинен Пловдив ще бъде представена възстановката на събитията от 25.09.1908 г. „По стъпките на цар Фердинанд“, когато той е посрещнат на пл. Централен в Пловдив и пред събралото се множество е прочетен манифеста, с който е обявена Независимостта на България.  \r\n***\t \r\nОт 19.30 ч. на площад „Стефан Стамболов“ ще се проведе аудио-визуален спектакъл. \r\n*** \r\nОт 11.00 до 12.30 часа на Бряговски язовир ще се проведе демонстрация по оказване на първа долекарска помощ от членове на Младежки авариен екип към БЧК – Пловдив по време на велопоход – част от отбелязване на „Европейска седмица на мобилността“.  \r\n*** \r\nОт 13.00 часа официално ще бъде открито тазгодишното издание на традиционния Римски пазар на „Сексагинта Приста“.   \r\n*** \r\nОт 09.00 до 18.00 часа специалисти от ВМА ще преглеждат безплатно жителите на община Сатовча. Прегледите ще се извършват в сградата на кметство-Сатовча. \r\n***   \r\nОт 11.00 часа пред паметника на Свободата ще се състои тържествено честване по повод 110 години от Независимостта на България.  \r\n*** \r\nОт 11.00 часа пред паметника на Васил Левски ще се състои тържество по повод 110-та годишнина от обявяването на независимостта на България. \r\n*** \r\nОт 09.00 до 12.00 часа на площад „Хаджи Димитър” по случай Деня на Независимостта Центърът  ще бъде представена техника, образци въоръжение и екипировка. \r\n*** \r\nОт 10.00 до 17.00 часа Художествена галерия „Димитър Добрович“ ще работи с вход свободен във връзка с Европейските дни на културното наследство.  \r\n*** \r\nОт 09.00 часа на Стария център в Смолян по повод 110 години от обявяването на независимостта на България, 101-ви Алпийски полк ще представи техника и въоръжение. \r\n*** \r\nПрез целия ден на площада пред кметството в Момчиловци ще има Празнична програма „Народно веселие“ за гостите на Фестивала на киселото мляко. \r\n*** \r\nОт 11.00 часа в местността Потока ще се проведе първият национален събор на гайдарите „Апостол Кисьов“. От 19.00 часа ще започне паметна вечер, посветена на Апостол Кисьов, а гостите на празника ще могат да гледат “Невястата” – спектакъл на Фолклорен ансамбъл “Родопа” –  Смолян. \r\n*** \r\nОт 09.00 до 12.00 часа по повод Деня на Независимостта Старозагорският военен гарнизон организира показ на техника и въоръжение на южната част на бул. „Цар Симеон Велики“ от кръстовището с бул. „Партриарх Евтимий“ до Средно училище „Васил Левски“. От 10.30 часа в парк „Александър Стамболийски“ ще започне тържествен  ритуал, в който ще участват почетен караул, знаменна група и Военен духов оркестър на Старозагорския военен гарнизон. Веднага след това ще започне празничен концерт на смесен хор „Родина“ при НЧ „Родина – 1860“, туристически хор „Средногорски звуци“ и Общински духов оркестър.  \r\n*** \r\nОт 09.00 до 24.00 часа за безплатни посещения ще бъдат отворени постоянните експозиции на Галерията и на Музей „Искра” както и временните изложби в залите: изложба живопис на Валентин Асенов – Хъкъла „Следи”; изложба постери „Християнство и култура” и гостуващата изложба от Етнографски комплекс „ Етъра“ – „Конят в бита на балканджията”.  От 17.30 часа ще бъде открита изложба по повод 110 години от обявяването на Независимостта на България. От 19.00 часа ще се състои концертът „Колко високо е луната на Павел Цонев – пиано и Надя Тончева – вокал, а от 22.00 часа за посетителите на музея и галерията ще бъде представен музикалният проект на групите „Ом“ и „ Оратница“. \r\n*** \r\nОт 10.30 часа в НЧ „Гранит – 1928“ ще бъдат отбелязани 90 години от основаването на читалището и 115 години от рождението на основателя му Петър Пашовски. \r\n*** \r\nОт 11.00 часа в местността Костина ще бъдат отбелязани 110 години обявяването на Независимостта на България, 175 г. от рождението на войводата Георги Бенковски и 100 г. от битката при Дойран. В честванията участие ще вземат членове от Съюза на офицерите и сержантите от запаса и резерва, ветерани от войните, ученици от СУ ,,Георги Бенковски\" гр. Тетевен и ОУ ,,Георги Бенковски\" с. Рибарица, родолюбиви граждани. \r\n*** \r\nОт 10.00 часа на площад „Свобода“, с ритуал за издигане на националното знаме, с участието на Патриотичен клуб „Възраждане“ ще се състои тържествено честване по случай 22 септември и отбелязването на 110 години от обявяването на Независимостта на България.   \r\n*** \r\nОт 11.00 часа край село Осен ще започне традиционният общински празник „Под крушата на осенската поляна”. \r\n*** \r\nОт 11.00 часа с тържествен ритуал по полагане на венци и цветя пред паметника на Незнайния воин ще започнат честванията в града по повод Деня на Независимостта. Празничната програма ще продължи на сцената на пл. „Свобода“ с концерт на Хор „Орфей“ при Общинско предприятие „Младежки център“ с диригент Елена Цветкова, Теодора и Михаил Евтимови от Вокална група „Орфейче“ при ОП „Младежки център“ с диригент Катя Демирева, Народен оркестър при Община Хасково с диригент Димчо  Йорданов, Ансамбъл „Хасково“ с худ. ръководител Ана Димитрова и възпитаници на ОУ „Св.Иван Рилски“ с диригент Боян Митев. \r\n*** \r\nПродължават проявите от Хайдушките празници „Капитан Петко войвода“ \r\nОт 8.30 часа в Чепеларе започва есенен тенис-турнир за деца. \r\n*** \r\nОт 18.00 часа ще се проведе възстановка на НС „Единение“ – Обявяване на независимостта на България. \r\n*** \r\nОт 18.30 ще бъде представен поетичен спектакъл „Епопея на забравените“ на Хасковския театър \r\n*** \r\nОт 19.30 часа ще се проведе възстановка на НС „Единение“ – Живи картини от живота на Капитан Петко войвода. \r\n*** \r\nОт 10.00 часа в местността Малкото море, южно от фара на нос Шабла ще се проведе осмото издание на Фестивала на хвърчилата. \r\n*** \r\nОт 10.00 часа на паркинга пред Комплекс „Шуменско плато – Стъклото“ ще се проведе фолклорен събор „Шуменска есен с танц и песен“.  \r\n*** \r\nОт 15.30 часа с мач между отборите на „Буба баскетбол“ и „Актавис академия“ в спортна зала „Арена Шумен“ ще започне Международният баскетболен турнир в памет на Костадин Димитров.  \r\n*** \r\nОт 09.00 часа в Зрителната зала на община Ямбол ще започне XVI Регионален преглед на българската фолклорна песен – Ямбол 2018 г. \r\n*** \r\nОт 10.30 часа ще започне тържествената церемония с ритуал по издигане на националния флаг и празнично слово на кмета по повод 110 години от обявяването на независимостта на България. От 11.00 часа честването ще продължи с прожекция на документалния филм „Денят на Независимостта“ на режисьора Христо Живков, по сценарий на Димитър Стоянович. Представянето е в Зрителна зала на Музея на бойната слава.", "date": "2018.09.22", "title": "Предстоящи събития в страната за 22 септември (Агенция „Фокус“)"}
{"url": "http://www.focus-news.net/news/2018/09/22/2569982/the-wall-street-journal-kitay-se-otkazva-ot-planovete-da-provezhda-novi-targovski-konsultatsii-sas-sasht.html", "text": "Китайското правителство заяви, че след обявените от Вашингтон допълнителни мита отказва да провежда нови консултации със САЩ по спорните въпроси в сферата на търговията, предава  The Wall Street Journal. \r\nПо-рано се планираха срещи между вицепремиера на Китай Ло Хе и представители на САЩ във Вашингтон. Китайските власти са се отказали от тези планове заради въведените от САЩ нови мита върху китайската стока. \r\nНа 24 септември започват да действат нови мита на САЩ по отношение на китайски стоки на обща стойност от 200 милиарда долара.  Виктор Турмаков", "date": "2018.09.22", "title": "The Wall Street Journal: Китай се отказва от плановете да провежда нови търговски консултации със САЩ"}
{"url": "http://www.focus-news.net/news/2018/09/22/2569989/chestvame-110-godini-ot-obyavyavaneto-nezavisimostta-na-balgariya.html", "text": "Честваме 110 години от обявяването Независимостта на България. На тази дата през 1908 г. в църквата „Св. Четиридесет мъченици“ в Търново се обявява Независимостта на България, с което страната ни отхвърля васалната си зависимост от Османската империя, наложена ѝ от Берлинския договор (1878 г.). Провъзгласяването на независимостта на България е политически акт, извършен от правителството на Александър Малинов. Според договора териториите на Северна България са включени в т. нар. Княжество България - автономно (самостоятелно) трибутарно (плащащо данък) княжество, което остава под върховната власт на султана. Южна България под името Източна Румелия получава административна автономия, но остава под политическата и военната власт на султана. Княжеството трябва да участва в изплащането на държавните дългове на Турция (за него е в сила режимът на капитулациите, наложен на Османската империя от Великите сили). Компанията на Източните железници запазва своите права на територията на Княжеството. Въпреки че васалната зависимост е по-скоро формална, тя затруднява установяването на равноправни икономически и политически отношения между България и останалите държави. На 22 септември 1908 г. с акта на провъзгласяването независимостта на България, княз Фердинанд I приема титлата цар. Тъй като клаузите на Берлинския договор 1878 г. са нарушени, възниква остра Балканска криза (1908–1909 г.). Повечето от Великите сили отказват да признаят независимостта на България, влошават се и българо-турските отношения. Турция настоява България да ѝ изплати 125 млн. франка обезщетение, за да признае българската независимост. С помощта на Русия е постигнато споразумение по възникналите тежки финансови проблеми. Подписани са Руско-турски протокол (1909 г.), Българо-турски протокол (1909 г.) и Руско-български протокол (1909 г.). Според тях Русия опрощава на Турция военните ѝ задължения, останали още от войната от 1877–1878 г., срещу което Турция се отказва от всякакви претенции към България. От своя страна България трябва да изплати на Русия в срок от 75 г. 82 млн. франка. Турция, а след нея и Великите сили признават независимостта на България. С провъзгласяването Независимостта на България се издига международният авторитет на страната и тя се превръща в равноправна на другите европейски държави. 110 години след обявяването независимостта в страната се реализират редица инициативи. Кулминацията на честванията по традиция ще се състои във Велико Търново.", "date": "2018.09.22", "title": "Честваме 110 години от обявяването Независимостта на България"}
{"url": "http://www.focus-news.net/news/2018/09/22/2569994/api-ogranichava-se-dvizhenieto-prez-shipchenskiya-prohod-vav-vrazka-s-provezhdaneto-na-sastezanieto-shipka-damastsena-2018.html", "text": "На 22 септември от 9.30 часа до 19.30 часа и на 23 септември от 7.30 часа до 17.30 часа ще бъде ограничено движението през Шипченския проход - път I-5 Габрово - Шипка в участъка от 155-ти до 183-ти км. Това съобщиха от пресцентъра на  Агенция „Пътна инфраструктура“ . Спирането на трафика е за провеждането на автомобилното планинско състезание „Шипка – Дамасцена 2018“. По време на състезанието трафикът ще бъде пренасочен през Прохода на Републиката - път II-55, по следните обходни маршрути: \r\n- За пътуващите от Габрово към Казанлък МПС ще се насочват към Прохода на Републиката от кръстовището с път III-552 Трявна - Белица - Вонеща вода до път II-55 Проход на Републиката и след това по подбалканския път I-6 до Казанлък и обратно; \r\n- За пътуващите от Велико Търново към Казанлък трафикът ще се отклонява при разклона за град Дебелец по път II-55 Прохода на Републиката и след това по път I-6 до Казанлък; \r\n- За пътуващите от Стара Загора до Велико Търново движението ще се отклонява на пътен възел „Мъглиж“ на подбалканския път I-6 в посока път II-55 Проход на Републиката - Велико Търново. \r\nНеобходимо е шофьорите да карат внимателно, да спазват поставената сигнализация и указанията на „Пътна полиция“. \r\nДвижението на моторните превозни средства по път I-5 (E-85) ще бъде възстановено след 19.30 часа на 22 септември и след 17.30 часа на 23 септември т. г.", "date": "2018.09.22", "title": "АПИ: Ограничава се движението през Шипченския проход във връзка с провеждането на състезанието „Шипка – Дамасцена 2018“"}
{"url": "http://www.focus-news.net/news/2018/09/22/2569991/vitseprezidentat-iliyana-yotova-shte-uchastva-v-natsionalniya-trakiyski-zhenski-sabor-poklonenie-v-selo-avren.html", "text": "Вицепрезидентът Илияна Йотова ще участва в Националния тракийски женски събор-поклонение в село Аврен. Това съобщиха от  прессекретариата на държавния глава . Пред паметника на жертвите от 1913-1914 г. в село Аврен, община Крумовград, от 10.45 часа вицепрезидентът Илияна Йотова ще участва в Националния тракийски женски събор-поклонение. Тази година Тракийският женски съюз отбелязва 85 години от основаването си и честванията се провеждат под патронажа на вицепрезидента.", "date": "2018.09.22", "title": "Вицепрезидентът Илияна Йотова ще участва в Националния тракийски женски събор-поклонение в село Аврен"}
{"url": "http://www.focus-news.net/news/2018/09/22/2569992/s-den-na-otvoreni-vrati-natsionalniyat-voennoistoricheski-muzey-otbelyazva-110-ata-godishnina-ot-nezavisimostta.html", "text": "В Деня на Независимостта – 22 септември, от 10.00 до 17.00 ч., Националният военноисторически музей (НВИМ) – София, по традиция обявява вход свободен за постоянната хронологична и външната експозиция на музея, както и за временните си изложби. Това съобщиха от пресцентъра на  НВИМ . \r\nСамо в този ден посетителите ще могат да видят отличия, документи и снимки на генерал-майор Стефан Паприков – външен министър при обявяването на Независимостта и главна фигура в дипломатическата ѝ защита. Те са част от личния архив на неговата наследница Зоя Паприкова и фонда на НВИМ. \r\nНезависими ли сме днес? Важна ли е Независимостта и защо? Какво ни донесе тя 110 години след нейното обявяване? Провокирани с тези въпроси  всички, избрали да отбележат празника в НВИМ, ще могат да споделят своите чувства и мисли за Независимостта, поглеждайки и отвъд историческите факти, като оставят своето послание на специално създадена за празника Стена на Независимостта. \r\nПосетителите ще могат да се докоснат и до ключови експонати от постоянната експозиция на музея, пренесли през времето духа на историческия акт, ознаменувал стремежа на българския народ за равноправно присъствие на картата на Европа като самостоятелна държава. Сред тях са държавният печат на Княжество България, най-високото отличие на Царство България – орден „Св. Св. равноапостоли Кирил и Методий“, униформата и шашката на цар Фердинанд I, униформата, пистолета „Браунинг“ и част от отличията на военния министър генерал-лейтенант Данаил Николаев. \r\nФилмите „Независима България“ на Огнян Сурдолов и „Фердинанд Български“ на проф. Светослав Овчаров, които ще бъдат прожектирани от 11.00 до 13.30 ч. и от 14.30 до 16.00 ч., ще обогатят знанията на посетителите за това знаково за българската история събитие.", "date": "2018.09.22", "title": "С ден на отворени врати Националният военноисторически музей отбелязва 110-ата годишнина от Независимостта"}
{"url": "http://www.focus-news.net/news/2018/09/22/2569990/predsedatelyat-na-parlamenta-tsveta-karayancheva-shte-uchastva-v-tarzhestvenoto-chestvane-na-110-ata-godishnina-ot-obyavyavaneto-na-nezavisimostta-na-balgariya-vav-veliko-tarnovo.html", "text": "Велико Търново.  Председателят на Народното събрание Цвета Караянчева и народни представители ще участват в тържественото честване на 110-ата годишнина от обявяването на Независимостта на България във Велико Търново. Това съобщиха от пресцентъра на Народното събрание. В 19.30 часа Цвета Караянчева ще присъства на тържествената заря-проверка на площад „Цар Асен І”. Председателят на парламента ще произнесе слово по повод годишнината от обявяването на Независимостта. Присъстващите ще наблюдават и аудио-визуалния спектакъл „Царевград Търнов – звук и светлина”.  \r\nСутринта в 7.30 часа заместник-председателят на Народното събрание Емил Христов и народни представители ще присъстват на празничната света литургия и водосвет в църквата „Свети Четиридесет мъченици”. Литургията ще бъде отслужена от Негово Високопреосвещенство Великотърновския митрополит Григорий.  \r\nВ 10.30 часа заместник-председателят на Народното събрание ще бъде на военния ритуал за издигане на националното знаме на Република България и ще приветства жителите и гостите на града. Той ще поднесе цветя на Пирамидата на Независимостта в крепостта „Царевец”. Заместник-председателят на парламента ще се включи в празничното ществие до паметника на „Майка България”, където ще бъдат поднесени венци и цветя.", "date": "2018.09.22", "title": "Председателят на парламента Цвета Караянчева ще участва в тържественото честване на 110-ата годишнина от обявяването на Независимостта на България във Велико Търново"}
{"url": "http://www.focus-news.net/news/2018/09/22/2569993/v-denya-na-nezavisimostta-balgarskata-armiya-predstavya-tehnika-i-vaorazhenie-v-sedemnadeset-grada-v-stranata.html", "text": "По случай 110–ата годишнина от обявяване на Независимостта на България по разпореждане на министъра на отбраната Красимир Каракачанов на 22 септември в седемнадесет български града ще бъдат показани военна техника, образци оръжие и екипировка. Инициативата е първа от поредицата изяви под наслов „Това сме ние“, с които Министерството на отбраната цели да популяризира военната служба.  Това съобщиха от пресцентъра на  Министерство на отбраната . В София от 9.00 часа до 12. 00 часа пред парадния вход на Министерство на отбраната (ул. „Дякон Игнатий“ № 3) всички гости на празника ще могат да разгледат основни образци военна техника на Въоръжените сили - бронирана машина „Хамър”,  бойни бронирани колесни машини „Командо”, „Гардиан“ и „Пустинна котка“.  \r\nВсички интересуващи се от военната служба ще могат да получат информация за свободните места в армията, както и за условията за участие в курсове за начална и специална военна подготовка. \r\nГостите на инициативата ще могат да чуят и изпълненията на Представителния духов  оркестър на Сухопътните войски.  \r\nДенят на Независимостта ще бъде отбелязан със същата инициатива и в градовете Пловдив, Варна, Бургас, Стара Загора, Плевен, Сливен, Шумен, Смолян, Благоевград, Враца, Белене, Асеновград, Карлово, Казанлък, Хасково и Ямбол.", "date": "2018.09.22", "title": "В Деня на Независимостта Българската армия представя техника и въоръжение в седемнадесет града в страната"}
{"url": "http://www.focus-news.net/news/2018/09/22/2569995/predsedatelyat-na-pg-na-gerb-tsvetan-tsvetanov-shte-uchastva-v-chestvaniyata-po-povod-110-godini-ot-obyavyavaneto-na-nezavisimostta-vav-veliko-tarnovo.html", "text": "Председателят на Парламентарната група на ГЕРБ и зам.-председател на партията Цветан Цветанов ще участва в честванията по повод 110-ата годишнина от обявяването Независимостта на България във Велико Търново. Това съобщиха от пресцентъра на  ПП ГЕРБ .  \r\nОт 07.30 часа Цветанов ще присъства на празничната Света литургия, която традиционно се отслужва в църквата „Св.40 мъченици”.  \r\nВ 10.30 часа на хълма Царевец с военен ритуал ще бъде издигнато националното знаме, ще бъдат поднесени венци и цветя пред Пирамидата на Независимостта.  \r\nМалко по-късно председателят на ПГ на ГЕРБ ще се включи и в празничното шествие до паметника „Майка България”.  \r\nВ 12.30 часа Цветан Цветанов ще наблюдава шоу-спектакъла на участниците в XIІ Международен фестивал на военните оркестри. \r\nВ 15.00 часа Цветанов ще присъства на откриването на реставрирания Багрилов надпис.  \r\nОфициалната празнична програма в Деня на Независимостта ще завърши в 19.30 часа с тържествена заря проверка на площад „Цар Асен І”.", "date": "2018.09.22", "title": "Председателят на ПГ на ГЕРБ Цветан Цветанов ще участва в честванията по повод 110 години от обявяването на Независимостта във Велико Търново"}
{"url": "http://www.focus-news.net/news/2018/09/22/2569996/sofiya-vremenno-se-zabranyava-dvizhenieto-v-uchastatsi-na-ul-dyakon-ignatiy-i-ul-aksakov.html", "text": "Във връзка показването на военна техника по повод честването на 22 септември - ден на Независимостта на България се въвеждат промени в организацията на движение. Това съобщиха от пресцентъра на  Столична Община .  \r\nОт 08.00 до 14.00 часа се забраняват престоят, паркирането и влизането на пътни превозни средства на ул. „Дякон Игнатий\" между бул. „Цар Освободител\" и ул. „Аксаков\".  \r\nОт 08.00 до 14.00 часа се забранява влизането на пътни превозни средства по ул. „Аксаков\" между ул. „Дякон Игнатий\" и ул. „Георги Бенковски\".", "date": "2018.09.22", "title": "София: Временно се забранява движението в участъци на ул. „Дякон Игнатий“ и ул. „Аксаков“"}
{"url": "http://www.focus-news.net/news/2018/09/22/2569997/reuters-ekvador-e-opital-da-naznachi-dzhulian-asandzh-za-savetnik-v-posolstvoto-v-moskva.html", "text": "Президентът на Еквадор Ленин Морено през 2017 година е назначил основателя на Wikileaks Джулиан Асандж за дипломатически съветник в посолството на южноамериканската страна в Москва. Но, както пише  Reuters , позовавайки се на писмо от Министерството на външните работи на Еквадор, назначението е анулирано, след като Великобритания е отказала да признае правото му на дипломатически имунитет. \r\nСъгласно писмото, което МВнР е изпратило до президента, властите на Еквадор на 19 декември 2017 година са одобрили „специалното назначение на Джулиан Асандж, за да може той да изпълнява функции в посолството в Русия“. \r\nБританската агенция уточнява, че под термина „специално назначение“ се подразбира правото на Ленин Морено да определя непрофесионални дипломати на определен брой дипломатически постове. \r\nВ документа, цитиран от „Ройтерс“, също се привежда част от нота на МВнР на Великобритания, датирана от 21 декември, в която се казва, че то „не смята, че Асандж има каквито и да е привилегии и имунитет в рамките на Виенската конвенция“. Малко след това назначението на основателя на Wikileaks е отменено. \r\nПредставители на Асандж и Wikileaks не са пожелали да коментират ситуацията, а не е получен коментар и от МВнР на Евкадор. Агенция „Фокус“ припомня: \r\nПрез 2012 година Джулиан Асандж поиска убежище в посолството на Еквадор в Лондон, за да избегне екстрадиция в Швеция, където го подозират в „принуждение към действия от сексуален характер и тормоз“, както и в изнасилване. Основателят на Wikileaks се опасява, че Швеция може да го депортира в САЩ, където е заплашен от лишаване от свобода за срок от 35 години или даже смъртна присъда за публикация на секретни документи на Държавния департамент. Асанж отхвърля повдигнатите в Швеция обвинения и смята, че те са политически мотивирани. \r\nПревод и редакция:", "date": "2018.09.22", "title": "Reuters: Еквадор е опитал да назначи Джулиан Асандж за съветник в посолството в Москва"}
{"url": "http://www.focus-news.net/news/2018/09/22/2570001/sofiya-vavezhda-se-organizatsiya-na-dvizhenieto-vav-vrazka-s-provezhdaneto-na-ekstriym-fest-2018.html", "text": "Въвежда се организация на движението във връзка с провеждането на „Екстрийм фест 2018” в София. Това съобщиха от пресцентъра на  Столична община . \r\nОт 00.00 часа на 22 септември до 24.00 часа на 23 септември се забраняват престоят, паркирането и влизането на пътни превозни средства на ул. „Ген. Гурко” между бул. „Васил Левски” и бул. „Евлоги и Христо Георгиеви”.  \r\nОт 04.30 до 24.00 часа на 22 и 23 септември частично се променят маршрутите на масовия градски транспорт, както следва:  \r\nАвтобусна линия № 9 (в посока пл. „Орлов мост”): от бул. „Евлоги и Христо Георгиеви” по бул. „Цар Освободител”, бул. „Васил Левски”, ул. „Шипка” и по маршрута си.  \r\nАвтобусите ще спират на временна спирка на бул. „Евлоги и Христо Георгиеви” на 50.00 метра преди бул. „Цар Освободител”.  \r\nАвтобусна линия № 10-ТМ: маршрутът се скъсява (в посока площад „Възраждане”): от метростанция „Витоша” по маршрута си до кръстовище бул. „Евлоги и Христо Георгиеви” и ул. „Ген. Й. В. Гурко”, наляво по ул. „Ген. Й. В. Гурко”, по бул. „Евлоги и Христо Георгиеви” и по бул. „Драган Цанков” по маршрута си до метростанция „Витоша”.  \r\nАвтобусни линии № 84 и 184: от бул. „Цариградско шосе” по бул. „Евлоги и Христо Георгиеви”, обратен завой при национален стадион „Васил Левски”, бул. „Евлоги и Христо Георгиеви” и по бул. „Цариградско шосе”, по маршрутите.", "date": "2018.09.22", "title": "София: Въвежда се организация на движението във връзка с провеждането на „Екстрийм фест 2018”"}
{"url": "http://www.focus-news.net/news/2018/09/22/2570000/denyat-22-septemvri-v-balgarskata-istoriya.html", "text": "На тази дата през 1872 г., въпреки забраната на Васил Левски, е извършен Арбаконашкият обир. В Арабаконашкия проход (днес Ботевградски проход) турска пощенска кола е ограбена от  група революционни дейци под ръководството на Димитър Общи. В резултат на акцията са взети 125 000 гроша, които да бъдат използвани за нуждите на Вътрешната революционна организация. На същата дата през 1912 г. с царски указ за помощник-главнокомандващ се назначава ген. Михаил Савов, а за началник-щаб на Действащата армия ген. Иван Фичев. Назначенията са част от подготовката на бъдещата Балканска война. През 1944 г. със заповед на военния министър Дамян Велчев в българската армия се създава институтът на помощник-командирите, на който е възложена политическата работа сред войската за създаване на \"братски отношения между чиновете във войската\" и за \"културно-просветно превъзпитание в духа на идеите на ОФ\". 1956 г. - Тодор Живков заминава с парламентарна делегация на посещение в Югославия. По време на посещението македонският въпрос се избягва, но Живков поставя въпроса за антибългарската пропаганда в Югославия. На същата дата през 1981 г. се открива паметникът на Незнайния воин в София, издигнат в памет на българските войници, пожертвали живота си в името на отечеството.  \r\n1997 г. \r\nКонституционният съд одобрява Закона за достъп до архивите на бившата Държавна сигурност. \r\nПрез 1997 г. XXXVIII Народно събрание приема Закон за достъп до документите на бившата Държавна сигурност. В този закон има текст, който изисква архивите на бившата Държавна сигурност да станат публични. Член 13 от закона гласи: \"До изтичане на една година от влизането на закона в сила документите на бившата Държавна сигурност се предават в Централния държавен архив по реда на Глава трета от Закона за държавния архивен фонд след изтичане на срока по чл. 10, ал. 4., т. 1 от Закона за държавния архивен фонд.\" (ЗДАФ, чл. 10, ал. 4: Приключените в деловодството документа се съхраняват в архивите на учрежденията и организациите в продължение на следните срокове: (т. 1) за висшите органи на власт и управление, за централните и окръжните учреждения и организации - 10 години.) Това изискване на закона не е спазено, дори и при дадената от същия закон възможност част от документите на бившата Държавна сигурност да бъдат поставени при друг режим на съхранение по преценка на комисията, прилагаща Закона за достъп до документите на бившата Държавна сигурност. \r\n1996 г. \r\nНа извънреден конгрес на БЗНС Анастасия Мозер е преизбрана за главен секретар на съюза. \r\nАнастасия Мозер е родена на 30 юни 1937 г. в София. Дъщеря е на д-р Г. М. Димитров. По политически причини завършва гимназия като частна ученичка. През 1962 г. заминава при родителите си в САЩ. Завършва френска филология, след което работи в Световната банка, в Института за стратегически проучвания и Радио \"Гласът на Америка\". През 1992 г. се завръща в България и се включва в политическия живот. От 16 февруари до 8 ноември 1992 г. е главен секретар е на БЗНС \"Никола Петков\". От 8 ноември 1992 г до 18 май 1997 г. е главен секретар на БЗНС. От 18 май 1997 г. е главен секретар на БЗНС \"Народен съюз\". Съпредседател е на парламентарната група на БЗНС \"Народен съюз\" - Демократическа партия в ХХXVIII Народно събрание. Депутат е и в ХХXVII; ХХXIX; ХХХХ Народно събрание. Избрана e за заместник-председател на 40-то Народно събрание. \r\n1995 г. \r\nСДС внася вот на недоверие срещу правителството на Жан Виденов заради загиналите на 11 август същата година 14 войника, но вотът е отхвърлен. \r\nПри неизяснени и до днес обстоятелства късно вечерта на 11 август 1995 г. на околовръстното шосе в София катастрофира камион, в който изгарят 14 войници от трудови войски. Впоследствие се установява, че по камиона е стреляно, но така и не се открива от кого и защо. \r\n1994 г. \r\nБордът на директорите на Световната банка гласува отпускане на кредит от $125 млн. в подкрепа на платежния баланс на България. \r\n1993 г. \r\nРадиостанция \"Свободна Европа\" получава лиценз за излъчване в България. \r\n1990 г. \r\nАндрей Луканов съставя второто си правителство от представители на БСП. \r\nАндрей Луканов е български политик и държавник. Роден е на 26 септември 1938 г. Заема държавните постове министър-председател (1990 г.) и министър на външнотърговските връзки (1987-1989 г.). Член е на Политбюро и секретар на ЦК на БКП (1989 г.), член е на Висшия съвет на БСП (1990-1991 г.). След 1989 г. Андрей Луканов е влиятелна и противоречиво оценявана политическа фигура. Убит е пред дома си на 2 октомври 1996 г. при неизяснени обстоятелства. \r\n1990 г. \r\nВ периода 22 - 25 септември БСП провежда своя 39 конгрес, на който се приемат: платформа за по-нататъшно обновление и преобразуване на БСП в \"модерна лява партия на демократичния социализъм\"; програма за действие; устав; решение по символите; обръщение \"Мир, ред, спасение\". Делегатите преизбират Александър Лилов за председател на Висшия съвет на БСП, а Александър Томов става първи заместник и отговарящ по организационните въпроси. \r\n1981 г. \r\nОткрива се паметникът на Незнайния воин в София. Той е издигнат в памет на българските войници, пожертвали живота си в името на отечеството. Проектът е дело на колектив с главен проектант арх. Никола Николов, скулптор е проф. Любен Димитров, инженер-конструктор - Атанас Каракостов. \r\n1981 г. \r\nВ периода 22 септември – 1 октомври по решение на ЮНЕСКО в Париж се провеждат Дни на България. \r\n1973 г. \r\nБългария скъсва дипломатически отношения с Чили като протест срещу военния преврат на ген. Пиночет от 11 септември, който сваля от власт президента-социалист Салвадор Алиенде. \r\nИзвършеният военен преврат е оглавен от хунта в състав: главнокомандващ сухопътните сили ген. Аугусто Пиночет, командващ Военно-въздушните сили ген. Густаво Лей, командващ Военно-морските сили адмирал Хосе Торибио Мерино, командващ корпуса на карабинерите ген. Сесар Мендоса. На Алиенде е даден ултиматум да подаде оставка и да напусне страната. Той отказва. Хунтата бомбардира президентския дворец \"Ла Монеда\" и го превзема. При щурма Алиенде, остава само с личната си охрана, оказва съпротива, и е убит. \r\n1956 г. \r\nТодор Живков заминава с парламентарна делегация на посещение в Югославия. По време на посещението македонският въпрос се избягва, но Живков поставя въпроса за антибългарската пропаганда в Югославия. Посещението продължава до 7 октомври. \r\nДевет години по-късно, на същата дата през 1965 г., президентът на СФР Югославия и генерален секретар на Съюза на югославските комунисти Йосип Броз Тито пристига на официално посещение в София. В разговорите с него Тодор Живков изтъква, че в Съюзна република Македония трябва да се даде възможност населението свободно да изразява своето национално съзнание. Той настоява, че на учените трябва да се осигурят условия \"добросъвестно, върху основата на обективните исторически факти, документи и анализи\" да разработват македонския въпрос, но той \"да не се раздухва\" и от двете страни и да не се позволява \"чрез него да се трови атмосферата между нашите страни и партии\". Посещението продължава до 27 септември. \r\n1950 г. \r\nОтправя се втора нота на българското правителство до турските власти, в която се констатира, че изселващите се от България граждани, очакващи турски входни визи, са в трудно положение при настъпващата есен и зима, тъй като са продали имотите си. \r\n1944 г. \r\nСъс заповед на военния министър Дамян Велчев в българската армия се създава институтът на помощник-командирите, на който е възложена политическата работа сред войската за създаване на \"братски отношения между чиновете във войската\" и за \"културно-просветно превъзпитание в духа на идеите на ОФ\". За помощник-командири се назначават най-вече членове на БРП (к) и РМС. За такива са назначени: на 1. армия - Щерю Атанасов; на 2. армия - Боян Българанов; на 3. армия - Йонко Панов; на 4. армия - Борис Копчев; на 5. армия - Кирил Драмалиев; на 1. корпус - Божидар Божиков; на 2. корпус - Иван Радев; на Въздушни войски - Михаил Андреев. \r\n1924 г. \r\nЦК на ВМРО внася меморандум в Обществото на народите за защита правата на българското население в Македония и за автономия на областта под контрола на ОН. \r\n1923 г. \r\nВ периода 22 - 30 септември избухват комунистическите бунтове с център в Северозападна България. Те са потушени от властите. Водачите Васил Коларов и Георги Димитров емигрират в Югославия, където предварително са изпратили семействата си. \r\nНа разширен пленум (12-24 юни 1923 г.) на ИККИ е взето решение БКП (т. с.) да организира въоръжено въстание за сваляне на правителството и установяването на работническо-селска власт в България. Димитър Благоев вижда опасността от подобни действия и се обявява против решението на Коминтерна. Подкрепят го и някои от членове на ЦК - Т. Луканов, Т. Петров и др. На своя отговорност Т. Луканов изпраща контрауказания, с които отменя назначената акция. Бунтът започва на 13 септември 1923 г. в с. Мъглиж, Казанлъшко. След няколко дни придобива спорадичен характер и се разпространява. Към 20 септември обхваща по-голямата част от Старозагорска и Новозагорска околии. Най-масови са бунтовете в Северозападна България. На 23 септември е превзет град Фердинад (днес Монтана), на 25 септември с. Бойчиновци. На 26 септември бунтовниците настъпват към Враца, но са разбити при с. Брусарци (днес област Монтана) от части от Видинския гарнизон. На 27 септември гр. Фердинанд пада и Главния революционен комитет дава нареждане за изтегляне към Югославия. Васил Коларов и Георги Димитров още в разгара на военните действия се прехвърлят на югославска територия, където предварително са изпратили семействата си. В Разложко и Петричко също има опити за бунт. Под ръководството на Вл. Поптомов комунистите завземат казармата в Разлог и властта в някои села на Разложка околия. Ръководството на ВМРО мобилизира своите членове и ликвидира бунта, като изпраща всички бунтовници по домовете им. В другите райони на страната (Бургаско, Шуменско, Варненско, Пловдивско) положението остава спокойно. Не избухват бунтове в големите градове - София, Пловдив, Варна, Бургас. За броени дни правителствените сили възстановяват положението. \r\n1912 г. \r\nС царски указ за помощник-главнокомандващ се назначава ген. Михаил Савов, а за началник-щаб на Действащата армия ген. Иван Фичев. \r\n1908 г. \r\nВ църквата \"Св. Четиридесет мъченици\" в Търново се обявява независимостта на България, с което страната ни отхвърля васалната си зависимост от Османската империя, наложена й от Берлинския договор (1878 г.). \r\nПровъзгласяването на независимостта на България е политически акт, извършен от правителството на Александър Малинов. С него се отхвърля васалната зависимост на България от Османската империя, наложена й от Берлинския договор, сключен през 1878 г. Според договора териториите на Северна България са включени в т. нар. Княжество България - автономно (самостоятелно) трибутарно (плащащо данък) княжество, което остава под върховната власт на султана. Южна България под името Източна Румелия получава административна автономия, но остава под политическата и военната власт на султана. Княжеството трябва да участва в изплащането на държавните дългове на Турция (за него е в сила режимът на капитулациите, наложен на Османската империя от Великите сили). Компанията на Източните железници запазва своите права на територията на Княжеството. Въпреки че васалната зависимост е по-скоро формална, тя затруднява установяването на равноправни икономически и политически отношения между България и останалите държави. Първите стъпки към премахване на това васално положение са свързани с изпращането през 1879 г. на български дипломатически и търговски агенти в съседните балкански страни и подписването през 1889 г. на самостоятелни търговски договори с редица държави. След Младотурската революция, извършена през 1908 г. се създават условия за отхвърляне изцяло на васалната зависимост на България. Правителството и князът са подкрепени от Австро-Унгария, която се стреми да анексира Босна и Херцеговина. Поради васалната зависимост на България турското правителство не поканва българския дипломатически представител в Цариград Иван Стефанов Гешов на прием заедно с другите дипломати. Това дава повод на българското правителство да го отзове от Османската империя. По същото време турските служители по Източните железници започват стачка. За да не се прекъсне движението, правителството на Александър Малинов изпраща български служители на тяхно място. След прекратяването на стачката обаче българските власти задържат под свой контрол ЖП линия. В такава обстановка на 22 септември 1908 г. в черквата \"Св. Четиридесет мъченици\" в Търново със специален манифест е провъзгласена независимостта на България, а княз Фердинанд I приема титлата цар на България. Учредява се възпоменателен медал по този повод. На следващия ден Австро-Унгария обявява анексирането на Босна и Херцеговина. Тъй като клаузите на Берлинския договор 1878 г. са нарушени, възниква остра Балканска криза (1908–1909 г.). Повечето от Великите сили отказват да признаят независимостта на България, влошават се и българо-турските отношения. Турция настоява България да й изплати 125 млн. франка обезщетение, за да признае българската независимост. С помощта на Русия е постигнато споразумение по възникналите тежки финансови проблеми. Подписани са Руско-турски протокол (1909 г.), Българо-турски протокол (1909 г.) и Руско-български протокол (1909 г.). Според тях Русия опрощава на Турция военните й задължения, останали още от войната от 1877–1878 г., срещу което Турция се отказва от всякакви претенции към България. От своя страна България трябва да изплати на Русия в срок от 75 г. 82 млн. франка. Турция, а след нея и Великите сили признават независимостта на България. С провъзгласяването независимостта на България се издига международният авторитет на страната и тя се превръща в равноправна на другите европейски държави. \r\n1872 г. \r\nИзвършен е Арбаконашкият обир. В Арабаконашкия проход (днес Ботевградски проход) турска пощенска кола е ограбена от група революционни дейци под ръководството на Димитър Общи. В резултат на акцията са взети 125 000 гроша, които да бъдат използвани за нуждите на Вътрешната революционна организация. Арбаконашкия обир е извършен въпреки забраната на Васил Левски. Последствията от този акт са тежки за революционната организация. Турските власти предприемат масови арести на населението в този край. В резултат на това са задържани голям брой членове на революционните комитети в Тетевен, Орхание (днес Ботевград), Етрополе, Ловеч и близките край тях села. Действията на турските власти са улеснени до голяма степен от признанията, които прави сам Димитър Общи след неговото залавяне. Благодарение на самопризнанията турските власти попада и по следите на Васил Левски, който, за да предотврати окончателното проваляне на революционната организация, се отправя за Ловеч, но е заловен чрез предателство в Къкринското ханче.  На тази дата умират:  \r\n2006 г. \r\nУмира Пепа Николова – българска актриса. \r\nРодена е на 23 декември 1946 г. в гр. Харманли. Завършила е средно образование. През 1969 г. в гр. Хасково е удостоена със звание “актриса”. Работи в Младежкия и в Държавния сатиричен театър. \r\nФилмовият й дебют е в \"Понеделник сутрин\". За ролята на Тони във филма \"Понеделник сутрин\" получава награда от СБФД за най-добра женска роля, 1988 г. Най-голяма популярност й носи ролята на циганката Джалма от \"На всеки километър\". \r\nСнима се в над 30 игрални и телевизионни филма, както и в телевизионни сериали, сред които \"Понеделник сутрин\", \"На всеки километър\", \"Няма нищо по-хубаво от лошото време\", \"Опак човек\", \"Катина\", \"Снаха\", \"Хирурзи, \"Войната на таралежите\", \"Ева на третия етаж\", \"Вампири, таласъми...\", \"Дунав мост\". \r\n1921 г. \r\nУмира Иван Минчов Вазов – български писател, поет, драматург, публицист, почетен член на БАН (от 1921 г.), почетен д-р на филологическите науки. Роден е на 9 юли 1850 г. в Сопот. Брат е на Г. Вазов и В. Вазов. Учи при Партений Белчев и Ботьо Петков, а след това в Пловдивската гимназия, ръководена от Й. Груев. През 1870 г. е изпратен в Румъния да практикува търговия при чичо си. Бяга в Браила. Попада в средите на българските хъшове. В България известно време учителства (1872-1873 г.). През 1875 г. става член на революционния комитет в родния си град. След избухването на Априлското въстание (1876 г.) емигрира през Цариград в Румъния. От този период е първата му стихосбирка \"Пряпорец и гусла\" (1871 г.), последвана от \"Тъгите на България\" (1877 г.). През Руско-турската война (1877-1878 г.) пише третата си стихосбирка \"Избавление\". Работи в Берковския окръжен съд (1880 г.) и същата година се премества в Пловдив, където развива активна обществено-политическа и публицистична дейност. Заедно с Константин Величков списва в продължение на 5 години в-к \"Народний глас\". Главен редактор е на списание \"Наука\"; съставител е на литературното списание \"Зора\" (1885 г.). Отново с Константин Величков участва в съставителството на двутомната \"Българска христоматия\" (1884 г.). От това време са поетичният цикъл \"Епопея на забравените\", повестта \"Чичовци\" и др. През есента на 1886 г. напуска България и се установява в Одеса. През 1894 г. излиза романът \"Под игото\", последван от драмата \"Хъшове\" (1894 г.) и романа \"Нова земя\" (1896 г.). От 1889 г. живее в София. Издава списание \"Денница\" (1890-1892 г.). От 1897 г. до 1899 г. е министър на народната просвета в кабинета на К. Стоилов. По време на войните създава високопатриотични песни, с които възпява героизма на българския войник. Автор е на многобройни пътеписи, есета, статии, исторически повести. Обявен е за народен поет. Награден е с ордена \"Св. равноапостоли Кирил и Методий\" (1920 г.) и с много други български ордени. Произведенията му са преведени на около 50 езика. На тази дата са родени: \r\n1941 г. \r\nРодена е Анна Томова-Синтова – българска оперна певица. Завършва Музикалната консерватория, вокален факултет при Г. Златев-Черкин (1966 г.). Дипломната й работа е Татяна от “Евгений Онегин” на сцената на Старозагорската опера. Специализира в Лайпциг. Излиза за пръв път на сцената в Лайпцигската опера с “Набуко” от Верди (1967 г.). След получения златен медал в Рио де Жанейро (1972 г.), започва работа в Щатсопера в Берлин. Получава най-високото отличие за изпълнителка - “камерзингирен” (1973 г.). Същата година започва съвместната й кариера с Херберт фон Караян по световните сцени. Призната е за най-добрата “Тоска”, получава “Грами” за “Арианда от Наксос”. Наградата “Христина Морфова” (1983 г.); II награда на Международния конкурс за млади оперни певци - София (1970 г.). Държавни отличия от бившата ГДР, България, Австрия. Почетна титла “доктор хонорис кауза” на Държавната музикална академия “Панчо Владигеров” (2001 г.). \r\n1802 г. \r\nРоден е Юрий Иванович Венелин (псевдоним на Георги Хуца) - славист, българист, фолклорист, етнограф, филолог. Учи в Лвовския университет. В Кишинев проучва езика и историята на българските преселници. Продължава обучението си в Москва, където следва медицина. През 1830 г. посещава България. Запознава се с Васил Априлов, с когото води оживена кореспонденция. Огромни са заслугите му за българската култура, а книгите му са генератор на идеи за възрожденските просветители. Умира на 26 март 1839 г. в Москва. Някои съчинения: \"Древние и ньiнешние болгаре в политическом, народописном, историческом и религиозном их отношении к россияном\" (1829 г.), \"О характере народньiх песен у славян задунайских\" (1835 г.), \"О зародьiше новой болгарской литературьi\" (1838 г.), \"Граматика на сегашния български език\" и др., много от които издадени след смъртта му. За изготвянето на историческата справка на Агенция “Фокус” са използвани следните източници : \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2018.09.22", "title": "Денят 22 септември в българската история"}
{"url": "http://www.focus-news.net/news/2018/09/22/2570002/pencho-markishki-fizik-astronomicheskata-esen-nastapva-na-23-septemvri-v-454-ch.html", "text": "Астрономическата есен настъпва на 23 септември в 4.54 ч. Това каза физикът Пенчо Маркишки от Института по астрономия с Национална астрономическа обсерватория при Българска академия на науките (БАН) в интервю за  Агенция „Фокус“   за есенното равноденствие и интересните явления в небето през есента. „Това е есенното равноденствие, когато слънцето се намира в есенната равноденствена точка в съзвездието Дева. Денят ще трае 12.08 часа. Това е малко повече от  12 часа, които очакваме на равноденствие“, каза той и обясни, че щом е равноденствие се предполага, че денят и нощта са с еднаква продължителност. „Разликата от 8 минути в полза на деня се дължи на два факта. Първият е свързан с начина, по който се отчитат залезите и изгревите. Гледа се кога се показва при изгрев и се скрива при залез не центърът на слънчевия диск, а горният му край. Това добавя малко време към продължителността на деня. Вторият е свързан с атмосферната рефракция, която е причина да виждаме слънцето малко преди то да е изгряло геометрично и в същото време да го виждаме известно време след като то е залязло“, поясни Маркишки. По думите му тези два фактора  добавят по около 4 минути на изгрев и толкова на залез. Той поясни, че около 12 часа ще траят дните около есенното равноденствие, като поради ефекта на рефракцията,  на 27 септември денят и нощта ще бъдат с максимално близка продължителност. „По-точно денят ще бъде с продължителност 11.56 ч. , като дните започват да стават по-къси, което е характерно с приближаването на зимата. Най-късите дни са около 22 декември, когато денят трае само 9.02 часа. За сравнение най-дългите дни са около 21 юни – датата на лятното слънцестоене, когато дните са 15.19 ч.“, допълни още физикът.  \r\nДеница КИТАНОВА Пълния текст на интервюто четете по-късно в „Мнение”", "date": "2018.09.22", "title": "Пенчо Маркишки, физик: Астрономическата есен настъпва на 23 септември в 4.54 ч."}
{"url": "http://www.focus-news.net/news/2018/09/22/2570003/edin-ot-sponsorite-na-oranzhevata-revolyutsiya-prez-2004-g-ukrayna-stana-strana-luzar.html", "text": "Украйна е страна-лузър и страна-изгой. Това заяви в ефира на телевизия Newsone бившият министър на транспорта и комуникациите на Украйна Евгений Червоненко, предава  руската агенция EA Daily . \r\n„Ние станахме страна-лузър, страна-изгой. Цифрите на емиграцията от страната просто убиват. Кой ще носи отговорност за това?“ – цитира димите на бившия министър „Политнавигатор“. \r\n„Тези хора, които, меко казано, нарушиха закона, за да дойдат на власт и забравиха, че ние не сме свободни в този свят, направиха така, че започна война, защото руснаците разбраха какво се случва. Руснаците имат една мисъл – те се страхуват от система за противоракетна отбрана на своите граници, защото това ще разруши целия  световен ред. И после какво? Накъде отиваме?“ – заяви Червоненко. \r\nСтрува си да се напомни, пише EA Daily, че бившият министър съвсем не е привърженик на Кремъл. В това не могат да го обвинят дори политическите му опоненти. Той е един от спонсорите на „оранжевата революция“ през 2004 година, като по онова време оглавява службата за охрана на Виктор Ющенко. \r\nПревод и редакция:", "date": "2018.09.22", "title": "Един от спонсорите на „оранжевата революция“ през 2004 г.: Украйна стана страна-лузър"}
{"url": "http://www.focus-news.net/news/2018/09/22/2569999/haskovo-obshtinata-organizira-tarzhestven-ritual-po-povod-nezavisimostta-na-balgariya.html", "text": "По повод тържествено честване на 110 години от обявяване на Независимостта на България, Община Хасково организира тържествен ритуал по полагане на венци и цветя пред паметника на Незнайния воин, пл. \"Свобода\", от 11.00 часа. Това съобщиха от пресцентъра на  Общината . \r\nПразничната програма ще продължи на сцената на пл. „Свобода“ с концерт на: Хор „Орфей“ при Общинско предприятие \"Младежки център\" с диригент Елена Цветкова, Теодора и Михаил Евтимови от Вокална група „Орфейче“ при ОП \"Младежки център\" с диригент Катя Демирева, Народен оркестър при Община Хасково с диригент Димчо  Йорданов, Ансамбъл „Хасково“ с худ. ръководител Ана Димитрова и възпитаници на ОУ „Св.Иван Рилски“ с диригент Боян Митев. \r\nПоканени са всички граждани, политически партии и обществени организации.", "date": "2018.09.22", "title": "Хасково: Общината организира тържествен ритуал по повод Независимостта на България"}
{"url": "http://www.focus-news.net/news/2018/09/22/2569998/veliko-tarnovo-obshtina-svishtov-organizira-tarzhestveno-chestvane-po-povod-110-godini-ot-nezavisimostta-na-balgariya.html", "text": "Община Свищов организира тържествено честване по повод 110 години от Независимостта на България. Това съобщиха от пресцентъра на  Общината . Събитието ще се състои на 22 септември (събота), от 11.00 часа, пред паметника на Свободата в Свищов. \r\nОт 10.00 до 11.00 часа свои изпълнения ще представи Свищовската духова музика.", "date": "2018.09.22", "title": "Велико Търново: Община Свищов организира тържествено честване по повод 110 години от Независимостта на България"}
{"url": "http://www.focus-news.net/news/2018/09/22/2570006/denyat-22-septemvri-v-svetovnata-istoriya.html", "text": "На тази дата през 1792 г. Конвентът обявява Франция за република. Ото фон Бисмарк става премиер (канцлер) на Прусия (1862) и осъществява обединението на Германия под егидата на Прусия през 1871 г. През 1862 г. – американският президент Ейбрахам Линкълн обявява всички роби в разбунтувалите се щати за свободни от 1 януари 1863 г. На същата дата 1975 г. е извършен неуспешен опит за убийство на президента на САЩ, Джералд Форд в Сан Франциско от Сара Джейн Мур.  \r\n2015 г. \r\nРегулаторните органи в САЩ нареждат на Фолксваген да изтегли от пазара половин милион коли заради устройство прикриващо истинските нива на вредните емисии. \r\n2014 г. \r\nРуската компания „Газпром нефт“ започва продажби на суров петрол от Новопортовското находище срещу рубли. \r\n2013 г. \r\nВ Германия се провеждат парламентарни избори. \r\n2013 г. \r\nПри терористичен акт в Пакистан загиват 78 човека, а нас сто са ранени. \r\n2012 г. \r\nМинистърът на железниците на Пакистан Гулан Ахмед Билур обявява възнаграждение от 100 хиляди долара за убийството на автора на филма „Невинността на мюсюлманите“ обръщайки се директно към „Талибани“ и „Ал-Каида“. \r\n1985 г. \r\nФренският министър-председател Лоран Фабиус признава, че френски агенти са потопили флагманския кораб \"Рейнбоу Уориър\" на екологичната организация \"Грийнрийс\" в Нова Зеландия. \r\n1980 г. \r\nЗапочва войната между Ирак и Иран. \r\nИракският лидер Саддам Хюсеин решава силово да реши пограничния спор с Иран за владеене на източния бряг на река Шат-ел-Араб. На 22 септември 1980 г. иракската армия нахлува в иранската провинция Хузестан. \r\nКраят на войната настъпва с подписването на мирен договор на 20 август 1988 г., съгласно който е възстановена довоенната граница между двете държави. \r\n1975 г. \r\nИзвършва се неуспешен опит за убийство на президента на САЩ, Джералд Форд в Сан Франциско от Сара Джейн Мур. Това е вторият опит за покушение срещу него в продължение на 17 дни. \r\nДжералд Ръдълф Форд е американски политик-републиканец, 38-и президент на САЩ (1974-1977 г.). \r\n1974 г. \r\nНа Генералната асамблея на ООН за първи път се поставя на обсъждане “Палестинският въпрос”, което означава фактическото признаване на Организацията за освобождение на Палестина и нейния лидер Ясер Арафат като официални пълномощници на палестинското население. \r\n1960 г. \r\nМали получава независимост от Франция. \r\n1959 г. \r\nОткрита е телефонна връзка между САЩ и Европа. \r\n1934 г. \r\nВ една от най-трагичните миньорски злополуки в Англия при взрив и последвал пожар в мина в Уелс загиват над 260 миньори. \r\n1915 г. \r\nЗапочва дебаркиране на англо-френски войски в Солун след неуспеха на Дарданелската операция. Ген. Сарай формира Източната армия на Антантата и получава заповед да настъпи към Скопие. \r\n1869 г. \r\nВ Мюнхен се състои премиерата на операта на Рихард Вагнер \"Рейнско злато\" от цикъла \"Пръстенът на нибелунгите\". \r\n1862 г. \r\nОто фон Бисмарк става премиер (канцлер) на Прусия. Той осъществява обединението на Германия под егидата на Прусия през 1871 г. Воюва успешно срещу Австрия (1866 г.) и Франция (1870-71 г.). Установява диктаторски режим и създава силна имперска власт, заради което е наречен Железния канцлер. След създаването на Германската империя сключва договори с Австрия и Италия и поставя началото на Тройния съюз (1882 г.). Провежда редица реформи, които намаляват социалното напрежение и стабилизират вътрешно империята. Автор е на Културкампф. Председател е на Берлинския конгрес през 1878 г. \r\nАмериканският президент Ейбрахам Линкълн обявява всички роби в разбунтувалите се щати за свободни от 1 януари 1863 г. \r\nЕйбрахам Линкълн (12 февруари 1809 г. – 15 април 1865 г.) е американски политик, президент на САЩ (1860 г.-1865 г.), републиканец. Избран е за депутат през 1834 г., ръководител е на партията на вигите. Обявява се против робството и срещу Мексиканската война (1846 г.). Печели огромна популярност в американските щати, които обикаля, разпространявайки идеите си. Един от основателите е на Републиканската партия (1854 г.). По време на президентския му мандат Северът печели Гражданската война срещу Юга. През 1864 г. е преизбран за президент. Няколко дни по-късно е убит от сектанта Дж. У. Буут, който стреля срещу него с вика: \"Отмъстих за Юга!\". \r\n1792 г. \r\nКонвентът обявява Франция за република. \r\n1789 г. \r\nРуските войски начело с ген. Александър Суворов нанасят тежко поражение на турците при р. Ръмник, Влашко. В боя участват и австрийски отряди. Tурската армия (около 100 000 души) се командва лично от великия везир Юсуф паша. Малко по-късно са овладени Бендер и Акерман – основните погранични турски крепости. \r\n1499 г. \r\nМежду Австрия и Швейцария е сключен мирен договор, с което се слага край на Австрийско-швейцарската война и е призната независимостта на Швейцария. На тази дата умират: \r\n1999 г. \r\nУмира Джордж Скот – американски актьор и режисьор. Роден е на 18 декември 1927 г. Учи в университета в Мисури. От 1952 г. работи на сцената и в телевизията като актьор и режисьор. В киното дебютира през 1958 г. в “Дървото на обесените”. Режисира и изпълнява главните роли в своите филми “Ярост” (1972 г.), “Дивакът на свобода” (1974 г.). Филмография: “Анатомия на убийството” (1959 г.), “Играчът на билярд” (1961 г.), “Д-р Стрейнджлъв” (196 г.), “Библията” (1965 г.), “Петулия” (1967 г.), “Патън” (1970 г., “Оскар”), “Джейн Еър” (1970 г.), “Болницата” (1971 г.), “Новите центуриони” (1972 г.), “Оклахома такава, каквато е” (1973 г.), “Денят на делфина” (1973 г.), “Хинденбург” (1975 г.), “Острови по течението” (1977 г.), “Войници кучета” (1977 г.), “Кино, кино” (1979 г.), “Костелив орех” (1979 г.), “Формулата” (1980 г.), “Отбой” (1981 г.), “Изпускащата огън” (1984 г.), “Собствен избор” (1986 г.), “Двойното убийство на улица “Морг” (ТВ, 1985 г.), “Красавицата и звярът” (ТВ, 1989 г.), “Заклинателят’90” (1990 г.), “Мализ” (1993 г.), “Тайсън” (ТВ, 1995 г.), “Ангъс” (1996 г.), “12 разгневени мъже” (ТВ, 1997 г.), “Глория” (1999 г.), “Роки Марчиано” (ТВ, 1999 г.). \r\n1956 г. \r\nУмира Фредерик Соди – английски радиохимик, член на Лондонското кралско дружество (1910 г.). Роден е на 2 септември 1877 г. Разработва теорията на радиоактивното разпадане (1903 г., заедно с Ръдърфорд). Въвежда понятието за изотопите, изследва природата и произхода им. Експериментално доказва образуването на радий от уран (1915 г.). През 1918 г. открива химичния елемент протактиний. Професор (от 1919 г.) по неорганична химия и физико-химия в Оксфордския университет. Развива и няколко икономически, социални и политическия теории. Носител е на Нобелова награда за химия през 1921 г. \r\n1520 г. \r\nУмира султан Селим I Явуз (1512 - 1520 г.) \r\nТой е 9-тият султан на Османската Империя. В хода на завоевателните войни подчинява Северен Иран, Палестина, Армения, Кюрдистан, Сирия, и Египет. През 1517 г. завладява свещените за мюсюлманите градове Мека и Медина и се обявява за халиф - повелител на правоверните. \r\nПрозвището си Явуз, което означава жесток, Селим получава заради избиването на 40 000 шиити. По негово време са извършени и първите насилствени помохамеданчвания в българските земи. \r\nСелим I убива всички потенциални наследници на трона си, като оставя жив само сина си Сюлейман, при когото могъществото на Османската империя достига своя апогей.  На тази дата са родени:  \r\n1958 г. \r\nРоден е Андреа Бочели – италиански оперен и поппевец, наричан \"четвъртият тенор\"; ученик на Л. Павароти и Дзукеро. На 6 годишна възраст започва да учи пиано, а по-късно - флейта и саксофон. Роден е с много слабо зрение и на 12 години след инцидент по време на футболен мач той напълно губи зрението си. Бочели се дипломира в университета в Пиза като доктор по право. Първата му изява като певец е през 1992 г., когато Дзукеро прослушва тенори за демозаписа на \"Miserere\", която написва заедно с Боно от \"Ю Ту\". Изяви на Андреа Бочели по световните сцени: 1993 г. - турне с Дзукеро; 1994 г. – специален гост на Международния фестивал в Модена, изпълнения с Браян Адамс, А. Воленвайдер; 1995 г. - турне в Холандия, Белгия, Германия, Испания и Франция с \"Night Of Proms\", където освен Бочели участват и А. Жеро, Б. Фери, Р. Ходжсън и Дж. Майлс. Първите 3 албума на Бочели са обърнати към класическата. музика. С 4 - \"Romanza\" (1997 г.), певецът се изявява в попмузиката (от този албум е дуетът със Сара Брайтмън “Time To Say Goodbye\", седмици наред оглавявал световните класации). През 1999 г. излиза албумът \"Sogno\" (\"The Prayer\" дует със Селин Дион, който отново е хит: в тираж повече от 10 млн.; \"Златен глобус\"; номинация за \"Грами\" в категория \"Дебют\"). Дискография: \"Andrea Bocelli\" (1994 г.); \"Bocelli\" (1995 г.); \"Viaggio Italiano\" (1996 г.); \"Romanza\" (1997 г.); \"Sogno\" (1999 г.); \"Sacred Arias\" (1999 г.); \"Verdi\" (2000 г.); \"Cieli Di Toscana\" (2001 г.). \r\n1957 г. \r\nРоден е Ник Кейв – американски рок-певец от австралийски произход. \r\nПолучава образование в класическа гимназия и Факултет по изкуства в Мелбърн. През 1979 заедно с групата “The Boys Next Door” Ник Кейв издава първия си албум “Door Door”. През 1980 г. заедно с групата си, която вече се казва “The Birthday Party” се мести в Лондон, където излизат албумите “Prayers on Fire” и “Junkyard”. След това групата се мести в Западен Берлин, където издава три студийни албума. \r\nПрез 1893 г. съставът се разпада и Ник Кейв се установява за кратко в Лос Анджелис. По това време се създава групата “The Bad Seeds”, с която Ник Кейв издава албумите “From Her To Eternity”, “The Firstborn Is Dead”, “Kicking Against The Pricks”, “Henry’s Dream”, “Murder Ballads”, “The Boatman’s Call”, “The Best of Nick Cave and the Bad Seeds“, “Nocturama“, “Dig, Lazarus, Dig!!!“. През 2006 г. Ник Кейв, заедно с членове на “The Bad Seeds”, създава групата “Grinderman“, а на следващата година излиза и албум със същото име. \r\n1940 г. \r\nРодена е Ана Карина – френска актриса от датски произход. В киното работи от 1957 г. - “Девойката с пантофките”. Във Франция участва за първи път в “Малкият войник” (1960 г.). Популярност печели с ролята си в “Тази вечер или никога” (1960 г.). Снима се във филмите: “Жената си е жена” (1961 г.), “Да изживееш живота си” (1962 г.), “Отделна банда” (1964 г.), “Лудият Пиеро” (1965 г.), “Алфавил” (1965 г.), “Произведено в САЩ” (1967 г.), както и при майстори като Дзурлини - “Те вървяха след войниците” (1965 г.), Висконти - “Чужденецът” (1967 г.), Андре Делво - “Срещи в Бре” (1971 г.), Фасбиндер - “Китайска рулетка” (1977 г.), “Сюзан Симонен, монахинята на Дени Дидро” (1966 г.), “Хляб и шоколад” (1974 г.), “Почти като у дома” (1978 г.), “Приятелят на Венсан” (1983), “Островът на съкровищата” (1985 г.), “Последно лято в Танжер” (1987), “Мъжът, който искаше да бъде виновен” (1990 г.). Режисира “Да живеем заедно” (1973 г.). \r\n1791 г. \r\nРоден е Майкъл Фарадей – английски физик, химик и физико-химик, създател на учението за електромагнитното поле, член на лондонското Кралско дружество (от 1824 г.). Важни негови открития са получаването на бензола (1825 г.), втечняването на хлора (1823 г.) и на някои други газове. Става директор на лабораторията (1825 г.), а по-късно професор в Кралския институт (1827 г.). В продължение на 10 години изследва електрическите и магнитните явления и открива електромагнитната индукция (1831 г.). Това негово откритие е в основата на електродинамиката и на цялата електротехника. По-късно открива законите на електролизата (1833-1834 г.), наречени закони на Фарадей. Изказва предположение, че разпространението на електромагнитните взаимодействия е вълнов процес, разпространяващ се с ограничена скорост. При изследване магнитните свойства на различни материали открива явленията парамагнетизъм и диамагнетизъм (1845 г.); същата година открива, че плоскостта на поляризация на светлината се върти в магнитно поле (ефект на Фарадей). Това е първото наблюдение на връзката между магнитните и оптическите явления, което по-късно потвърждава електромагнитната теория за светлината на Дж. К. Максуел. Умира на 25 август 1867 г. в Лондон. За изготвянето на историческата справка на Агенция “Фокус” са използвани следните източници : \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2018.09.22", "title": "Денят 22 септември в световната история"}
{"url": "http://www.focus-news.net/news/2018/09/22/2570004/sofiya-otnovo-se-prisaedinyava-kam-veche-traditsionnata-za-evropa-initsiativa-den-bez-avtomobili.html", "text": "София отново се присъединява към вече традиционната за Европа инициатива – Ден без автомобили. Това съобщиха от пресцентъра на  Столична община . Един от най-ярките примери е Париж, където всяка година през септември пешеходците превземат улиците на целия град. Само градския транспорт, колела и всякакви други видове безмоторни превозни средства се допускат за движение. От 11.00 до 17.00 часа центърът на София ще бъде затворен за влизане на автомобили в обхвата на синята зона за паркиране. Гражданите и посетителите на града ще могат да разчитат на градския транспорт за стигане до центъра, а в периметъра между: \r\n-бул. “Княз Александър Дондуков”, бул. “Васил Левски”, бул. “Патриарх Евтимий”, бул. “Христо Ботев”, бул. “Александър Стамболийски” да се придвижват пеша, с колело, тротинетка или отново с градски транспорт. \r\nЗа улеснение на софиянци на сайта на общината, както и на Фейсбук страницата на “Зелена София” (https://www.facebook.com/SOfiaGreenCity/), ще бъде качена карта с описание на всички улици с ограничен автомобилен достъп.  \r\nЖителите и посетителите на София ще имат възможност да се разходят спокойно в центъра на града, да тестват електрически велосипеди или да се включат в някой от турове, които разказват за историята на града, архитектурата и неговата природа. \r\nОпознайте София пеша.", "date": "2018.09.22", "title": "София отново се присъединява към вече традиционната за Европа инициатива – Ден без автомобили"}
{"url": "http://www.focus-news.net/news/2018/09/22/2570008/ana-mpa-tsipras-i-kamenos-se-sreshtnaha-i-se-razbraha-za-politicheska-stabilnost-shte-govoryat-za-dogovora-s-makedoniya-prez-mart.html", "text": "Министър-председателят на Гърция Алексис Ципрас се срещна в петък с министъра на отбраната на страната Панос Каменос, който е и председател на младшия коалиционен партньор „Независимите гърци“. Двамата са се съгласили, че в момента Гърция има нужда от единство и политическа стабилност в първоначалната фаза след излизането на страната от финансовата програма, съобщиха неназовани официални лица пред  гръцката държавна агенция АНА-МПА . \r\nЦипрас и Каменос са постигнали съгласие също и за това, че общата цел в момента е да се повиши растежа на икономиката, докато се засилва социалната държава и се намалява тежестта, която носят групите с нисък и среден доход, а това ще стане чрез прилагане на наскоро приетите мерки за облекчаване на данъците, отбелязва агенцията. \r\nПо отношение на Договора с Македония за името, двамата са се разбрали, че няма да позволят той да навреди на работата на правителството и че ще разгледат отново въпроса през март, добавят още източниците на АНА-МПА. \r\nПревод и редакция:", "date": "2018.09.22", "title": "АНА-МПА: Ципрас и Каменос се срещнаха и се разбраха за политическа стабилност, ще говорят за Договора с Македония през март"}
{"url": "http://www.focus-news.net/news/2018/09/22/2570005/veliko-tarnovo-zabranyavat-se-sergiite-v-tsentara-na-grada-v-denya-na-nezavisimostta-razreshena-e-prodazhbata-edinstveno-na-balgarski-natsionalni-znamena-i-baloni.html", "text": "В Деня на Независимостта на България – 22 септември, в центъра на Велико Търново се забранява разполагането на преместваеми обекти (сергии, маси и др.) за търговски и други обслужващи дейности - продажба на промишлени и хранителни стоки, извършване на промоции и провеждане на рекламни кампании. Това съобщиха от пресцентъра на  Общината . Рестрикцията е въведена със заповед на кмета на Старата столица Даниел Панов и се отнася за цялото протежение на улиците „Васил Левски“, „Независимост“, „Христо Ботев“ и площад „Майка България“. \r\nДопуска се само едно изключение - разрешено ще бъде поставянето на преместваеми обекти за временна търговия – продажба на български национални знамена и балони.  \r\nЗа изпълнението на заповедта ще следят длъжностни лица от Община Велико Търново и служители на Районното управление на полицията в Старата столица.", "date": "2018.09.22", "title": "Велико Търново: Забраняват се сергиите в центъра на града в Деня на Независимостта, разрешена е продажбата единствено на български национални знамена и балони"}
{"url": "http://www.focus-news.net/news/2018/09/22/2570010/sofiya-vavezhda-se-vremenna-organizatsiya-na-dvizhenieto-vav-vrazka-s-provezhdaneto-na-sportno-sabitie.html", "text": "Въвежда се временна организация на движението във връзка с провеждането на спортно събитие. Това съобщиха от пресцентъра на  Столична община . От 17.30 часа до 23.00 часа се забранява движението и се разрешава паркирането на превозни средства в крайната дясна пътна лента на двете пътни платна  на бул.“Асен Йорданов“ между бул.“Шипченски проход“ и „Площад на авиацията“, без да се засягат спирките на масов градски транспорт.", "date": "2018.09.22", "title": "София: Въвежда се временна организация на движението във връзка с провеждането на спортно събитие"}
{"url": "http://www.focus-news.net/news/2018/09/22/2570011/pencho-markishki-fizik-sazvezdieto-orion-e-bilo-beleg-za-horata-che-e-vreme-za-esennata-oran.html", "text": "С Съзвездието Орион е било белег за хората, че е време за есенната оран. Това каза физикът Пенчо Маркишки от Института по астрономия с Национална астрономическа обсерватория при Българска академия на науките (БАН) в интервю за  Агенция „Фокус“   за есенното равноденствие и интересните явления в небето през есента. Той обясни, че според българите Орион, заедно с  някои близки звезди, е дефинирано като Ралицата. Физикът допълни, че съзвездията  условно се делят на летни, есенни, зимни и пролетни. \r\n„С напредването на есента летните съзвездия ще залязват все по-рано. В началото на есенните нощи е видим летният триъгълник, който е емблематичен за летните нощи. Това са трите най-ярки звезди от съзвездията Лебед, Орел и Лира. Това е много характерна фигура в небето, високо над нас, веднага след стъмване. Те са гълъбово бели или леко синкави. Този летен триъгълник с напредването на есента ще клони към залез“, каза той. По думите  около ноември месец те ще се наблюдават в началото на нощта много ниско над западния хоризонт и ще отстъпят място на есенните и зимните съзвездия“, коментира още Пенчо Маркишки.  \r\nДеница КИТАНОВА Пълния текст на интервюто четете по-късно в „Мнение”", "date": "2018.09.22", "title": "Пенчо Маркишки, физик: Съзвездието Орион е било белег за хората, че е време за есенната оран"}
{"url": "http://www.focus-news.net/news/2018/09/22/2570007/burgas-obshtinata-organizira-praznichen-ritual-po-povod-110-ta-godishnina-ot-obyavyavaneto-nezavisimostta-na-knyazhestvo-balgariya.html", "text": "Община Бургас организира празничен ритуал по повод 110-та годишнина от обявяването Независимостта на Княжество България. Това съобщиха от пресцентъра на  Общината . \r\nОт 10.30 часа на площад \"Атанас Сиреков\" ще се състои тържествено издигане на националния флаг, флаговете на Европейския съюз и Община Бургас, след което ще бъде извършен празничен молебен за благоденствието на Независима България. От 11.00 часа ще се положат венци и цветя при паметника на 24-ти Черноморски пехотен полк в памет на загиналите за защита на българската независимост, а от 11.30 часа отново на площад \"Атанас Сиреков\" жителите на града ще бъдат зарадвани с празничен фолклорен концерт на професионалистите от ансамбъл \"Странджа\". \r\nПреди 110 години в старопрестолната столица Велико Търново княз Фердинанд променя историята, прочитайки манифест, с който са отхвърлени последните васални връзки с Османската империя. \r\n\"Нека заедно отдадем заслужена почит към предците ни, работили и отдали живота си на каузата за независима България\", призовават от Община Бургас.", "date": "2018.09.22", "title": "Бургас: Общината организира празничен ритуал по повод 110-та годишнина от обявяването Независимостта на Княжество България"}
{"url": "http://www.focus-news.net/news/2018/09/22/2570012/blagoevgrad-pred-pametnika-na-makedono-odrinskoto-opalchenie-shte-badat-polozheni-ventsi-i-tsvetya-po-povod-110-godini-ot-obyavyavane-na-nezavisimostta-na-balgariya.html", "text": "Oт 11.00 часа пред паметника на Македоно-Oдринското опълчение на пл. \"Мите Марков\" (пред  Младежкия дом) в Благоевград ще се проведе ритуал по полагане на венци и цветя в знак на признателност по повод 110 години от обявяване на Независимостта на България. Това съобщиха от пресцентъра на  Общината .", "date": "2018.09.22", "title": "Благоевград: Пред паметника на Македоно-Oдринското опълчение ще бъдат положени венци и цветя по повод 110 години от обявяване на Независимостта на България"}
{"url": "http://www.focus-news.net/news/2018/09/22/2570016/dobrich-bridzh-turnir-shte-se-provede-v-kavarna.html", "text": "В празничните дни град Каварна ще стане център на българския и румънския спортен бридж. В рамките на два дни - 22 и 23 септември, градът ще бъде домакин на първия международен двойков бридж турнир \"Каварна 2018\". Това съобщиха от пресцентъра на  Община Каварна . Главен организатор  на събитието, което ще събере над 80 майстори на бриджа е Община Каварна. Специални гости ще бъдат ръководителите на Румънската бридж федерация-президента Раду Градинариу и изпълнителния директор Мариус Джорджеску, както и ръководителите на бриджа в град Констанца. \r\nВсички участващи двойки ще се състезават в две предварителни квалификационни сесии,в които ще се определят участниците във финалите \"А\" и \"Б\". Тогава ще бъдат излъчени и  носителите на прекрасните купи и наградите предоставени от организаторите. \r\nПрестижният бридж форум ще бъде открит от кмета на Община Каварна г-жа Нина Ставрева и ще започне в събота - 22 септември, от 13.00 часа в залите на хотелски комплекс \"Каварна\", а финалите ще бъдат на същото място в неделя, 23 септември от 10.00 часа. Награждаването на призьорите ще бъде веднага след завършването им - около 14.00 часа. \r\nПо време на турнира президента на Румънската бридж федерация  ще награди лично състезателите от представителния отбор на България, състезаващ се с името \"Албена\"-Драганка Георгиева, Стефан Георгиев/Добрич/,Калин Караиванов и Илко Попов/Варна/-спечелили преди 2 седмици открития отборен турнир на най-престижния бридж фестивал в Румъния-\"Мамая 2018\". \r\nДомакините са осигурили безплатен вход за събитието и канят всички любители на спорта за да се насладят на изявите на бридж майсторите от България и Румъния през последните  дни на лятото.", "date": "2018.09.22", "title": "Добрич: Бридж турнир ще се проведе в Каварна"}
{"url": "http://www.focus-news.net/news/2018/09/22/2570009/kmetat-na-blagoevgrad-d-r-atanas-kambitov-neka-vseki-den-otstoyavame-s-dumi-i-dela-zapisanoto-v-manifesta-ot-1908-g-da-zhivee-svobodna-i-nezavisima-balgariya.html", "text": "Нека всеки ден отстояваме с думи и дела, записаното в Манифеста от 1908 г.: „Да живее свободна и независима България!“. Това се посочва в  поздравителен адрес  от името на кмета на община Благоевград д-р Атанас Камбитов по повод 22 септември - Независимостта на България. \"Честит празник! Датата 22 септември е символ на борба, решителност и патриотизъм. \r\nПреди 110 години възтържествува Независима България! Онази България, идеалът, за която е осмислял живота на нашите предци!  \r\nПреди 110 години България застава редом до останалите европейски държави – обединена и силна.  И нека всеки ден отстояваме с думи и дела, записаното в Манифеста от 1908 г.: „Да живее свободна и независима България!“ Да помним историята и да учим на нея децата си! Да бъдем добър пример за поколенията след нас!\", се казва в поздравителния адрес.", "date": "2018.09.22", "title": "Кметът на Благоевград д-р  Атанас Камбитов: Нека всеки ден отстояваме с думи и дела, записаното в Манифеста от 1908 г.: „Да живее свободна и независима България!“"}
{"url": "http://www.focus-news.net/news/2018/09/22/2570013/yambol-gradat-chestva-110-godini-ot-nezavisimostta-v-muzeya-na-boynata-slava.html", "text": "Община Ямбол организира тържествено честване на 22 септември – Деня на Независимостта на България. Празничните прояви и този път се провеждат съвместно с Музея на бойната слава и ще бъдат съсредоточени в района на музея. Това съобщиха от пресцентъра на  Община Ямбол . \r\nОтбелязването на 110-ата годишнина от обявяването на независимостта ще започне в 10.15 часа с изпълнения на Ямболския духов оркестър. В 10.30 часа е началото на тържествената церемония с ритуал по издигане на националния флаг и празнично слово на кмета. Честването продължава с прожекция на документалния филм „Денят на Независимостта“ на режисьора Христо Живков, по сценарий на Димитър Стоянович. Представянето е в Зрителна зала на музея, с начален час 11.00. \r\nВ допълнение, посетителите ще имат възможност да разгледат експозиция на открито от основни образци на въоръжение и техника, използвани в момента в Българската армия. Техническите им параметри и реда на използването им ще бъдат представени от военнослужещи от 42-ри механизиран батальон и 20-ти самоходен артилерийски дивизион. \r\nПразничният 22 септември по традиция е Ден на отворени врати в Музея на бойната слава и в Културно-информационен център „Безистен“.", "date": "2018.09.22", "title": "Ямбол: Градът чества 110 години от Независимостта в Музея на бойната слава"}
{"url": "http://www.focus-news.net/news/2018/09/22/2570015/pernik-obshtinata-tarzhestveno-shte-otbelezhi-110-godini-ot-obyavyavaneto-na-nezavisimostta-na-balgariya.html", "text": "Община Перник тържествено ще отбележи навършването на 110 години от обявяването на Независимостта на България. Това съобщиха от пресцентъра на  Общината . Програмата започва в 11.00 часа с поднасяне на венци и цветя пред паметника на „Кракра Пернишки\". Честването на празника ще продължи с празнично дефиле от паметника на Кракра Пернишки, през площад „Кракра\" до Двореца на културата. В 11.35 часа ще започне ритуалът по издигане знамето на Република България. След това кметът на Община Перник Вяра Церовска и областният управител Ирена Соколова ще приветстват перничани.  \r\nПразникът ще продължи с концерт на Ансамбъла за народни песни и танци ”Граовска младост”, с главен художествен ръководител Венцислав Андонов, хореограф Тодор Тодоров, ръководител на Вокалното студио Силвия Симеонова.", "date": "2018.09.22", "title": "Перник: Общината тържествено ще отбележи 110 години от обявяването на Независимостта на България"}
{"url": "http://www.focus-news.net/news/2018/09/22/2570018/blagoevgrad-110-ta-godishnina-ot-nezavisimostta-na-balgariya-shte-bade-otbelyazana-v-gotse-delchev.html", "text": "По повод 110-та годишнина от обявяване на Независимостта на България, община Гоце Делчев организира празничен концерт на Държавния ансамбъл за народни игри и песни на Република Македония \"Танец\". Това съобщиха от пресцентъра на  Община Гоце Делчев . Гостуването на ансамбъла е част и от празничната програма на Традиционния есенен панаир. Концертът ще се състои от 18:00 часа на площад \"Македония\", пред Дома на културата.", "date": "2018.09.22", "title": "Благоевград: 110-та годишнина от Независимостта на България ще бъде отбелязана в Гоце Делчев"}
{"url": "http://www.focus-news.net/news/2018/09/22/2570014/sofiya-shte-otbelezhi-110-godini-ot-obyavyavaneto-na-nezavisimostta-na-balgariya.html", "text": "От 11.00 часа на площад „Княз Александър I” пред Паметника на Независимостта ще се проведе тържествено честване на 110-ата годишнина от обявяването на Независимостта на България. Организатор на събитието е Столична община. Това съобщиха от пресцентъра на  Столична община  . \r\nВ програмата ще участват Софийският духов оркестър с диригент Юли Дамянов, хор „Света София” с художествен ръководител акад. Валентин Бобевски, актрисата Силвия Лулчева. Военен ритуал ще изпълни Националната гвардейска част. Слова ще произнесат доц. д-р Тодор Чобанов, заместник-кмет на Столична община и доц. д-р Владимир Златарски от Института за исторически изследвания на БАН. \r\nЧестването е част от Календара на културните събития на Столична община.", "date": "2018.09.22", "title": "София ще отбележи 110 години от обявяването на Независимостта на България"}
{"url": "http://www.focus-news.net/news/2018/09/22/2570017/stara-zagora-s-tarzhestven-ritual-i-pokaz-na-tehnika-v-grada-shte-bade-otbelyazan-denyat-na-nezavisimostta.html", "text": "С тържествен ритуал и показ на техника в града ще бъде отбелязан Денят на независимостта. Това съобщиха от пресцентъра на  Община Стара Загора . Ритуалът по повод 110 години от обявяване Независимостта на България ще започне в 10.30 часа пред „Паметника на загиналите във войните старозагорци“ в парк „Александър Стамболийски“ (Алана).  \r\nВ ритуала ще участват почетен караул, знаменна група и Военен духов оркестър на Старозагорския военен гарнизон. Веднага след това ще започне празничен концерт на смесен хор „Родина“ при НЧ „Родина – 1860“, туристически хор „Средногорски звуци“ и Общински духов оркестър.  \r\nСтарозагорският военен гарнизон организира показ на техника и въоръжение. Армейската техника ще бъде разположена на южната част на бул. „Цар Симеон Велики“ от кръстовището с бул. „Партриарх Евтимий“ до Средно училище „Васил Левски“ за времето от 9.00 до 12.00 часа. \r\nНа 22 септември в с. Ново село Народно читалище „Гранит – 1928“ ще отбележи с тържествено честване 90 години от основаването на читалището и 115 години от рождението на основателя му Петър Пашовски.", "date": "2018.09.22", "title": "Стара Загора: С тържествен ритуал и показ на техника в града ще бъде отбелязан Денят на независимостта"}
{"url": "http://www.focus-news.net/news/2018/09/22/2570020/sofiya-vavezhda-se-organizatsiya-na-dvizhenieto-za-osnoven-remont-na-relsov-pat-po-tramvayna-liniya-8.html", "text": "Въвежда се организация на движението за основен ремонт на релсов път по трамвайна линия № 8. Това съобщиха от пресцентъра на  Столична община . Във връзка с ремонт на стрелка № 236 на трамвайно обръщателно колело „ж.к. Люлин“ до 23.09.2018 г. се въвежда следната организация на движение:  \r\nТрамвайна линия № 8 ще се движи от Съдебна палата до ж.к. “Западен парк”. Разкрива се временна автобусна линия № 8-ТМ с маршрут: от крайната станция на автобусни линии №№ 82, 108 и 310 наляво по бул. “Добринова скала”, бул. “Д-р Петър Дертлиев”, бул. “Панчо Владигеров”, бул. “Царица Йоана”, ул. “Булина ливада”, бул. “Александър Стамболийски”, бул. “Вардар” и по бул. “Царица Йоана”.  \r\nАвтобусите да спират на:  \r\nВсички съществуващи автобусни спирки по маршрута.  \r\nТрамвайните спирки по бул. “Д-р Петър Дертлиев”.  \r\nВременно се разкриват спирките:  \r\n- двупосочна “Бул. Луи Пастьор”, разположена на кръстовище бул. “Царица Йоана” и бул. “Луи Пастьор” за нощната линия N 1;  \r\n- двупосочна “Бул. Д-р Петър Дертлиев”, разположена на бул. “Царица Йоана” преди бул. “Д-р Петър Дертлиев” за нощната линия N 1;  \r\n- на ул. “Булина ливада” при бл. 63 в посока бул. “Александър Стамболийски”;  \r\n- на бул. “Царица Йоана” на спирка “Метростанция Вардар” за нощната линия N 1 в посока ж.к. „Люлин“;  \r\n- на бул. „Панчо Владигеров“ на 100.00 метра след бул. „Захари Стоянов“ в посока ж.к. „Люлин“.  \r\nНа 06.10.2018 год. и 07.10.2018 год. във връзка с ремонт се предвижда следната организация на движение:  \r\n- Трамвайна линия № 22 се движи от ж.к. „Красна поляна“ до трамвайно обръщателно колело „Гео Милев“, при следните експлоатационни параметри.  \r\nРазкрива се временна автобусна линия № 22-ТМ с маршрут: от автостанция „Изток“ (начална спирка на автобусни линии №№ 90, 117 и 118) по ул. “Летоструй”, по бул. “Ботевградско шосе” до ж.п. гара „Подуяне“, направо по бул. “Мадрид”, надясно по ул. “Проф. Милко Бичев”, надясно по бул. “Ген. Данаил Николаев” и наляво по бул. “Ботевградско шосе” по маршрута до автостанция „Изток“, при следните експлоатационни параметри. Автобусите ще спират на съществуващите автобусни спирки по маршрута.", "date": "2018.09.22", "title": "София: Въвежда се организация на движението за основен ремонт на релсов път по трамвайна линия № 8"}
{"url": "http://www.focus-news.net/news/2018/09/22/2570019/kurir-makedoniya-kucheta-napadnaha-sluzhitel-na-svetovnata-banka-v-skopie-toy-si-schupil-pri-byagstvoto-predishnata-im-zhertva-e-chlen-na-ekipa-na-yens-stoltenberg.html", "text": "Служител на Световната банка, който е на посещение в мисията в Скопие е бил нападнат от глутница кучета, докато тичал на кея на река Вардар в столицата, при бягството си паднал и си счупил крака. Когато бил нападнат от кучетата, банкерът започнал да вика за помощ, но не получил такава, независимо, че в близост забелязал униформени лица, съобщава СДК.МК, пише скопското електронно издание „Курир“. \r\nСлед това потърпевшият е откаран в една от частните болници в Скопие, отбелязва изданието. \r\nОт Мисията на Световната банка в Македония са потвърдили инцидента пред СДК. \r\n„Член на екипа на световната банка, който е на посещение в Македония, беше нападнат от улични кучета на кея на Вардар, докато правел джогинг. От страх скочил от зида и си счупил крака. Сега се чувства добре, но естеството на нараняването му е такова, че му трябва време, за да оздравее“, за уточнили пред „Сакам да кажам“ от мисията на СБ в Скопие. „Световната банка съжалява за този неприятен епизод. Скопие е хубав и гостоприемен град, но смятаме, че е важно да се контролира проблема с дивите кучета в градовете по начин, който е хуманен за четириногите и който осигурява сигурност за гражданите и посетителите на града“, добавят още от СБ. \r\nСпоред очевидци, същата глутница е нападнала на кея и член на екипа на генералния секретар на НАТО Йенс Столтенберг по време на неговото двудневно посещение в Скопие на 5 и 6 септември, но той останал невредим. \r\nПревод и редакция:", "date": "2018.09.22", "title": "„Курир“ (Македония): Кучета нападнаха служител на Световната банка в Скопие, той си счупил при бягството, предишната им жертва е член на екипа на Йенс Столтенберг"}
{"url": "http://www.focus-news.net/news/2018/09/22/2570021/sofiya-vavezhda-se-organizatsiya-na-dvizhenieto-za-ul-montevideo.html", "text": "Въвежда се организация на движението за ул. „Монтевидео“ в София. Това съобщиха от пресцентъра на  Столична община . \r\nДо 24.00 ч. на 24 септември 2018г. се забранява влизането на пътни превозни средства в двете посоки по ул. „Монтевидео“ между ул. „671“ и бул. „Никола Петков“ и през кръстовището ул. „Монтевидео“ – ул. „Боряна“.  \r\nЗа същия период от време се променя маршрута на автобусна линия 73 и 45, както следва:  \r\nАвтобусна линия 73 в посока ж. к. „Гоце Делчев“ с начална спирка с код 0361 „Кв. Бузема“ от крайна станция на автобусна линия №45 в кв. „Овча купел“ надясно по ул. „Монтевидео“, наляво по ул.“Президент Линкълн“, по пътната връзка към Околовръстен път, наляво по Околовръстен път и наляво по ул. „Любляна“ по маршрута двупосочно.  \r\nАвтобусите ще спират на всички съществуващи автобусни спирки в променения участък от маршрута.  \r\nПо линията се закриват спирки:  \r\n-крайна и начална с кодове 0361 и 0812 „кв. Бузема“;  \r\n-с кодове 1566 и 1567 ПГСС;  \r\n- с кодове 0067 и 0069 НБУ  \r\n- с кодове 1844 и 1845 „Ул.Боряна“;  \r\n-с код 2053 и 2607 „Ул. „Народен герой“;  \r\n- с код 2037 и 2606 „Ул. „Любляна“.  \r\nАвтобусна линия №45 – в посока кв.“Овча купел“: от метростанция „Вардар“ по маршрута до кръстовище бул. „Овча купел“ – ул. „Любляна“, по бул. „Овча купел“, надясно по бул.“Цар Борис Трети“ и по ул.“Ал.Пушкин“ до площад „Знаме на мира“ двупосочно.  \r\nАвтобусите ще спират на всички съществуващи автобусни спирки в променения участък.", "date": "2018.09.22", "title": "София: Въвежда се организация на движението за ул. „Монтевидео“"}
{"url": "http://www.focus-news.net/news/2018/09/22/2570025/yambol-praznik-na-folklornata-pesen-shte-se-provede-v-grada.html", "text": "В Ямбол ще се проведе XVI Регионален преглед на българската фолклорна песен – Ямбол 2018 г. Това съобщиха от пресцентъра на  Община Ямбол . Събитието събира участници от десетки клубове на пенсионера от Ямболско и съседни региони. Тази година записалите се са общо 457 изпълнители от 30 клуба. Сред гостуващите състави и индивидуални изпълнители са такива от Сливен, Казанлък, Бургас и мн. др. \r\nКонцертите започват от 9.00 часа в Зрителната зала на община Ямбол. Събитието се провежда под егидата на кмета Георги Славов и се организира съвместно от областния и общинския съвети на Сдружение „Съюз на пенсионерите – 2004“ - Ямбол.", "date": "2018.09.22", "title": "Ямбол: Празник на фолклорната песен ще се проведе в града"}
{"url": "http://www.focus-news.net/news/2018/09/22/2570026/premierat-boyko-borisov-shte-vodi-balgarskata-delegatsiya-za-73-oto-obshto-na-sabranie-na-oon-v-nyu-york.html", "text": "Министър-председателят Бойко Борисов ще ръководи българската делегация в 73-ата сесия на Общото събрание на Организацията на обединените нации в Ню Йорк. Това съобщиха от  правителствената информационна служба . Там премиерът ще изнесе реч, свързана с основната тема на Общия дебат, която тази година е „ООН за всички хора: глобално лидерство и споделени отговорности за мирни, равнопоставени и устойчиви общества“. \r\nВ рамките на визитата премиерът Бойко Борисов ще участва в Срещата на високо равнище „Глобален призив за действие за справяне с проблема с наркотиците“, организирана по инициатива на президента на САЩ Доналд Тръмп. България е съдомакин на събитието. Българският министър-председател ще участва в срещата на върха за мира “Нелсън Мандела”. Целта на форума е международната общност да препотвърди ангажимента си към глобалния мир, предотвратяването на конфликти, защитата на правата на човека.  \r\nПо време на посещението си българският министър-председател ще проведе двустранни срещи с държавни и правителствени ръководители на държави членки на ООН, както и с представители на неправителствени организации.  \r\nПосещението на българският премиер в САЩ е между 23 и 29 септември. \r\nВ делегацията, водена от министър-председателя Бойко Борисов, е вицепремиерът и министър на външните работи Екатерина Захариева.", "date": "2018.09.22", "title": "Премиерът Бойко Борисов ще води българската делегация за 73-ото Общо на събрание на ООН в Ню Йорк"}
{"url": "http://www.focus-news.net/news/2018/09/22/2570022/pencho-markishki-fizik-v-noshtta-na-8-sreshtu-9-oktomvri-shte-mozhem-da-nablyudavame-drakonidite.html", "text": "В нощта на 8 срещу 9 октомври ще можем да наблюдаваме Драконидите. Това каза физикът Пенчо Маркишки от Института по астрономия с Национална астрономическа обсерватория при Българска академия на науките (БАН) в интервю за  Агенция „Фокус“   за есенното равноденствие и интересните явления в небето през есента. По думите му вече се наблюдава и една малка комета, видима с бинокъл и с телескоп. „Това е кометата 21 P /Джакобини – Цинер. В момента тя е в съзвездието Колар. Интересното за нея е, че частици отделили се по време на нейното разпадане при приближаването й към слънчевата система, образуват един метеорен поток, известен под името Дракониди. Той е много слаб, но поради преминаването на кометата е възможно тази година и догодина в нощта 8 срещу 9 октомври да наблюдаваме висока и изненадваща активност на този поток от порядъка на 300 до около 600 метеора на час“, каза той. По думите му, ако това нещо се случи, то миналите Персеиди, които са привлекли  вниманието на много любители на звездното небе, ще бледнеят в сравнение с  активността на Драконидите. „Дали това ще се случи предстои да видим. Струва си, който има възможност в нощта на 8 срещу 9 октомври около 3.00 часа  да излезе под открито небе и да провери дали няма висока активност на метеорния поток Дракониди“, коментира Маркишки. По думите му това е изключително интересно явление, случило се през 2011 и 2012 г. „Активността през 2011 г. е била около 300 метеора на час, а през 2012 около 600. Кометата е периодична и преминава на период от около 5 години“, допълни още физикът.  \r\nДеница КИТАНОВА Пълния текст на интервюто четете в „Мнение”", "date": "2018.09.22", "title": "Пенчо Маркишки, физик: В нощта на 8 срещу 9 октомври ще можем да наблюдаваме Драконидите"}
{"url": "http://www.focus-news.net/news/2018/09/22/2570023/veliko-tarnovo-spokoen-e-trafikat-po-osnovnite-ulitsi-i-bulevardi-v-grada-v-praznichniya-22-septemvri.html", "text": "Спокоен  е трафикът по основните улици и булеварди във Велико Търново в празничния 22 септември, предаде репортер на  Радио „Фокус” – Велико Търново .  Времето e слънчево. Пътните настилки са сухи. Температурата на въздуха е 13 градуса. По-натоварено е движението по основните улици и булеварди в града – по бул. „България“, ул. „Никола Габровски“ и ул. „Васил Левски“, която е отворена за двупосочно движение. Интензивен е трафикът на пътен възел „Качица“ и ул. „Магистрална“във Велико Търново– част от главен път София – Варна.  Всички светофарни уредби в града работят нормално. Други въведени ограничения във Велико Търново няма. \r\nДобри са условията за пътуване на територията на цялата област. Отворен за движение на всички превозни средства е Проходът на Републиката. Не се допуска преминаване на товарни автомобили над 10 тона през прохода Твърдица – Елена. Движението от км 47 до км 48 се осъществява в една лента поради пропадане на пътното платно и наличие на свлачище. \r\nНадежда КРЪСТЕВА", "date": "2018.09.22", "title": "Велико Търново: Спокоен  е трафикът по основните улици и булеварди в града в празничния 22 септември"}
{"url": "http://www.focus-news.net/news/2018/09/22/2570028/smolyan-tarzhestveno-chestvane-po-povod-140-godini-ot-rozhdenieto-na-balgarskiya-ekzarh-stefan-shte-se-sastoi-v-sshiroka-laka-na-23-septemvri.html", "text": "Тържествено честване по повод 140 години от рождението на Българския Екзарх Стефан ще се състои в с.Широка Лъка на 23 септември, предаде репортер на  Агенция \"Фокус\" . Екзарх Стефан е роден на 7 септември 1878 г. в родопското  с. Широка Лъка. \r\nНа годишнината ще присъстват Негово Светейшество Българският Патриарх Неофит и митрополити от Св. Синод на Българската православна църква. Тя ще бъде отбелязана в храм „Успение Богородично” - с. Широка Лъка, област Смолян, на 23  септември, неделя, 2018 г. \r\nБългарският Патриарх Неофит ще бъде посрещнат в храма на 23 септември в 09.20 часа, а от 09.30 часа Негово Високопреосвещенство Пловдивският митрополит Николай ще оглави заупокойна св. Литургия. \r\nСветейшият Български Патриарх Неофит в 11.00 часа – ще отслужи заупокойна молитва пред бюст-паметника на Екзарх Стефан - в центъра на с. Широка Лъка.  \r\nНикола Петков", "date": "2018.09.22", "title": "Смолян: Тържествено честване по повод 140 години от рождението на Българския Екзарх Стефан ще се състои в с.Широка Лъка на 23 септември"}
{"url": "http://www.focus-news.net/news/2018/09/22/2570024/targovishte-ritual-za-izdigane-na-znamenata-i-obshtinski-praznik-za-denya-na-nezavisimostta-shte-se-sastoyat-v-grada.html", "text": "Тържествено честване по случай 22 септември и отбелязването на 110 години от обявяването на Независимостта на България ще се състои в Търговище. Това съобщиха от  Общината . Проявите ще започнат в 10.00 часа в събота на площад „Свобода“, с ритуал за издигане на националното знаме, с участието на Патриотичен клуб „Възраждане“. В 11.00 часа край село Осен ще започне традиционният общински празник „Под крушата на осенската поляна”. Концертна програма ще изнесе фолклорният изпълнител Христо Косашки. 5 самодейни състава от община Търговище са подготвили възстановки на автентични народни традиции и обичаи. По време на празника ще бъдат определени и победителите от кулинарния конкурс за сладкиш и напитка с круша „Майсторлък с круши“. Карвинг майсторът Божидар Димитров пък ще демонстрира декорация и оформяне на различни видове плодове чрез изрязване. Община Търговище традиционно осигурява безплатен транспорт за всички желаещи да се включат в празника край Осен.", "date": "2018.09.22", "title": "Търговище: Ритуал за издигане на знамената и общински празник за Деня на Независимостта ще се състоят в града"}
{"url": "http://www.focus-news.net/news/2018/09/22/2570029/veliko-tarnovo-110-godini-ot-obyavyavaneto-na-nezavisimostta-na-balgariya-shte-badat-otbelyazani-tarzhestveno-v-grada.html", "text": "110 години от обявяването на Независимостта на България ще бъдат отбелязани тържествено във Велико Търново, съобщиха от пресцентъра на  Общината . Официалната програма запона още от 7.30 часа в църквата „ Св.40 мъченици” със Света литургия, водосвет и поръсване на бойното знаме на НВУ „Васил Левски” и на знамената на държавни и общински институции, учебни заведения и неправителствени организации. От 10.30 часа в Архитектурно-музеен резерват „Царевец”ще се състои военен ритуал за издигане националното знаме на Република България и празничен благослов, след което ще бъдат поднесени венци и цветя на Пирамидата на Независимостта. От 11.30 часа към паметник „Майка България” ще тръгне празничното шествие. Пред сградата на Български пощи ще се състои шоу-спектакъл на участниците в ХІI Международен фестивал на военните оркестри. От 13.30 до 16.30 часа на сцената пред Община Велико Търново ще се изявят детски любителски формации от Велико Търново.  От 15.00 часа на хълма „Света гора“ ще бъде открит реставрираният Багрилов надпис по повод 100 години от поставянето му. От 17.00 часа ще започне фолклорен концерт на Поли Паскова и танцова формация „Гераците“. От 18.00 часа от МДТ „Константин Кисимов” до Паметника на обесените по традиция ще се извие Голямото Търновско хоро. От 19.00 часа на площад „Цар Асен І” представителната част на НВУ„Васил Левски” ще покажат строеви хватки с оръжие. Тържествената проверка е в 19.30 часа, след което ще бъде излъчен Аудио-визуален спектакъл „Царевград Търнов – звук и светлина”.", "date": "2018.09.22", "title": "Велико Търново: 110 години от обявяването на Независимостта на България ще бъдат отбелязани тържествено в града"}
{"url": "http://www.focus-news.net/news/2018/09/22/2570032/sofiya-vavezhda-se-promyana-v-organizatsiyata-na-dvizhenie-po-bul-pencho-slaveykov.html", "text": "Във връзка с рехабилитацията  на бул. „Пенчо Славейков\" от ул. „Цар Асен\" до бул. „Ген. Тотлебен\" се въвежда промяна в организацията на движение. Това съобщиха от пресцентъра на  Столична община .  \r\nОт днес до 24 септември 2018 г. се забранява влизането на пътни превозни средства  по западната половина от пътното платно на бул. „Пенчо Славейков\" в участъка от ул. „Свиленица\" до бул. „Прага\". \r\nДо 24.00 часа на 24 септември 2018 г.  местата за почасово платено паркиране по бул. „Пенчо Славейков\" в участъка от ул. „Свиленица\" до бул. „Прага\" ще бъдат закрити.  \r\nИзмества се автобусна спирка с код 0444 „УМБАЛ СВЕТА ЕКАТЕРИНА\" на бул. „Пенчо Славейков\" преди ул. „Христо Станчев\" в посока бул. „Витоша\". \r\nВъзстановява автобусна спирка с код 0443 „УМБАЛ СВЕТА ЕКАТЕРИНА\" на съществуващото си място на бул. „Пенчо Славейков\" след ул. „Христо Станчев\" в посока бул. „Прага\".", "date": "2018.09.22", "title": "София: Въвежда се промяна в организацията на движение по бул. „Пенчо Славейков“"}
{"url": "http://www.focus-news.net/news/2018/09/22/2570027/ria-novosti-publikuvaha-video-na-belite-kaski-s-instsenirovka-na-himicheska-ataka-v-idlib.html", "text": "Сирийската агенция SANA публикува видео-инсценировка на „химическа атака“ в сирийската провинция Идлиб, подготвена от „Белите каски“, за да бъдат обвинени правителствените сили за нея, предава  РИА Новости. \r\nНо няколко минути по-късно материалът е изтрит от Youtube. Статията за клипчето на арабски и английски в сайта на агенцията обаче все още е там, отбелязва руската агенция. \r\nВ петминутното клипче се показват три вариант на една и съща видео инсценировка с подобни „сценарии“ и роли на действащите лица. В началото на видеото на земята лежат „жертвите“ на химическата атака, докато същевременно се носи друг мъж на носилка към кола на бърза помощ, а дете е поливано с вода във фургона на пикап. \r\nПри това във втората и третата версия на видеото мъжът не лежи на носилката, а помага на останалите да поливат детето с вода. \r\nПревод и редакция:", "date": "2018.09.22", "title": "РИА Новости: Публикуваха видео на „Белите каски“ с инсценировка на „химическа атака“ в Идлиб"}
{"url": "http://www.focus-news.net/news/2018/09/22/2570031/sport-livarpul-ostavya-shveytsarski-kosovar-izvan-grupata-za-macha-sas-zvezda-v-belgrad.html", "text": "Националът на Швейцария и играч на Ливърпул Джердан Шакири, който е роден в град Гниляне, в Косово, може да пропусне срещата на клубния си отбор срещу Цървена Звезда в Белград на 6 ноември, съобщава Goal.com. Англичаните искат да направят това, за да избегнат политическо напрежение. Споменът за начина по който Шакири отпразнува гола си на Световното първенство в Русия все още е свеж в паметта на сърбите – тогава той направи жест с ръце, който трябваше да изобразява албанския орел и носеше знамето на косово на обувките си и 50-те хиляди на „Мала Маракана“ в Белград биха го поставили под голямо напрежение.", "date": "2018.09.22", "title": "Спорт: Ливърпул оставя швейцарски косовар извън групата за мача със Звезда в Белград"}
{"url": "http://www.focus-news.net/news/2018/09/22/2570030/silistra-tarzhestvo-po-povod-110-ta-godishnina-ot-obyavyavaneto-na-nezavisimostta-na-balgariya-shte-se-sastoi-v-grada.html", "text": "Тържество по повод 110-та годишнина от обявяването на независимостта на България организират Община Силистра, Дирекция „Хуманитарни дейности“- Отдел „Култура“. Това съобщиха от  Общината . Проявата ще започне от 11.00 часа в събота пред паметника на Васил Левски. \"На 22 септември 1908 г., преди 110 години, в историческата Иван-Асенова църква „Св. Четиридесет мъченици“ на старопрестолния Царевец е обявена независимостта на България! Този празничен ден е от изключително значение за нас, българите, тъй като е извоюван без чужда помощ, благодарение на самочувствието и увереността на българския народ. В Прокламацията за обявяването на независимостта е посочено: „Да живее свободна и независима България! \r\nДа живее Българският Народ!“, се посочва в съобщението на Общината.", "date": "2018.09.22", "title": "Силистра: Тържество по повод 110-та годишнина от обявяването на независимостта на България ще се състои в града"}
{"url": "http://www.focus-news.net/news/2018/09/22/2570034/premierat-boyko-borisov-nikoga-ne-tryabva-da-zabravyame-samozhertvata-i-smelite-deystviya-na-nashite-predtsi-doveli-do-nezavisimostta-na-balgariya.html", "text": "Честит Ден на Независимостта на всички българи! Днес нашият национален интерес е свързан със запазването и развитието на обединена Европа, но никога не трябва да забравяме саможертвата и смелите действия на нашите предци, довели до независимостта на България. Това е написал премиерът Бойко Борисов в официалния си профил в социалната мрежа  \"Фейсбук\" .   \"Ние трябва да продължим твърдо да отстояваме интересите си на световната политическа сцена, да пазим идентичността си, да се гордеем с нашите традиции и култура и винаги да помним смелия и борбен дух на българина, благодарение на който днес живеем в свободна държава\", пише още министър-председателят.", "date": "2018.09.22", "title": "Премиерът Бойко Борисов: Никога не трябва да забравяме саможертвата и смелите действия на нашите предци, довели до независимостта на България"}
{"url": "http://www.focus-news.net/news/2018/09/22/2570037/pazardzhik-ogranicheno-e-dvizhenieto-po-avtomagistrala-trakiya-v-rayona-na-89-km-poradi-remont.html", "text": "Ограничено е движението по автомагистрала „Тракия“ в района на 89 км поради ремонт, съобщи за  Радио „Фокус“ – Пазарджик  дежурният в Областно пътно управление – Пазарджик. Извършва се ремонт на моста на река Елшишка. Движението се осъществява двупосочно в платното в посока Пловдив. Ограничението ще бъде в сила до 15 октомври. С нормална интензивност е трафикът по главните пътища в областта. Пътните настилки са сухи. Ремонтни дейности се извършват по пътя с. Белица – с. Поибрене от 31 км до 33 км. Движението се осъществява в една лента чрез поетапно затваряне на лява и дясна ленти за движение поради частични ремонтни дейности на асфалтовата настилка. Въведено е и ограничение на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nАлбена ЖИЛЕКОВА", "date": "2018.09.22", "title": "Пазарджик: Ограничено е движението по автомагистрала „Тракия“ в района на 89 км поради ремонт"}
{"url": "http://www.focus-news.net/news/2018/09/22/2570033/veliko-tarnovo-desetki-miryani-se-sabraha-v-tsarkvata-sv-40-machenitsi-za-sutreshnata-liturgiya-v-praznichniya-22-ri-septemvri.html", "text": "Десетки миряни се събраха в църквата „Св. 40 мъченици“ във Велико Търново за сутрешната литургия в празничния 22-ри септември, предаде репортер на  Радио „Фокус“ – Велико Търново . Богослужението в средновековния храм води лично негово високопреосвещенство великотърновският митрополит Григорий, заедно със свещенослужители от региона. В службата участва и квартет „Ангелски гласове”. В светата обител присъстват и зам.-председателят на Народното събрание Емил Христов, председателят на най-голямата парламентарна груба Цветан Цветанов, областният управител на Велико Търново проф. Любомира Попова, кметът на старата столица Даниел Панов, председателят на ОбС Венцислав Спирдонов, общински съветници, общественици и граждани. Програмата продължава с възстановка в двора на църквата, която ще пресъздаде прочитането на царския манифест за Независимостта. От тази година бе въведена една положителна промяна в протокола. Едновременно с издигането на знамето на крепостта Царевец ще бъде издигнат и трибагреника на крепостта Трапезица. Ще последват и водосвет и поръсване на  бойното знаме на НВУ „Васил Левски” и на знамената на държавни и общински институции, учебни заведения и неправителствени организации След това кметът на Велико Търново Даниел Панов и официалните гости ще произнесат тържествени слова. \r\nЛуиза ТРАНЧЕВА", "date": "2018.09.22", "title": "Велико Търново: Десетки миряни се събраха в църквата „Св. 40 мъченици“ за сутрешната литургия в празничния 22-ри септември"}
{"url": "http://www.focus-news.net/news/2018/09/22/2570039/plovdiv-voenni-orazhiya-shte-badat-pokazani-na-ploshtada-v-asenovgrad-po-sluchay-110-godini-ot-obyavyavane-na-nezavisimostta-na-balgariya.html", "text": "По случай 110 години от обявяване на Независимостта на България днес в седемнадесет български града ще бъдат показани военна техника, образци на оръжие и екипировка. В Асеновград до НЧ „Родолюбие” в часовете от 9.00 до 12.00 ще бъдат показани военни оръжия и екипировка от фонда на Военно формирование 24490 - град Асеновград, съобщиха от  Общината . Инициативата е първа от поредицата изяви под надслов „Това сме ние“, с които Министерството на отбраната цели да популяризира военната служба. В Асеновград изявата се осъществява със съдействието на Общината и е част от тържествата, посветени на Независимостта на България.", "date": "2018.09.22", "title": "Пловдив: Военни оръжия ще бъдат показани на площада в Асеновград по случай 110 години от обявяване на Независимостта на България"}
{"url": "http://www.focus-news.net/news/2018/09/22/2570042/sliven-s-blagodarstven-moleben-za-zdrave-v-grada-shte-badat-otbelyazani-110-godini-ot-provazglasyavaneto-na-nezavisimostta-na-balgariya.html", "text": "110 години от провъзгласяването на Независимостта на България ще бъде отбелязана в Сливен с церемония по издигане на националното знаме на Република България от 11.00 часа на площад „Хаджи Димитър”. Това съобщиха от пресцентъра на  Общината . Слово за Деня на независимостта ще произнесе кметът на Общината Стефан Радев. Ще бъде отслужен благодарствен молебен за здраве и добруване. Пред паметника на Хаджи Димитър и сливенските възрожденци ще бъдат положени венци и цветя. След тържествената част ще се състои празничен концерт на Ансамбъл за народни песни и танци – Сливен. Организатори са Община Сливен и Център за подготовка на специалисти.", "date": "2018.09.22", "title": "Сливен: С благодарствен молебен за здраве в града ще бъдат отбелязани 110 години от провъзгласяването на Независимостта на България"}
{"url": "http://www.focus-news.net/news/2018/09/22/2570036/61-va-stryamska-brigada-v-karlovo-shte-pokazhe-svoeto-boyno-vaorazhenie.html", "text": "61-ва Стрямска бригада в Карлово ще покаже своето бойно въоръжение. Това съобщиха за  Радио „Фокус“- Пловдив  от бригадата. Демонстрацията е посветена на Деня на независимостта, който честваме на 22 септември. Военната техника, оръжието и екипировката на най-подготвените бойци от Сухопътни войски ще бъдат показани от 09.00 часа до 12.00 часа днес на площад „20 юли” в град Карлово и площад „Севтополис” – град Казанлък. Ще се проведе статичен показ на военна техника, образци оръжие и екипировка от 61-ва механизирана бригада. \r\nЦветана ТОНЧЕВА", "date": "2018.09.22", "title": "61-ва Стрямска бригада в Карлово ще покаже своето бойно въоръжение"}
{"url": "http://www.focus-news.net/news/2018/09/22/2570044/burgas-spokoyno-se-osashtestvyava-dvizhenieto-na-teritoriyata-na-oblastta.html", "text": "Спокойно се осъществява движението в сутрешните часове в областта. Това съобщи за  Радио „Фокус“ – Бургас  дежурният от Областно пътно управление. Пътните настилки са сухи, няма ограничена видимост. \r\nНормален е трафикът в сутрешните часове по централните бургаски улици – „Иван Вазов“, „Христо Ботев“, „Уилям Гладстон“, „Булаир“ и „Цар Симеон“. По-натоварено е по пътя от и към ж.к. „Меден Рудник“, на кръстовището с кръгово движение  „Трапезица“, както и в района на кръстовището между улиците „Спортна“ и „Индустриална“. С нормална интензивност се осъществява движението по бургаските булеварди – „Демокрация“, „Сан Стефано“ и „Тодор Александров“. \r\nМария КУРТЕВА", "date": "2018.09.22", "title": "Бургас: Спокойно се осъществява движението на територията на областта"}
{"url": "http://www.focus-news.net/news/2018/09/22/2570035/plovdiv-dvizhenieto-po-patya-yugovo-laki-tryabva-da-se-osashtestvyava-v-edna-lenta-poradi-propadane-na-chast-ot-patnoto-platno.html", "text": "Няколко са ограниченията за тежкотоварните автомобили в областта, съобщиха за  Радио „Фокус“ - Пловдив  от Областно пътно управление. Движението в Пловдив и областта се извършва с нормална интензивност. Пътищата са сухи. Видимостта е добра. Ограничено е преминаването на камионите над 5 тона по стоманения мост над река Марица при село Градина, който е на третокласния път Плодовитово – Първомай – Асеновград. Обходният маршрут за моторните превозни средства е по пътя Стара Загора – Поповица и пътя София – Пловдив – Свиленград. Остава валидно ограничението за преминаване на камиони по-високи от 4 метра през тунелите по пътя Асеновград - Смолян. Обходният маршрут за водачите е по пътя Кричим - Девин. Забранено е и преминаването на тежкотоварни моторни превозни средства над 12 тона по пътя Поповица - Болярци. Опасност от падащи камъни има по пътищата в планинските райони, особено по направленията Асеновград - Смолян, Кричим - Девин и Юговско ханче - Югово - Лъки. До 30 септември преминаването по пътя Югово - Лъки ще се осъществява в една лента, поради пропадане на част от пътното платно. Движението в проблемния участък се регулира с пътни знаци. До 2 ноември движението по пътя Пловдив - Асеновград, от изхода на града до Асеновград ще се извършва двупосочно в едното платно поради ремонтни дейности. \r\nМария РУСЕВА", "date": "2018.09.22", "title": "Пловдив: Движението по пътя Югово - Лъки трябва да се осъществява в една лента поради пропадане на част от пътното платно"}
{"url": "http://www.focus-news.net/news/2018/09/22/2570040/predsedatelyat-na-pg-na-gerb-tsvetan-tsvetanov-prisastva-na-praznichna-sveta-liturgiya-v-tsarkvata-sveti-40-machenitsi-vav-veliko-tarnovo.html", "text": "Председателят на Парламентарната група на ГЕРБ и зам.-председател на партията Цветан Цветанов пристигна рано сутринта във Велико Търново, където е центърът на националните чествания по повод 110-ата годишнина от обявяването на българската Независимост.Това съобщиха от пресцентър на  ПП ГЕРБ . Заедно с кмета на Велико Търново Даниел Панов, зам.-председателя на Народното събрание Емил Христов, евродепутата от ГЕРБ/ЕНП Ева Майдел, депутатите от ГЕРБ-Велико Търново Станислава Стоянова и Клавдия Ганчева, областния управител на Велико Търново проф. Любомира Попова, представители на местната власт и много граждани, Цветанов присъства на  празничната Света литургия, която по традиция започна в 7.30 ч. в църквата „Свети 40 мъченици“.  \r\n„Винаги съм изключително развълнуван да бъда във Велико Търново в Деня на българската Независимост. Днес старата ни столица отново е център на националните чествания, център е на нашата гордост и признателност. Навършват се 110 години от онези изключителни събития по провъзгласяването на Независимостта, развили се именно тук, в старопрестолния Търновград. Честит празник на всички българи!“, сподели Цветан Цветанов.", "date": "2018.09.22", "title": "Председателят на ПГ на ГЕРБ Цветан Цветанов присъства на празнична Света литургия в църквата „Свети 40 мъченици“ във Велико Търново"}
{"url": "http://www.focus-news.net/news/2018/09/22/2570043/edi-rama-za-promyanata-na-granitsite-mezhdu-kosovo-i-sarbiya-tova-e-istoricheski-shans.html", "text": "Албанският премиер Еди Рама направи рядък коментар за идеята за промяна на границите между Косово и Сърбия. Той смята, че това е исторически шанс, който идва веднъж на 30 години, дори, както добави албанският министър-председател, той самия да няма окончателно мнение по този въпрос. Рама не пожела да каже директно дали е за или против промяната на границите, която бе предложена от президентите на Косово и Сърбия Хашим Тачи и Александър Вучич, предава  македонският портал „А1 Он“ . \r\n„Аз мисля така: нямам конкретен отговор, за да кажа: ето, това е решението, но мога да кажа, и това не е критика към Хашим Тачи, само мисля, че персонализирането на това е нещо, което може да има много висока цена. Дали знам каква може да бъде цената? Ние сме пред исторически шанс и ако се държим като аматьори има много по-голям шанс да го изпуснем, отколкото да получим нещо. Такъв шанс може да се появи отново след 30 години“, заяви Рама пред тиранската телевизия „Клан“. \r\nТова е най-конкретното досега изявление на албанския премиер във връзка с идеята за корекция на границите между Косово и Сърбия, отбелязва медията. \r\nПо-рано държавният глава Илир Мета, както и лидерите на албанските опозиционни партии се обявиха против идеята, като оцениха същата като много опасна за мира и стабилността в региона. Те подкрепят диалога Косово – Сърбия, но той, по тяхното мнение, трябва да завърши с взаимно признаване. \r\nПревод и редакция:", "date": "2018.09.22", "title": "Еди Рама за промяната на границите между Косово и Сърбия: Това е исторически шанс"}
{"url": "http://www.focus-news.net/news/2018/09/22/2570041/plovdiv-s-reditsa-sabitiya-v-grada-shte-bade-otbelyazana-110-ta-godishnina-ot-obyavyavaneto-na-nezavisimostta-na-balgariya.html", "text": "С редица събития жителите на Пловдив ще отбележат 110-та годишнина от обявяването на Независимостта на България. Това съобщиха за  Радио „Фокус“- Пловдив  от Общината. Празникът в града започва с Молебен в храм „Св. Неделя” от 10 часа, организиран от Сдружение „Център Петко Каравелов“. В 10.30 ч. ще бъдат поднесени венци и цветя пред паметната плоча на Александър Малинов (до храм „Св. Неделя”). В 11.30 ч.  започва тържествен ритуал пред колоната на Независима България  („Гроздовия пазар), на пл.„22 септември”. \r\nОт 14.00 ч., в Старинен Пловдив ще бъде представена възстановката на събитията от 25.09.1908 г. „По стъпките на цар Фердинанд“, когато той е посрещнат на пл. Централен в Пловдив и пред събралото се множество е прочетен манифеста, с който е обявена Независимостта на България. Това действие ще се разиграе на площада пред църквата Св.Св. Константин и Елена. Тържествено отбелязване на 110-та годишнина от обявяването на Независимостта на България е с участието на Духов оркестър – Пловдив, почетна рота от комитет „Родолюбие”, венценосци. Слово ще произнесе д-р Видин Сукарев – историк в РИМ Пловдив. \r\nНа 22 Септември 1908 година, използвайки създалата се благоприятна международна обстановка и ефекта от младотурската революция, Княз Фердинанд обявява България за независима държава от „Великата порта“ и се провъзгласява за Цар на всички българи. С този акт, Съединената през 1885 година Българска държава, става пълноправен член на европейското семейство. Ден след като обявява Независимостта, цар Фердинанд идва да отбележи събитието и в Пловдив.", "date": "2018.09.22", "title": "Пловдив: С редица събития в града ще бъде отбелязана 110-та годишнина от обявяването на Независимостта на България"}
{"url": "http://www.focus-news.net/news/2018/09/22/2570046/balgariya-i-panama-shte-aktivizirat-ikonomicheskite-si-vrazki.html", "text": "България и Панама ще активизират отношенията си, особено в сферата на високите технологии, иновациите и туризма. За това се договориха вицепремиерът и министър на външните работи Екатерина Захариева и вицепрезидентът и министър на външните отношения на Република Панама Исабел де Сейнт Мало де Алварадо, съобщиха от пресцентъра на  Министерството на външните работи . Срещата между Захариева и Алварадо се състоя в Монреал, Канада, в рамките на първата световна среща на жените външни министри.  \r\n„Решени сме да превърнем Панама в икономически хъб за региона. Вече над 130 мултинационални компании имат регионални централи в нашата страна - не гледайте на нас като на пазар от 4 милиона души, а като на врата към Америките. Знам, че имаме голям потенциал в отношенията с България”,  заяви Исабел де Сейнт Мало де Алварадо. Тя представи пред Захариева плановете за привличане на повече туристи чрез организирането на круизни пътувания на два океана - през Панамския канал.  \r\nОт своя страна българският първи дипломат изтъкна, че страната ни може да бъде  полезна на Панама с опита си във високите технологии и фармацевтичната индустрия, тъй като страната предвижда да се превърне в център за производство на лекарства.", "date": "2018.09.22", "title": "България и Панама ще активизират икономическите си връзки"}
{"url": "http://www.focus-news.net/news/2018/09/22/2570051/sport-key-nishikori-se-klasira-na-polufinala-na-turnira-v-mets.html", "text": "Полуфиналистът от Откритото първенство на САЩ Кей Нишикори победи с 2:1 сета грузинеца Николос Басиашвили и се класира на полуфиналите на турнира по тенис в Мец, Франция. За място на финала японеца ще спори с победителя от германския сблъсък Яник Маден срещу Матиас Бахингер. В другия полуфинал ще играят Раду Албот от Молдова и представителя на домакините Жил Симон.", "date": "2018.09.22", "title": "Спорт: Кей Нишикори се класира на полуфинала на турнира в Мец"}
{"url": "http://www.focus-news.net/news/2018/09/22/2570052/s-polagane-na-ventsi-i-tsvetya-v-panagyurishte-shte-badat-otbelyazani-110-godini-ot-obyavyavaneto-na-nezavisimostta-na-balgariya.html", "text": "Празничното честване на 110-та годишнина от обявяването на Независимостта на България в Панагюрище започва в 10.30 часа на площад „20-ти април“ с ритуал по издигане на Националното знаме на Република България. Това съобщи за  Радио „Фокус“ – Пазарджик  Радка Костуркова, експерт в Общината. В църквата „Свето Въведение Богородично“ от 10.40 часа ще бъде отслужен Благодарствен молебен. „В 11.00 часа пред Вечния огън ще бъде почетена паметта на загиналите за свободата и независимостта на България. В знак на признателност и преклонение пред подвига на героите ще бъдат положени венци и цветя“, уточни Костуркова. Тя допълни, че по повод 110-та годишнина от обявяването на Независимостта Община Панагюрище организира за жителите и гостите на града концерт-спектакъл „Осмото чудо“ на Национален фолклорен ансамбъл „Българе“. Събитието ще се състои от 20.30 часа на площад „20-ти април“. \r\nАлбена ЖИЛЕКОВА", "date": "2018.09.22", "title": "С полагане на венци и цветя в Панагюрище ще бъдат отбелязани 110 години от обявяването на Независимостта на България"}
{"url": "http://www.focus-news.net/news/2018/09/22/2570045/sliven-vsichki-muzei-na-teritoriyata-na-obshtina-kotel-obyavyavat-den-na-otvorenite-vrati-po-povod-denya-na-nezavisimostta.html", "text": "Всички музеи на територията на община Котел обявяват Ден на отворените врати по повод Деня на Независимостта на България и Европейските дни на наследството 2018 г., съобщиха от пресцентъра на  Община Котел . От 17.00 часа Художествена галерия „Христо Тодоров” – Жеравна представя изложба живопис-пастели на художника Стефан Стайков. Картините на автора са вдъхновени от богатите му романтични наблюдения и впечатление от света и природата като постепенно, с помощта на приятели, Стайков навлиза в един свят, който разгръща нови и нови въздействия и представи.", "date": "2018.09.22", "title": "Сливен: Всички музеи на територията на община Котел обявяват Ден на отворените врати по повод Деня на Независимостта"}
{"url": "http://www.focus-news.net/news/2018/09/22/2570049/pazardzhik-s-praznichna-programa-na-ploshtad-konstantin-velichkov-shte-badat-otbelyazani-110-godini-ot-nezavisimostta-na-balgariya.html", "text": "С празнична програма на площад „Константин Величков” ще бъдат отбелязани 110 години от Независимостта на България. Това съобщиха за  Радио „Фокус“ – Пазарджик  от Общината. В 11.00 часа програмата се открива с концерт на Ансамбъл за народни песни и танци „Пазарджик” на площад „Константин Величков”.", "date": "2018.09.22", "title": "Пазарджик: С празнична програма на площад „Константин Величков” ще бъдат отбелязани 110 години от Независимостта на България"}
{"url": "http://www.focus-news.net/news/2018/09/22/2570047/ombudsmanat-maya-manolova-i-samotnata-mayka-zlatina-hadzhipanayotova-poiskaha-v-pisma-do-240-deputati-vsichki-detsa-siratsi-da-poluchavat-pomoshti.html", "text": "Омбудсманът Мая Манолова и адвокат Златина Хаджипанайотова, самотна майка на три деца, изпратиха писма на всички 240 народни представители с предложение за промяна в Закона за семейните помощи за деца, да отпадне подоходният критерий за получаване на персонална пенсия в случаите, в които едно дете не може да получава наследствена пенсия. Това съобщиха от  пресофиса на омбудсмана . \r\nНа 21 септември 2018 г. депутатите приеха единодушно на първо четене промените в Закона за семейни помощи за деца, с които се въвежда нов вид месечна помощ за деца с един или двама починали родители, но подоходният критерий остана. Срокът, даден за предложения между първо и второ четене, е тридневен и изтича на 25 септември 2018 г., което наложи спешната реакция на омбудсмана и Хаджипанайотова да се обърнат към всички народни представители за подкрепа на тяхното предложение. \r\nВ писмото до депутатите те подчертават, че „ресурсите на държавата трябва да се насочват към лишените от родителска грижа деца, които най-много се нуждаят от тях и да са съобразени с техните потребности, без да се поставят ограничения като предвидения подоходен критерий“. \r\nПрипомняме, че в края на миналата година омбудсманът стартира кампания за защита правата на децата, останали без родители. Инициативата възникна след гневното писмо до Дядо Коледа на самотната майка с три деца Златина Хаджипанайотова, потърсила съдействие от Манолова за осигуряване на постоянна персонална помощ за деца, останали с един родител. \r\nЦялото писмо е достъпно  .", "date": "2018.09.22", "title": "Омбудсманът Мая Манолова и самотната майка Златина Хаджипанайотова поискаха в писма до 240 депутати всички деца-сираци да получават помощи"}
{"url": "http://www.focus-news.net/news/2018/09/22/2570053/hasan-rouhani-donald-tramp-shte-spodeli-sadbata-na-saddam-hyusein.html", "text": "Президентът на Иран Хасан Роухани заяви, че Ислямската република ще победи президента на САЩ, също, както го е направила с бившия иракски диктатор Саддам Хюсеин, предава  иранският телевизионен канал Press TV . \r\nРоухани направи този коментар по време на военен парад в Техеран в събота, на който се отбелязва началото на седмицата в памет на осемгодишната война между Иран и Ирак, отбелязва медията. \r\nПревод и редакция:", "date": "2018.09.22", "title": "Хасан Роухани: Доналд Тръмп ще сподели съдбата на Саддам Хюсеин"}
{"url": "http://www.focus-news.net/news/2018/09/22/2570048/sofiya-osnovni-obraztsi-na-voenna-tehnika-na-vaorazhenite-sili-byaha-predstaveni-pred-ministerstvo-na-otbranata.html", "text": "По повод Деня на независимостта пред Министерство на отбраната бяха представени основни образци на военна техника на Въоръжените сили, предаде репортер на  Агенция „Фокус“ . Сред тях са бронирана машина „Хамър“, бойни бронирани колесни машини „Командо“, „Гардиан“ и „Пустинна котка“. Инициативата бе открита под съпровода на Военния духов оркестър. Граждани и гости на столицата ще имат възможност да видят изложената военна техника пред Министерството на отбраната до 12.00 часа днес. \r\nПрез днешния ден основни образци на военната техника на Въоръжените сили се показват и в още 16 града в страната ни.  \r\nЦветелин ДИМИТРОВ", "date": "2018.09.22", "title": "София: Основни образци на военна техника на Въоръжените сили бяха представени пред Министерство на отбраната"}
{"url": "http://www.focus-news.net/news/2018/09/22/2570056/pss-dobri-sa-usloviyata-za-turizam-v-planinite.html", "text": "Добри са условията за туризъм в планините. Това съобщиха за  Агенция „Фокус“  от Планинската спасителна служба (ППС).  Температурите тази сутрин са около 10 градуса, по високите части има слаб вятър и разкъсана облачност. На Витоша работят Драгалевският и кабинковият лифт, в Пампорово работят 1-ва, 2-ра и 4-та седалкови линии, в Банско работи кабинковият лифт, в Боровец работят седалковата линия и кабинковият лифт. Няма регистрирани инциденти с туристи през изминалото денонощие.  \r\nИнформация за обстановката в планините може да намерите на  . \r\nТелефоните на ПСС са: 02/ 9632000 и 088 1470", "date": "2018.09.22", "title": "ПСС: Добри са условията за туризъм в планините"}
{"url": "http://www.focus-news.net/news/2018/09/22/2570054/api-apelira-shofyorite-da-karat-razumno-i-da-spazvat-pravilata-za-dvizhenie.html", "text": "Във връзка с очаквания интензивен трафик по основните пътни направления Агенция „Пътна инфраструктура“ апелира шофьорите да карат разумно, да спазват правилата за движение, да не предприемат резки маневри и да не използват аварийните ленти по автомагистралните участъци за по-бързо придвижване. Това се посочва в съобщение на  Агенцията . Рисковото и емоционално шофиране не гарантира по-бързо и кратко пътуване, но застрашава живота и здравето на всички останали, които спазват правила. \r\nВ участъците, в които се извършват ремонти дейности е необходимо шофьорите да предвидят повече време за пътуване, поради по-ниската скорост на движение и въведените временни организации или да използват алтернативни маршрути.  \r\nВ момента на АМ „Хемус“ се извършва ремонт на долното строене на 4 виадукта - при 19-ти км (виадукт „Потоп“), 33-ти км (съоръжението при тунел „Витиня“), при 36-ти километър (виадукт „Коренишки дол“) и при 51-ви км (виадукт „Разлив“). На съоръжението при 9-ти км (в района на с. Яна) се подменят дилатационните фуги. Поради това движението в района на съоръженията при 9-ти, 33-ти, 36-ти км се извършва двупосочно в платното за Варна. На виадукта при 51-ви километър се ремонтира платното за Варна и там трафикът преминава двупосочно в платното за София. За улеснение на трафика в последния почивен ден - на 24 септември, ще има две ленти за София и една за Варна. \r\nПоради ремонтните дейности е ограничено движението на тежкотоварните камиони над 12 тона. Превозните средства се отклоняват при 30-ти км от пътен възел „Витинска река“ по път I-1 София – Ботевград и път II-17. Околовръстен път на Ботевград, след което се връщат обратно на АМ „Хемус“ при 47-ми км при пътен възел „Ботевград“ и обратно. \r\nСтроително-монтажни работи се извършват и на две мостови съоръжения на АМ „Хемус“ на територията на област Шумен. Движението в участък от 853 метра - от жп надлеза при км 364+744 до надлеза при км 365+597, се осъществява двупосочно в платното за Шумен.  \r\nНа АМ „Тракия“ поради ремонт на съоръженията при 17-ти и 18-ти километър в посока Бургас движението се осъществява двупосочно в платното за София. На 24 септември (понеделник) ще има две за София и една за Бургас. \r\nРемонтни дейности се извършват и на моста над р. Елшишка при 89-ти км на АМ „Тракия“. Движението се осъществява двупосочно в платното за Пловдив. Шофьорите могат да използват алтернативни маршрути. \r\n•          За пътуващите от София към Пловдив отбиването е при пътен възел „Церово“ на АМ „Тракия“ по път III-8402 Виноградец - Карабунар - Злокучене – Септември, път I-8 Лозен - Звъничево - Пазарджик - Мало Конаре - Говедаре, път III-8005 - с. Цалапица до пътен възел „Цалапица“ на АМ „Тракия“, и обратно за идващите от Пловдив към София; \r\n•          от пътен възел „Церово“на АМ „Тракия“ се отбива по път III-8402 Виноградец – Карабунар, път III-3704 Бошуля - Пазарджик, път I-8 Пазарджик - Мало Конаре - Говедаре, път III-8005 с. Цалапица до пътен възел „Цалапица“ на АМ „Тракия“, и обратно за идващите от Пловдив към София;  \r\n•          от пътен възел „Калугерово“ на АМ „Тракия“ се отбива по път III-803 Динката - Драгор, път II-37 /Пазарджик/, път I-8 Пазарджик - Мало Конаре - Говедаре,  път III-8005 с. Цалапица до пътен възел „Цалапица“ на АМ „Тракия“, и обратно за идващите от Пловдив към София. \r\nНа 24 септември (понеделник), от 14 ч. до 20 ч., за повишаване безопасността при пътуване и увеличаване на пропускателната способност на инфраструктурата, ще се спре движението на камионите над 12 тона по автомагистралите и най-натоваренитe пътища.  \r\nОграничено ще е движението по следните пътни направления: \r\n•\tавтомагистралите; \r\n•\tпът I-1 с. Ребърково - Ботевград, като движението се пренасочва по път II-16 Ребърково - Своге - София; \r\n•\tпът I-1 - етапна връзка на лот 2 на АМ „Струма“ при Благоевград - ГКПП „Кулата“; \r\n•\tпът I-4 п. в. „Коритна“ - Велико Търново - Шумен; \r\n•\tпът I-5 Русе - Велико Търново; \r\n•\tпът I-8 ГКПП „Калотина“ - София; \r\n•\tпът I-9 Варна - Бургас; \r\n•\tпът II-18 Околовръстен път на град София; \r\n•\tпът II-99 Бургас - Царево. \r\nЗабраната не важи за МПС, превозващи бързоразвалящи се хранителни продукти и товари на температурен режим, живи животни и опасни товари (ADR). \r\nЗа улеснение на трафика през Владая - по път I-1 (Е-79), на 24 септември (понеделник) от 10 ч. до 20 ч. ще има две ленти за прибиращите се към София. По този начин пристигащите в столицата шофьори ще могат да пътуват по-удобно и безопасно. Алтернативен маршрут на първокласния път през Владая е АМ „Люлин“. \r\nКарта с временната организация на движението по участъците от републиканската пътна мрежа в празничните дни през 2018 г. в приложения линк -  .", "date": "2018.09.22", "title": "АПИ апелира шофьорите да карат разумно и да спазват правилата за движение"}
{"url": "http://www.focus-news.net/news/2018/09/22/2570050/ria-novosti-teroristichen-akt-na-voenen-parad-v-iran.html", "text": "Няколко човека са загинали в резултат от терористичен акт по време на военен парад в южноиранския град Ахваз, съобщава Press TV, предава  РИА Новости . \r\nПо неговите данни, неизвестни са открили огън по време на парада. Загинали са няколко човека, като точният им брой не се уточнявва. \r\nСъобщава се също за няколко ранени. \r\nПревод и редакция:", "date": "2018.09.22", "title": "РИА Новости: Терористичен акт на военен парад в Иран"}
{"url": "http://www.focus-news.net/news/2018/09/22/2570055/veliko-tarnovo-vodosvet-i-porasvane-na-boynoto-zname-na-nvu-i-flagovete-na-institutsii-i-uchilishta-byaha-izvarsheni-v-hrama-sv-40-machenii.html", "text": "С празничен водосвет, отслужен в двора на историческия храм „Св. 40 мъченици”, продължи програмата по повод 110 години от обявяването на Независимостта на България във Велико Търново. Църковният обред беше воден от негово високопреосвещенство великотърновският митрополит Григорий, предаде репортер на  Радио „Фокус” – Велико Търново . За здраве, благополучие и благоденствие бяха поръсени и бойното знаме на НВУ „Васил Левски”, както и знамената на държавни и общински институции, училища и неправителствени организации. \r\nВ този момент празничното шествие от двора на храма се насочва към крепостта „Царевец”. Официалните гости и десетки граждани ще положат венци и цветя пред Пирамидата на Независимостта на историческия хълм. След това шествието ще стигне до паметника „Майка България”, където също ще се отдаде почит. По обяд пред сградата на Общината ще има спектакъл на военните оркестри и концерт на любителски формации. \r\nПрез целия ден входът за крепостта „Царевец” и храма „Св. Четиридесет мъченици” ще бъде свободен. \r\nЛуиза ТРАНЧЕВА", "date": "2018.09.22", "title": "Велико Търново: Водосвет и поръсване на бойното знаме на НВУ и флаговете на институции и училища бяха извършени в храма „Св. 40 мъчении”"}
{"url": "http://www.focus-news.net/news/2018/09/22/2570059/blagoevgrad-intenziven-e-trafikat-za-leki-avtomobili-na-gkpp-kulata.html", "text": "Интензивен е трафикът за леки автомобили на ГКПП „Кулата“. Това съобщиха за  Радио „Фокус“ - Пирин  от ГД „Гранична полиция“. Нормално интензивен е трафикът на ГКПП „Илинден“. Без забавяне се осъществява преминаването през ГКПП „Златарево“. \r\nЛора КАЛЧЕВА", "date": "2018.09.22", "title": "Благоевград: Интензивен е трафикът за леки автомобили на ГКПП „Кулата“"}
{"url": "http://www.focus-news.net/news/2018/09/22/2570062/kyustendil-ogranicheno-e-dvizhenieto-na-tovarni-avtomobili-po-patya-smolichano-pelatikovo-ot-km-10-do-km-14-zaradi-propadane-na-patnoto-platno.html", "text": "Ограничено е движението на товарни автомобили по пътя Смоличано – Пелатиково от км 10 до км 14 заради пропадане на пътното платно. Това съобщи за  Радио „Фокус” – Пирин  дежурният в Областно пътно управление – Кюстендил. Мястото е сигнализирано с пътни знаци. Въведеният обходен маршрут е Згурово – Невестино – Друмухар – Ваксево. Срокът е до 30 октомври. С нормална интензивност е трафикът по автомагистрала „Струма”, по главен път Е-79, както и по направлението София – Кюстендил. Слабо натоварен е трафикът по посока ГКПП „Гюешево”. \r\nЛора КАЛЧЕВА", "date": "2018.09.22", "title": "Кюстендил: Ограничено е движението на товарни автомобили по пътя Смоличано – Пелатиково от км 10 до км 14 заради пропадане на пътното платно"}
{"url": "http://www.focus-news.net/news/2018/09/22/2570060/emagazin-makedoniya-sled-vlizaneto-v-nato-i-es-nyama-da-vi-kradem.html", "text": "Македонският портал   публикува интересно есе на обикновен македонец за предстоящия на 30 септември референдум за името на Македония. Агенция „Фокус“ представя текста без редакторска намеса . \r\nСлед влизането на Македония в НАТО и ЕС заплатите ще бъдат по-високи, земеделските стоки кажи речи сами ще се продават, разбира се, македонските граждани ще използват „истински“ ваксини, общините няма да работят с блокирани сметки... \r\nНа какво ли не се  наслушахме в тези дни, предреферендумски... \r\nДа, НАТО ще донесе стабилност на Македония и да, влизането в ЕС ще донесе по-висок стандарт. Никой няма съмнения за това. \r\nАма предстоящият референдум не е за това дали македонските граждани искат да влязат в ЕС и НАТО, а само за промяна на името на страната от Македония на „Северна Македония“ и всички скрити и явни неща, които вървят в пакет с това. \r\nМакедонските граждани искат да бъдат част от ЕС и НАТО, но истинският въпрос е дали са готови да жертват името на държавата, историята... и всичко друго, което носи със себе си това решение. \r\nВ кампанията, която трябва първо да накара гражданите да излязат на референдума, а след това и да гласуват ЗА, никой не говори за името и историята, а още по-малко за конституционните промени, предвидени в договора за името с Гърция, които ще надупчат македонската Конституция като швейцарско сирене. \r\nИ щом вече сме стигнали до ЕС и НАТО, никой не споделя опита на България, Гърция, Румъния, Албания, а и Хърватска. \r\nГърция от десетилетия е в ЕС и НАТО, но за малко да банкрутира. Гражданите на България масово се изселват след влизането в ЕС, а престъпността продължава да разцъфтява в Албания, независимо че от години е в НАТО. \r\nДа не говорим за Румъния, а нещата не са по-розови и в Хърватия. \r\nЗначи не зависи дали в една страна ще текат мед и мляко от това дали е в ЕС и НАТО, а от това кой я води тази сртана. \r\nА нашата, Бога ми, от 27 години никой не я води. А това е съвсем достатъчен период за една държава сама да си осигури благосъстоянието. Но вместо това, за себе си и потомците си благосъстояние осигуриха политиците в тандем с олигарсите, които муха не ги лази, а гражданите го доведоха до просешката тояга и то не само финансово, но и духовно. \r\nТака истинският лозунг в кампанията трябва да бъде: „След влизането в ЕС и НАТО наситина няма да Ви крадем“. \r\nПревод и редакция:", "date": "2018.09.22", "title": "„еМагазин“ (Македония): След влизането в НАТО и ЕС няма да ви крадем"}
{"url": "http://www.focus-news.net/news/2018/09/22/2570057/kyustendil-obshtinata-organizira-praznichna-programa-po-povod-110-godini-ot-nezavisimostta-na-balgariya.html", "text": "Общината организира празнична програма по повод 110 години от Независимостта на България. Това съобщи за  Радио „Фокус” – Кюстендил  Дима Укалска, началник на отдел „Култура и духовно развитие” към Община Кюстендил. Отбелязването на годишнината ще се състои от 11.00 часа на Арката на площад „Велбъжд”. Предвидено е издигане на националното знаме на Република България, както и празнично слово. Ще бъдат поднесени венци и цветя на паметника „Булаир”. Жителите и гостите на Кюстендил ще имат възможност да присъстват и на концерт на ансамбъл „Аноним”. \r\nВенцеслав ИЛЧЕВ", "date": "2018.09.22", "title": "Кюстендил: Общината организира празнична програма по повод 110 години от Независимостта на България"}
{"url": "http://www.focus-news.net/news/2018/09/22/2570061/st-leyt-veselin-stankov-komando-i-gardian-sa-mashini-koito-imat-realen-boen-opit-ot-misiite-ni-v-afganistan.html", "text": "„Командо“ и „Гардиан“ са машини, които имат реален боен опит от мисиите ни в Афганистан. Това каза зам.-командирът на рота в бригадно командване в Благоевград ст. лейтанант Веселин Станков по време на представянето на основни образци на военна техника на Въоръжените сили пред Министерство на отбраната, предаде репортер на  Агенция „Фокус“ . „По случай Деня на независимостта на България, министърът на отбраната реши да изложи техника, която се намира в Министерството, с идеята, че ние не сме хора, които седим зад огради и се строяваме само за паради. Ние сме едни от вас. Идеята е да бъдем по-близо до вас, да разберете нашата работа и да разберете, че не сме страшни“, заяви той. „Бронираната машина „Хамър“ е доста известна в обществото от филмите. Тя е изключително надеждна машина, която се използва за ескортиране на „ВИП“ персони, конвоиране и извършване на патрули. Изключително бърза и маневрена машина, въоръжена с леко стрелково оръжие. Машината „Командос“ е предназначена да придвижи, защити и подпомогне механизираното отделение в изпълнение на реалните му бойни задачи в градска среда и извън града. Машината е изключително надеждна с висок коефициент на сигурност на отделението. Тя също така притежава унитарна противопожарна система при възникване на пожар в отделението“, допълни още той. \r\nКапитан Станислав Танчев от редовете на военна полиция представи подробности около машината „Пясъчната котка“. „Тя е защитно многоцелево превозно средство с високи възможности и капацитет за полезен товар. Използва се за широк спектър от миротворчески мисии в градски и отдалечени райони. Самата машина има двигател с мощност 350 к.с., висока степен на бронировка. Корпусът и представлява капсула, за да може когато попаднем под засада и минно поле, да се запази здравето и живота на личния състав. Характерно за самата машина е също, че има система за гасене на пожар, която е в два кръга – един в самия корпус и друг навън, около самите гуми. Ако се хвърли коктейл „Молотов“ по нея и се запалят гумите, при самия водач има система, която се управлява ръчно и гумите могат да бъдат изгасени. Самият автомобил може да се управлява и в движение да стреля, както и от място със самата картечница“, уточни той. \r\nЦветелин ДИМИТРОВ", "date": "2018.09.22", "title": "Ст. лейт. Веселин Станков: „Командо“ и „Гардиан“ са машини, които имат реален боен опит от мисиите ни в Афганистан"}
{"url": "http://www.focus-news.net/news/2018/09/22/2570063/mrrb-naredba-vavezhda-spravedliv-nachin-za-izmervane-otchitane-i-plashtane-na-vik-uslugite.html", "text": "Водата, използвана за общи нужди в жилищните сгради в режим на етажна собственост, ще се разпределя поравно между всички апартаменти, при условие, че всички потребители са изрядни. Досега разходваните количества се начисляваха на абонатите пропорционално на тяхното потребление. Това съобщиха от пресцентъра на  Министерство на регионалното развитие и благоустройството . \r\nТова предвижда новата Наредба за условията и реда за присъединяване на потребителите и за ползване на водоснабдителните и канализационните системи, която е публикувана за обществено обсъждане. Тя беше изработена от междуведомствена работна група. В състава ѝ са включени представители на различни ангажирани по темата ведомства, на институцията Омбудсман, Държавната агенция за метрологичен и технически надзор, ВиК операторите, Комисията за защита на потребителите, както и представители на неправителствени организации. \r\nВиК операторите отговарят за поддръжката на публична инфраструктура и на базата на разходите, които правят за това, се определя цената на услугата на цялата територия, която обслужват. Поддръжката на ВиК системите вътре в сградите и имотите, включително в режим на етажна собственост, е отговорност на собствениците. Новата Наредба определя много по-ясно границите между двете, с цел избягване на неясноти.  \r\n„Няма как да не се отчита цялото количество вода, което постъпва в сградата. Всички собственици имат еднакви ангажименти към поддържането на общите части, включително на ВиК системата. Няма логика тези, които плащат по-големи сметки за предоставените им ВиК услуги, да поемат и по-голямата част от разходите за поддържане на чистотата в общите части на сградите, поливане на градинките пред блоковете и други“, коментира зам.-регионалният министър Малина Крумова. Тя обаче подчерта, че разпределението по равно е само при условие, че всички потребители са изрядни – осигурили са достъп за реален отчет през последните 12 месеца и водомерите им са технически изправни и в метрологична годност. В противен случай разликата между общия водомер и показанията на измервателните уреди в апартаментите, ще се разпределя само между тези, които нямат  индивидуални водомери или не са осигурили достъп за отчитането им.  \r\nЗам.-министър Малина Крумова допълни, че когато потребителите са изрядни, етажната собственост може да вземе решение за друг начин на разпределение на разход „общо потребление“.  \r\nПредвиждат се строги мерки при кражби на вода. При установяване на незаконно присъединяване към общите мрежи и съоръжения, съответните отклонения ще се прекъсват. В случай, че те се ползват от потребител, който има открита партида към оператора, откраднатото количество ще бъде определено според пропускателната способност на тръбата при непрекъснато изтичане на водата със скорост 1 метър в секунда за период от 1 година. Така ще се определя и количеството на изразходваната вода и при нарушаване на пломбите или увреждане на общия водомер. \r\nСпоред наредбата датата и часът на отчитане на общия водомер и на индивидуалните водомери трябва да се обявяват от оператора в срок не по-кратък от три работни дни преди деня на отчитането: чрез писмено съобщение, поставено на подходящо място в сградата, и чрез публикуване на електронната страница на оператора. Ако потребителят отсъства, може да посочи друга дата за посещение, но това се заплаща по цени на оператора. Важно е също да се знае, че при водомери с дистанционно отчитане, трябва да се извършва физическа проверка и отчет най-малко веднъж на 12 месеца. Същото се отнася и за потребителите, които се самоотчитат. \r\nПроектът на новата Наредба за условията и реда за присъединяване на потребителите и за ползване на водоснабдителните и канализационните системи е пусната за обществено обсъждане. Целият текст можете да видите  .", "date": "2018.09.22", "title": "МРРБ: Наредба въвежда справедлив начин за измерване, отчитане и плащане на ВиК услугите"}
{"url": "http://www.focus-news.net/news/2018/09/22/2570066/blagoevgrad-intenziven-e-trafikat-po-glaven-pat-e-79-i-avtomagistrala-struma.html", "text": "Интензивен е трафикът по главен път Е-79 и автомагистрала „Струма“  в участъка от областта. Това каза за  Радио „Фокус“ – Пирин  дежурният служител в Областно пътно управление - Благоевград. Натоварено е и движението по второкласен път-19 Симитли - Гоце Делчев. Повишена е опасността от падащи камъни в района на Кресненското дефиле и прохода Предел. Шофьорите да се движат с повишено внимание в района. Възможно е образуването на колони от автомобили на пътен възел „Симитли“ – там, където се разделят главен път Е-79 и второкласен път-19. \r\nОт Областно пътно управление - Благоевград отправят апел към водачите на моторни превозни средства да шофират внимателно, съобразявайки се с пътната обстановка и спазвайки дистанция. \r\nЛора КАЛЧЕВА", "date": "2018.09.22", "title": "Благоевград: Интензивен е трафикът по главен път Е-79 и автомагистрала „Струма“"}
{"url": "http://www.focus-news.net/news/2018/09/22/2570064/pazardzhik-s-vodosvet-i-predstavyane-na-manifesta-na-knyaz-ferdinand-shte-badat-pocheteni-110-godini-ot-nezavisimostta-v-strelcha.html", "text": "Тържествата за честване на 110-та годишнина от обявяването на Независимостта на България в община Стрелча започват с традиционно с ритуал по издигане на националното знаме на Република България, след което ще бъде отслужен водосвет и ще бъдат осветени знамената на Общината и двете училища – СУ „Св. св. Кирил и Методий“ и НУ „Паисий Хилендарски“. Това съобщиха от общинската администрация в Стрелча.  Ще бъде прочетен и доклад за историческото значение на Деня на Независимостта.  На тържественото честване ще бъде прочетен и Манифеста, с който княз Фердинад обябява независимото Българско царство в търновската църква „Св. 40 мъченици“. Тържествените честавания ще продължат с песни за България, представени от Симона Дескова, ученичка от III клас на НУ „Паисий Хилендарски“ в средногорския град.", "date": "2018.09.22", "title": "Пазарджик: С водосвет и представяне на Манифеста на княз Фердинанд ще бъдат почетени 110-години от Независимостта в Стрелча"}
{"url": "http://www.focus-news.net/news/2018/09/22/2570067/api-za-edin-chas-shte-bade-ogranicheno-dvizhenieto-po-pat-iii-866-v-selo-shiroka-laka-na-23-septemvri.html", "text": "Утре - 23 септември, от 11.00 до 12.00 часа, ще бъде ограничено движението по път III-866 Смолян - Широка лъка – Девин, от км 32+150 до км 35+350, в чертите на с. Широка лъка. Спирането на трафика е за честването на 140-та годишнина от рождението на Екзарх Стефан. Това съобщиха от пресцентъра на  Агенция \"Пътна инфраструктура\" .  \r\nМоторните превозни средства ще изчакват на място. При необходимост ще бъде осигурено преминаването на автомобили със специален режим на движение. Шофьорите трябва да спазват стриктно поставената сигнализация и указанията на „Пътна полиция“, които ще регулират трафика на място.", "date": "2018.09.22", "title": "АПИ: За един час ще бъде ограничено движението по път III-866 в село Широка лъка на 23 септември"}
{"url": "http://www.focus-news.net/news/2018/09/22/2570069/sofiya-zadrastvane-se-obrazuvalo-na-avtomagistrala-trakiya-predi-vakarel-v-posoka-plovdiv.html", "text": "Огромно задръстване се образувало на автомагистрала \"Тракия\" преди Вакарел в посока Пловдив, съобщи слушател на  Радио „Фокус“ .", "date": "2018.09.22", "title": "София: Задръстване се образувало на автомагистрала \"Тракия\" преди Вакарел в посока Пловдив"}
{"url": "http://www.focus-news.net/news/2018/09/22/2570058/s-praznichno-shestvie-i-podnasyane-na-ventsi-pred-pametnika-na-zaginalite-za-svobodata-na-balgariya-v-peshtera-shte-badat-otbelyazani-110-godini-ot-obyavyavaneto-na-nezavisimostta.html", "text": "С празнично шествие и поднасяне на венци пред паметника на загиналите за свободата на България в Пещера ще бъдат отбелязани 110 години от обявяването на Независимостта, съобщиха от  Община Пещера . Програмата ще започне с поднасяне на венци и цветя пред паметника на загиналите за свободата и независимостта на България в градския парк. Шествието към паметника в градския парк ще тръгне в 10.30 часа от площада пред Общината. От Община Пещера канят гражданите да вземат участие в поклонението в чест на Деня на Независимостта на България.", "date": "2018.09.22", "title": "С празнично шествие и поднасяне на венци пред паметника на загиналите за свободата на България в Пещера ще бъдат отбелязани 110 години от обявяването на Независимостта"}
{"url": "http://www.focus-news.net/news/2018/09/22/2570068/veliko-tarnovo-mitropolit-grigoriy-vodi-praznichnoto-shestvie-ot-tsarkvata-sv-40-machenitsi-kam-krepostta-tsarevets.html", "text": "Великотърновският митрополит Григорий води празничното шествие от църквата „Св. 40 мъченици” към крепостта „Царевец”, предаде репортер на  Радио „Фокус” – Велико Търново . Така продължават честванията по случай 110-годишнината от обявяването на Независимостта на България в града. В процесията участват зам.-председателят на Народното събрание Емил Христов, народни представители от няколко политически сили, евродепутати, областният управител на Велико Търново проф. Любомира Попова, кметът Даниел Панов, председателят на ОбС Венцислав Спирдонов, директорът на Областна дирекция на МВР Димитър Машов, представители на институции, общественици и граждани. Точно в 10.30 часа ще започне и церемонията по издигане на националния флаг на крепостта „Царевец”, като паралелно с него ще бъде издигнато и знамето на хълма Трапезица. Ще последват и официални слова и приветствия. След това шествието ще се насочи към площад „Майка България” в центъра на Велико Търново, където на едноименния паметник ще бъдат поднесени  венци и цветя. Празничната програма във Велико Търново продължава през целия ден. Очаквайте подробности. \r\nЛуиза ТРАНЧЕВА", "date": "2018.09.22", "title": "Велико Търново: Митрополит Григорий води празничното шествие от църквата „Св. 40 мъченици” към крепостта „Царевец”"}
{"url": "http://www.focus-news.net/news/2018/09/22/2570065/fars-news-teroristi-otkriha-ogan-po-zritelite-na-voenen-parad-v-yugozapaden-iran.html", "text": "Двама терористи са открили огън по зрителите по време на военен парад в Югозападния ирански град Ахваз, в провинция Хузестан, в събота, предава  иранската агенция Fars News . \r\nРазлични части на Армията на Ислямската република, Корпуса на стражите на ислямската революция (КСИР), полицията и доброволци провеждат паради в Техеран и други градове в страната в събота сутринта. \r\nМероприятията се провеждат по случай „Седмицата на свещената отбрана“, която отбелязва паметта на иранските жертви по време на 8-годишната война с Иран през 80-те, отбелязва агенцията. \r\nПарадът в Аваз е започнал в 08:30 местно време (съвпада с българското) и 30 минути по-късно двама нападатели са открили огън по мирните зрители на церемонията, пише Fars News. \r\nДвамата терористи са опитали да атакуват военните командири и официалните лица на подиума, но са ранени от силите за сигурност. \r\nПревод и редакция:", "date": "2018.09.22", "title": "Fars news: Терористи откриха огън по зрителите на военен парад в Югозападен Иран"}
{"url": "http://www.focus-news.net/news/2018/09/22/2570070/blagoevgrad-v-grada-shte-se-provede-turnirat-po-kulturizam-i-fitnes-skaptopara.html", "text": "Благоевград за първи път е домакин на турнира „Скаптопара“- състезание по фитнес и културизъм. Това съобщиха от пресцентъра на  Общината . Спортното събитие ще се проведе в зала „Яворов“. Официалното откриване ще бъде в 16.00 часа, а самата програма ще започне в 11.00 часа с регистрация на състезателите и теглене/измерване на участниците. В 12.00 часа ще се проведе техническа конференция, разясняваща правилата и регламента на състезанието. \r\nУчастие, в първото издание на турнир „Скаптопара“, ще вземат над 60 състезатели от Благоевград, Стара Загора, Русе, София, Пловдив, Самоков, Бургас, Варна, Сливен, Кюстендил. Специален гост- позьор ще бъде културистът Митко Димитров. \r\nСъстезателите ще стигнат до финал, като бъдат разпределени на категории. Първата е мъже физик до 179 см; втората – над 179 см. Ще има и класически бодибилдинг – опън категория. Жени бикини до 166 см и над 166 см; мъже бодибилдинг до 80 кг и над 90 кг и абсолютна категория. Билети може да намерите в магазина „Тренербг“, който се намира на бул. „Св. св. Кирил и Методий“ №21 или на място, в зала „Яворов“ преди старта на състезанието. \r\nТурнир „Скаптопара“ се организира от СК „Тренербг - Благоевград“, съвместно с Община Благоевград и Българска бодибилдинг и фитнес федерация. \r\nСъбитието е включено в Спортния календар на Община Благоевград и е част от добре водената политика от кмета д-р Атанас Камбитов за развитието на различни спортни дисциплини и условия в града.", "date": "2018.09.22", "title": "Благоевград: В града ще се проведе турнирът по културизъм и фитнес „Скаптопара“"}
{"url": "http://www.focus-news.net/news/2018/09/22/2570072/blagoevgrad-s-podnasyane-na-ventsi-pred-pametnika-bansko-pomni-geroite-v-bansko-byaha-otbelyazani-110-godini-ot-obyavyavaneto-na-nezavisimostta-na-balgariya.html", "text": "С поднасяне на венци пред паметника „Банско помни героите” в Банско бяха отбелязани 110 години от обявяването на Независимостта на България. Отбелязването на светлата годишнина събра пред паметника кмета на Община Банско Георги Икономов със своя екип, председателя на Общинския съвет – Петър Баряков, много граждани, представители на културни институти, политически партии, сдружения, ученици и учители. Това съобщиха от пресцентъра на  Общината . Деецът Елена Калайджиева, в компанията на ученика Георги Балев припомни събитията от паметния двадесет и втори септември 1908 г., останал в историята ни като Ден на Независимостта. Празничната церемония бе последвана от ритуал по поднасяне на венци и цветя в знак на почит и уважение. \r\nПренебрегван и подминаван, в наше време този ден намери своето заслужено място в празничния календар на страната. Повечето българи не могат да разберат значението му. Знае се за 3 март и за 6 септември, но не се знае, че в продължение на 30 години България е била васално княжество на Османската империя и българският княз е васал на своя сюзерен – султан Абдул Хамид II. България не е била призната за международно-правен субект, не е можела да изпраща свои делегации на конференции и конгреси, нямала е право да обмитява стоките от Великите сили, българският съд не е можел да осъди поданик на Велика сила, извършил убийство на наша територия, и т.н.", "date": "2018.09.22", "title": "Благоевград: С поднасяне на венци пред паметника „Банско помни героите” в Банско бяха отбелязани 110 години от обявяването на Независимостта на България"}
{"url": "http://www.focus-news.net/news/2018/09/22/2570076/pazardzhik-sayuzat-na-ofitserite-i-serzhantite-ot-zapasa-i-rezerva-provezhda-oblasten-sabor-v-mestnostta-dobra-voda.html", "text": "Осмият областен събор на Съюза на офицерите и сержантите от запаса и резерва в Пазарджик се провежда в местността Добра вода, съобщи за  Радио „Фокус“ – Пазарджик  подполковник Христо Христосков, секретар на Областния съвет на Съюза. Програмата започна с приемане на строя под звуците на химните на България и на Съюза. „По време на тържественото честване ще прозвучат приветствени слова, ще бъдат връчени награди и грамоти, имаме обещанието, че на събора ще присъства и областния управител“, уточни подп. Христосков. Той допълни, че над 200 представители от всички общински организации в региона присъстват на честването. \r\nАлбена ЖИЛЕКОВА", "date": "2018.09.22", "title": "Пазарджик: Съюзът на офицерите и сержантите от запаса и резерва провежда областен събор в местността Добра вода"}
{"url": "http://www.focus-news.net/news/2018/09/22/2570074/tass-kim-chen-un-planira-da-poseti-seul-prez-dekemvri.html", "text": "Лидерът на Северна Корея Ким Чен-ун има намерение да посети Сеул през декември, заяви в петък пред журналистите в Ню Йорк председателят на южнокорейския конгломерат CJ Group Сон Гьон Сик, предава  ТАСС . \r\n„Председателят Ким Чен-ун заяви, че ще посети Сеул през декември“, цитира думите му агенция Yonhap. Той добави, че точната дата на пътуването и маршрута й засега не се съобщават. \r\nПо данните на агенцията, Сон Гьон Сик е бил член на южнокорейската делегация, съпровождала през тази седмица президента на Южняа Корея Мун Дже-ин по време на визитата в Пхенян. \r\nКакто по-рано съобщи лидерът на Южна Корея, той очаква, че Ким Чен-ун ще посети Сеул до края на годината. Това пътуване, по неговото мнение, ще повлияе положително на развитието на двустранните отношения. \r\nОт 18 до 20 септември се проведе петата в историята и третата през тази година междукорейска среща на върха, припомня ТАСС. Първите два кръга бяха в Пхенян през 2000 и 2007 години с участието на южнокорейските президенти Кум Де Чжун и Но Му Хьон и вече покойния севернокорейски лидер Ким Чен Ир. \r\nПревод и редакция:", "date": "2018.09.22", "title": "ТАСС: Ким Чен-ун планира да посети Сеул през декември"}
{"url": "http://www.focus-news.net/news/2018/09/22/2570077/sofiya-kolona-ot-avtomobili-s-dalzhina-okolo-10-km-se-e-obrazuvala-na-avtomagistrala-hemus-v-rayona-na-gara-yana.html", "text": "Колона от автомобили с дължина около 10 км се е образувала на автомагистрала „Хемус“ в района на гара „Яна“, съобщи  слушател на Радио „Фокус“ . По думите му задръстването започва още от околовръстния път в София. \r\nНа разклона при с. Долни Богров има екип на Пътна полиция, който регулира движението.", "date": "2018.09.22", "title": "София: Колона от автомобили с дължина около 10 км се е образувала на автомагистрала „Хемус“ в района на гара „Яна“"}
{"url": "http://www.focus-news.net/news/2018/09/22/2570073/veliko-tarnovo-v-rayona-na-suhata-cheshma-shte-se-provede-dobrovolcheska-aktsiya-po-pochistvane-na-gorata.html", "text": "В района на Сухата чешма ще се проведе доброволческа акция по почистване на гората. Това съобщиха за  Радио „Фокус“ – Велико Търново  организаторите от групата „Доброволно чистене  – Велико Търново“. Доброволците ще се съберат в 10.30 часа пред Сухата чешма. Осигурени са ръкавици и чували. Организаторите посочват, че в района на „Стара болница“ има много красиви екопътеки, гори, скали, водопади и гледки, но там се намира и микро сметище, което съществува години наред. „На 22 септември, от 10.30 часа, ще имаме възможност да изчистим тази „боклучена рана“ в „зеленото сърце“ на стария град“, допълват от „Доброволно чистене – Велико Търново“. \r\nТова е втора акция, която доброволците организират тази есен. Сезонът те откриха с мащабно почистване на бреговете на река Янтра на 15 септември. Там те събраха 65 чувала с боклук. Акцията е подкрепена от Община Велико Търново. Инициативата е част от националната кампания „Да изчистим България заедно 2018 – Велико Търново“. \r\nНадежда КРЪСТЕВА", "date": "2018.09.22", "title": "Велико Търново: В района на Сухата чешма ще се проведе доброволческа акция по почистване на гората"}
{"url": "http://www.focus-news.net/news/2018/09/22/2570075/plovdiv-desetki-grazhdani-prisastvat-na-moleben-v-hrama-sv-nedelya-po-povod-110-godini-ot-nezavisimostta-na-balgariya.html", "text": "Десетки миряни присъстват на молебен в храма „Св. Неделя“ по повод 110 години от Независимостта на България, предаде репортер на  Радио „Фокус“ - Пловдив . Молебенът се отслужва от отец Апистол. Сред официалните гости са Розалин Петков, зам.-кмет на Община Пловдив, Савина Петкова, председател на Общинския съвет, Димитър Керин, знам. областен управител, Борислав Стаматов, омбудсман на Пловдив, общински съветници, районни кметове, членове на Сдружение „Център Петко Каравелов“, организатори на събитието. \r\nХрамът „Св. Неделя“ се свързва с борбата за самостоятелна българска църква. Мястото напомня и за мъченическата смърт на света Мъченица Рада Пловдивска, която е сестра на Вълко Чалъков от Копривщица, чиято фамилия се преселила в Пловдив и била известна с щедрото си дарителство. Цялото семейство на Рада става жертва на турския произвол. Първо е убит съпругът ѝ, а през 1837 тя заедно с децата си е съсечена в дома си. Православната църква ги провъзгласява за новомъченици. Честванията продължават с поднасяне на венци и цветя пред паметната плоча на Александър Малинов. \r\nМария РУСЕВА", "date": "2018.09.22", "title": "Пловдив: Десетки граждани присъстват на молебен в храма „Св. Неделя“ по повод 110 години от Независимостта на България"}
{"url": "http://www.focus-news.net/news/2018/09/22/2570071/tasnim-nay-malko-osem-chlenove-na-ksir-sa-ubiti-pri-teroristichniya-akt-v-iran.html", "text": "Въоръжени лица в събота сутринта откриха огън по време на военен парад в югозападния ирански град Ахваз, провинция Хузестан и по последните данни са успели да убият най-малко между 8 и 10 членове на Корпуса на стражите на ислямската революция (КСИР), както и да ранят много други, предава  иранската агенция Tasnim . \r\nМероприятието се провежда по случай началото на „Седмицата на свещената отбрана“, която отбелязва паметта на загиналите по време на ирано-иракския конфликт през 80-те години на XX век, отбелязва медията. \r\nПо данните на Tasnim, става въпрос за терористи от организацията „Такфири“. Според предварителната информация, между осем и десет членове на КСИР са убити, но други източници твърдят, че точният брой на жертвите все още не се знае. \r\nСъгласно официалната информация, има още седем пострадали, а двамата терористи са убити при престрелка със силите за сигурност, а други двама мъже се издирват. \r\nПревод и редакция:", "date": "2018.09.22", "title": "Tasnim: Най-малко осем членове на КСИР са убити при терористичния акт в Иран"}
{"url": "http://www.focus-news.net/news/2018/09/22/2570079/gd-granichna-politsiya-intenziven-e-trafikat-za-leki-avtomobili-na-izhod-na-balgaro-turskata-granitsa-kakto-i-na-makaza.html", "text": "Интензивен е трафикът за леки автомобили на изход на българо-турската граница, както и на „Маказа“, където е силно интензивен. Това съобщиха от пресцентъра на  ГД „Гранична полиция“ . Информацията за трафика на граничните пунктове е към 10.00 часа. На българо-сръбската граница, българо-македонската и българо-румънската граница трафикът е нормален на всички гранични контролно-пропускателни пунктове.", "date": "2018.09.22", "title": "ГД „Гранична полиция“: Интензивен е трафикът за леки автомобили на изход на българо-турската граница, както и на „Маказа“"}
{"url": "http://www.focus-news.net/news/2018/09/22/2570082/pazardzhik-v-grada-se-provezhda-natsionalno-sastezanie-po-skorostno-izkachvane-na-sgradata-na-obshtinata.html", "text": "В града се провежда Национално състезание по скоростно изкачване за купа „Пазарджик“. Това съобщи за  Радио „Фокус“ – Пазарджик  Иво Колчаков, организатор на събитието. Ентусиастите ще трябва да изкачат за време сградата на Общината в града. Височината на сградата е около 60 м, фасадата е релефна с повтарящи се малки хватки. След приключване на състезателите всички желаещи любители ще могат да пробват различните начини на катерене, като екипировката за това ще бъде осигурена от организаторите. „Всички желаещи да участват попълват декларации, това става на място при записване за състезанието. Записването става в свободен текст на място пред сградата на Общината в града“, уточни Колчаков. Той допълни, че организаторите на състезанието имат само спомагателни функции. Това означава, че всеки сам трябва да си осигури нужната му екипировка за начинанието, което си е избрал. Организаторите не носят никаква отговорност за спазване на мерките за безопасност или за възникване на инцидент по време на тези събития, тоест всеки отговаря сам за действията си. Състезанието се организира заедно с участието и на „Българска федерация по спелеология“. \r\nАлбена ЖИЛЕКОВА", "date": "2018.09.22", "title": "Пазарджик: В града се провежда Национално състезание по скоростно изкачване на сградата на Общината"}
{"url": "http://www.focus-news.net/news/2018/09/22/2570080/varna-s-tarzhestveno-izdigane-na-natsionalnoto-zname-i-moleben-v-grada-byaha-otbelyazani-110-godini-ot-obyavyavaneto-na-nezavisimostta-na-balgariya.html", "text": "С тържествено издигане на националното знаме и молебен за България във Варна бяха отбелязани 110 години от обявяването на Независимостта на България, предаде репортер на  Радио „Фокус“ – Варна . На площад „Независимост“ пред сградата на Съдебната палата бе припомнено, че на тази дата през 1908 година в църквата „Св. Четиридесет мъченици“ в Търново се обявява Независимостта на България, с което страната ни отхвърля васалната си зависимост от Османската империя, наложена ѝ от Берлинския договор. Провъзгласяването на независимостта на България е политически акт, извършен от правителството на Александър Малинов. С провъзгласяването Независимостта на България се издига международният авторитет на страната и тя се превръща в равноправна на другите европейски държави. Представители на Варненската и Великопреславска митрополия отслужиха молебен, след което бяха издигнати националният трибагреник, знамето на Европейския съюз и флагът с герба на Варна. Преди края на официалната част представителният взвод на Военноморските сили премина в тържествен марш пред събралите се на площад „Независимост“ варненци. Сред официалните гости на събитието бяха представители на областна и общинска администрация, депутати, общественици. Програмата на площада продължи с концерт на фолклорен ансамбъл „Варна“, а след минути в Аспарухов вал, район „Аспарухово“ ще започне възстановка – спектакъл „Българската армия от Аспарух до наши дни“. Събитието се организира по случай 140 години от създаването на Българската армия и 110 години от Независимостта на Република България. Участие в спектакъла ще вземат 10 клуба за исторически възстановки от страната. Пред публиката ще покажат униформи от различни периоди на армията, автентични оръжия и техника. Освен това ще бъдат разиграни и кратки бойни сцени. По време на демонстрациите ще има конна езда, стрелба и битки. Ще се включи дори техника от Втората световна война. По случай 110-ата годишнина от обявяването на Независимостта на България до 12.00 часа на Морска гара Варна гражданите и гостите на Варна ще имат възможност да разгледат моторен катер „Георги Раковски” и новопридобития бързоходен моторен катер с бордови номер 213. \r\nМарияна ВАЛЕНТИНОВА", "date": "2018.09.22", "title": "Варна: С тържествено издигане на националното знаме и молебен в града бяха отбелязани 110 години от обявяването на Независимостта на България"}
{"url": "http://www.focus-news.net/news/2018/09/22/2570081/chavdar-bozhurski-oblasten-upravitel-na-sliven-dnes-nie-chestvame-darzhavnostta-neka-pomnim-urotsite-na-istoriyata-i-si-vzemem-pouka-ot-tyah.html", "text": "„Днес ние честваме държавността, нека помним уроците на историята и си вземем поука от тях. Нека не забравяме, че от общите ни усилия зависи бъдещето на нашето Отечество!“ Това казва областният управител на Сливен Чавдар Божурски в поздравителен адрес по повод 110 години от провъзгласяването на Независимостта на България, съобщиха от пресцентъра на  Областната администрация . В поздравлението на областния управител се посочва още: \r\n„На 22 септември преди 110 години с тържествени салюти и звън на камбани е обявена Независимостта на България. С този акт е отхвърлена васалната обвързаност с Османската империя и е възстановена българската държавност. Страната ни е придобила право на собствен митнически режим, възможност за сключване на договори за съюзи и военни споразумения, а българските дипломати са станали равноправни на другите. За отбелязване е, че в онова време Родината ни е била лидер на Балканите заради бързия си стопански растеж. Изследователите подчертават, че тази значима дата е свързана с продължителна тиха дипломация и проява на смелост предвид опасенията от реакциите на Великите сили и Високата порта“.", "date": "2018.09.22", "title": "Чавдар Божурски, областен управител на Сливен: Днес ние честваме държавността, нека помним уроците на историята и си вземем поука от тях"}
{"url": "http://www.focus-news.net/news/2018/09/22/2570085/mvr-20-dushi-sa-postradali-pri-katastrofi-v-stranata-prez-izminaloto-denonoshtie.html", "text": "20 души са пострадали при катастрофи в страната през изминалото денонощие. Това съобщиха от пресцентъра на  МВР . Общо в страната са станали 16 тежки пътнотранспортни произшествия. В София са регистрирани 56 леки и две тежки катастрофи, при които са пострадали двама души.", "date": "2018.09.22", "title": "МВР: 20 души са пострадали при катастрофи в страната през изминалото денонощие"}
{"url": "http://www.focus-news.net/news/2018/09/22/2570078/tsvetan-tsvetanov-vav-veliko-tarnovo-kogato-ima-izbori-visshi-polititsi-ot-razlichni-partii-idvat-v-tarnovo-na-22-septemvri-kogato-nyama-izchezvat.html", "text": "22 септември е датата, която може да ни даде независимостта, за която всеки един българин и политик говори днес. Това каза пред журналисти в старата столица зам.-председателят на ПП ГЕРБ и председател на парламентарната група на партията Цветан Цветанов, предаде репортер на  Радио „Фокус“ – Велико Търново . Той припомни, че се включва в честванията по случай на Независимостта на България във Велико Търново за 11-та поредна година и подчерта, че днешният ден е най-силният и истински български празник. Цветанов допълни, че когато 22 септември – Денят на българската Независимост, съвпадне с предизборна кампания, във Велико Търново пристигат политици от най-високо ниво от различни партии. „Когато обаче няма избори – като днес, всички се „потапят“ и изчезват. И всъщност това е моментът, в който трябва да си направим равносметка – дали действително сме искрени, когато почитаме тези празници, дали сме искрени, когато говорим за тази дата и мога да Ви кажа, че чест прави на всички тези, които се стараят да са тук ежегодно“, посочи още Цветанов. По думите му именно тези политици, които лансират посланията за независимост и единение, не са във Велико Търново днес. „Това не им прави чест“, заяви той. \r\nЛуиза ТРАНЧЕВА", "date": "2018.09.22", "title": "Цветан Цветанов във Велико Търново: Когато има избори, висши политици от различни партии идват в Търново на 22 септември, когато няма – изчезват"}
{"url": "http://www.focus-news.net/news/2018/09/22/2570087/sport-federer-i-dzhokovich-zagubiha-ot-andersan-i-sok.html", "text": "Звездната двойка Роджър Федерер и Новак Джокович допусна загуба с 1:2 сета от Кевин Андерсън и Джак Сок на турнира „Лейвър Къп“ в Чикаго. Представителите на Европа бяха надиграни от отбора на света, които спечелиха първата си точка в демонстративния турнир. Въпреки загубата, отбора на Стария континент продължава да води в резултата с 3:1 точки след победите на Григор Димитров над Франсис Тиафо с 2:0 сета, Кайл Едмънд над Джак Сок с 2:1 сета и Давид Гофен над Диего Шварцман с 2:1 сета.", "date": "2018.09.22", "title": "Спорт: Федерер и Джокович загубиха от Андерсън и Сок"}
{"url": "http://www.focus-news.net/news/2018/09/22/2570086/ministar-krasimir-karakachanov-za-poslednite-20-godini-byudzhetat-za-zdraveopazvane-e-uvelichen-4-pati-a-tozi-na-armiyata-oryazan-4-pati.html", "text": "За последните 20 години бюджетът за здравеопазване е увеличен 4 пъти, а този на армията орязан 4 пъти. \r\nТова каза вицепремиерът и министър на отбраната Красимир Каракачанов по време на представянето на военна техника пред Министерство на отбраната, предаде репортер на  Агенция \"Фокус\" . Министър Каракачанов честити празник и отбеляза, че по повод Деня на независимостта в 17 града се показва бойна техника. \"110 години България съществува като независима държава, въпреки политическите превратности, благодарение на Българската армия\", допълни той. \"Десетилетия наред армията беше \"орязвана\". За последните 20 години бюджетът за здравеопазване е увеличен 4 пъти, а този на армията орязан 4 пъти. Последният път беше орязан с 40%. Въпреки недоимъка на армията, тя си изпълнява задълженията. Не е лесно, рисково е, но въпреки това хората имат дух\", уточни министърът на отбраната. \r\nЦветелин ДИМИТРОВ", "date": "2018.09.22", "title": "Министър Красимир Каракачанов: За последните 20 години бюджетът за здравеопазване е увеличен 4 пъти, а този на армията орязан 4 пъти"}
{"url": "http://www.focus-news.net/news/2018/09/22/2570084/avtobus-e-blokiral-zhp-liniyata-sofiya-burgas-pri-gara-tserkovski.html", "text": "Автобус е блокирал жп линията София – Бургас при гара Церковски. Това съобщиха за  Агенция „Фокус“  от пресцентъра на БДЖ. Автобусът се намира на жп линията, поставен е от протестиращи служители на „Винпром Карнобат“, които в момента се намират там. \r\nНа този етап само един влак престоява в гара Стралджа от 10.36 часа, изпълняващ маршрута Пловдив – Варна.  \r\nМариела РУСЕВА", "date": "2018.09.22", "title": "Автобус е блокирал жп линията София – Бургас при гара Церковски"}
{"url": "http://www.focus-news.net/news/2018/09/22/2570088/plovdiv-ritual-po-podnasyane-na-ventsi-i-tsvetya-se-provede-pred-pametnata-plocha-na-aleksandar-malinov.html", "text": "Ритуал по поднасяне на венци и цветя се проведе пред паметната плоча на Александър Малинов, предаде репортер на  Радио „Фокус“ - Пловдив . Венец поднесе зам.-кметът на Община Пловдив Розалин Петков, Савина Петкова, председател на Общинския съвет, Георги Стаменов, кмет на район „Централен“, венец поднесоха и от Сдружение „Център Петко Каравелов“. Кратко слово произнесе кметът на район „Централен“ Георги Стаменов. Честванията продължават с тържествен ритуал пред колоната на Независима България на пл. „22 септември“. \r\nМария РУСЕВА", "date": "2018.09.22", "title": "Пловдив: Ритуал по поднасяне на венци и цветя се проведе пред паметната плоча на Александър Малинов"}
{"url": "http://www.focus-news.net/news/2018/09/22/2570083/liderat-na-bsp-korneliya-ninova-neka-badem-svobodni-v-mislite-si-i-nezavisimi-v-deystviyata-si.html", "text": "„Днес отбелязваме 110 години от Независимостта на България - едно национално и държавно постижение“. Това написа във  Фейсбук  председателят на НС на БСП Корнелия Нинова. Тя добавя, че и днес независимостта не е титла, която получаваш наготово, а всекидневен избор - какъв да бъдеш. „Нека бъдем свободни в мислите си и независими в действията си. Честит празник, българи“, пише още лидерът на левицата.", "date": "2018.09.22", "title": "Лидерът на БСП Корнелия Нинова: Нека бъдем свободни в мислите си и независими в действията си"}
{"url": "http://www.focus-news.net/news/2018/09/22/2570092/veliko-tarnovo-s-voenen-ritual-tarzhestveno-beshe-izdignato-natsionalnoto-zname-na-halma-tsarevets-po-povod-110-godishninata-ot-obyavyavaneto-na-nezavisimostta.html", "text": "С военен ритуал тържествено бе издигнато националното знаме на Република България на хълма Царевец по случай 110-годишнината от обявяването на Независимостта, предаде репортер на  Радио „Фокус” - Велико Търново . Бригаден генерал Пламен Богданов, началник на Национален военен университет „Васил Левски“ прие почетния караул. Слово произнесе зам.-председателят на Народното събрание Емил Христов. Той подчерта, че има събития в историята, които нямат блясък, няма битки, няма гръм, няма герои, но те са записани със златни букви в историята на народите, защото дават нов път, отварят нова светлина. По думите му такова е и обявяването на Независимостта на България.  \r\nНа историческата крепост са се събрали стотици граждани и гости на Велико Търново, общественици, представители на партии и официални лица. Кметът на Община Велико Търново Даниел Панов припомни някои важни събития от историята във връзка с обявяването на Независимостта. Поздравителни адреси изпратиха президентът на Република България Румен Радев и министър-председателят Бойко Борисов, под чиито патронаж се провеждат честванията във Велико Търново. Деца от училищата във Велико Търново пуснаха във въздуха балони с цветовете на българското знаме - бяло, зелено и червено, под звуците на химна на България. Беше прочетен Манифестът за прокламиране на Независимостта, както преди 110 години на хълма Царевец. \r\nПрограмата продължава с поднасяне на венци и цветя на Пирамидата на Независимостта. \r\nНадежда КРЪСТЕВА", "date": "2018.09.22", "title": "Велико Търново: С военен ритуал тържествено беше издигнато националното знаме на хълма Царевец по повод 110-годишнината от обявяването на Независимостта"}
{"url": "http://www.focus-news.net/news/2018/09/22/2570095/sofiya-kolona-ot-avtomobili-s-dalzhina-nad-10-km-se-e-obrazuvala-sled-izhoda-na-grada-v-posoka-plovdiv.html", "text": "Колона от автомобили с дължина над 10 км се е образувала след изхода на града, на 3 - 4 км след околовръстното в посока Пловдив, съобщи  слушател на Радио „Фокус“ .", "date": "2018.09.22", "title": "София: Колона от автомобили с дължина над 10 км се е образувала след изхода на града в посока Пловдив"}
{"url": "http://www.focus-news.net/news/2018/09/22/2570091/gen-andrey-botsev-nachalnik-na-otbranata-predizvikatelstva-pred-balgarskata-nezavisimost-vinagi-e-imalo-i-shte-ima.html", "text": "Предизвикателства пред Българската независимост винаги е имало и ще има. Това каза за  Радио „Фокус“  началникът на отбраната ген. Андрей Боцев. По думите му държавните интереси трябва да бъдат отстоявани още по-силно в бързо променящия се глобален свят. Необходимо е да се отчита важността на участието в съвместни коалиции и значението от изпълнение на ангажиментите за опазване на колективната сигурност, добави той. „Трябва да знаем, че предизвикателства пред българската независимост винаги е имало и ще има. В този глобален свят на бързо променяща се обстановка ние трябва да да отстояваме държавността и интересите на страната“, каза началникът на отбраната. Най-важният извод от акта на Независимостта е, че векове наред нашата държава е отстоявала своята независимост, да поддържаме и надграждаме постигнатото от предците ни, без да забравяме, че сме потомци на един велик народ, коментира още ген. Андрей Боцев.", "date": "2018.09.22", "title": "Ген. Андрей Боцев, началник на отбраната: Предизвикателства пред Българската независимост винаги е имало и ще има"}
{"url": "http://www.focus-news.net/news/2018/09/22/2570089/sofiya-zapochna-tarzhestveno-chestvane-na-110-ata-godishnina-ot-obyavyavaneto-na-nezavisimostta-na-balgariya.html", "text": "Под съпровода на Софийски духов оркестър пред паметника на Независимостта започна тържествено честване на 110-ата годишнина от обявяването на Независимостта на България, предаде репортер на  Агенция \"Фокус\" . На събитието присъстват вицепремиерът Валери Симеонов,  кметът на София Йорданка Фандъкова, зам.-кметът Тодор Чобанов, общински съветници,  както и десетки граждани и гости на столицата. \r\nЦветелин ДИМИТРОВ", "date": "2018.09.22", "title": "София: Започна тържествено честване на 110-ата годишнина от обявяването на Независимостта на България"}
{"url": "http://www.focus-news.net/news/2018/09/22/2570038/romania-insider-liviu-dragnea-zapazi-pozitsiyata-si-nachelo-na-rumanskite-sotsialdemokrati.html", "text": "Лидерът на управляващата в Румъния Социалдемократическа партия (СДП) Ливиу Драгнеа отново излезе победител след най-трудната си битка до момента срещу вътрешната опозиция в партията, предава  порталът Romania Insider . \r\nИзпълнителният съвет на СПД в петък гласува да запази Драгнеа като председател. Само 8 члена на Комитета гласуваха срещу него, докато 60 го подкрепиха, съгласно информацията от източници на Hotnews.ro. \r\nСред осемте члена на най-висшия орган на СДП, които гласуваха за отстраняването на Драгнеа са кметът на Букурещ Габриела Фиреа, вицепремиера Паул Станеску, бившият премиер Михай Тудосе и други, съобщават източници, цитирани от румънския портал. \r\nСпоред вътрешната опозиция на лидера, криминалното досие на Драгнеа е негова слабост. Става въпрос за неговата условна присъда за уреждане на избори, която му попречи да стане министър-председател. Следващият месец предстои да бъде разгледано обжалването му по дело за злоупотреба със служебно положение, по което получи три години и половина лишаване от свобода – ефективно. Той е разследван и по трети случай, в който е заподозрян във формиране на криминална група за източване на пари от държавни проекти, някои от които с европейско финансиране. \r\nПревод и редакция:", "date": "2018.09.22", "title": "Romania Insider: Ливиу Драгнеа запази позицията си начело на румънските социалдемократи"}
{"url": "http://www.focus-news.net/news/2018/09/22/2570097/veliko-tarnovo-s-12-sm-se-e-ponizhilo-nivoto-na-reka-dunav-pri-svishtov-za-izminaloto-denonoshtie.html", "text": "С 12 см се е понижило нивото на река Дунав при Свищов за изминалото денонощие. Това съобщиха от  Хидрометеорологичната станция  в града. Водният стоеж на реката е 45 см, а температурата на водата 22.2 градуса. Днес отново ще бъде слънчево с временни увеличения на облачността. Максималните температури ще са между 27° и 32°, в Свищов – 30°.", "date": "2018.09.22", "title": "Велико Търново: С 12 см се е понижило нивото на река Дунав при Свищов за изминалото денонощие"}
{"url": "http://www.focus-news.net/news/2018/09/22/2570093/prof-mladen-grigorov-nezavisimostta-nosi-useshtaneto-che-darzhim-sadbata-si-v-sobstvenite-si-ratse.html", "text": "Независимостта носи усещането, че държим съдбата си в собствените си ръце. Това каза за  Радио „Фокус“  Проф. Младен Григоров, председател на Фондация „Паметници на българската слава“. Той допълни, че днешния празник е резултат от усилията на няколко фактора. „Първо, естествено, на 3-ти март – Освобождението на България, когато възкръсва Третата българска държава. След това на Съединението – Княжество България и Източна Румелия. Разбира се, на упоритостта на правителството на Александър Малинов и трябва да се признае голямото участие на Цар Фердинанд, въпреки всичките му грехове по време на войните, специално за този акт без него е нямало как да стане“, каза още той. Според проф. Младен Григоров независимостта е извоювана със мълчаливото съгласие на Великите сили, за разлика от Съединението, когато всички наши съседи, както и силните на деня са били против този акт. Проф. Григоров каза още, че неглижирането на исторически дати е международен проблем, който се отразява и у нас, и допълни, че образованието е решението за възвръщането на патриотизма и родовата памет в хората.", "date": "2018.09.22", "title": "Проф. Младен Григоров: Независимостта носи усещането, че държим съдбата си в собствените си ръце"}
{"url": "http://www.focus-news.net/news/2018/09/22/2570099/varna-peshehodka-e-postradali-pri-paten-intsident-po-bul-knyaz-boris-i-v-rayona-na-ikonomicheskata-gimnaziya.html", "text": "Пешеходка е пострадали при пътен инцидент по бул. „Княз Борис I“ в района на икономическата гимназия във Варна. Това съобщиха за  Радио „Фокус” – Варна  от „Пътна полиция”. Пострадалата пешеходка е отведена в лечебно заведение за уточняване на здравословното ѝ състояние.  \r\nПрез последното денонощие на територията на града екипите на „Пътна полиция“ са обслужили 6 катастрофи. При два по-тежки инцидента има двама контузени граждани, които са без опасност за живота. Към момента в града и областта няма регистрирани произшествия, които да затрудняват движението. От полицията апелират водачите да шофират с повишено внимание и съобразена скорост. \r\nМарияна ВАЛЕНТИНОВА", "date": "2018.09.22", "title": "Варна: Пешеходка е пострадали при пътен инцидент по бул. „Княз Борис I“ в района на икономическата гимназия"}
{"url": "http://www.focus-news.net/news/2018/09/22/2570102/varna-dvizhenieto-se-osashtestvyava-dvuposochno-v-ednoto-platno-po-avtomagistrala-cherno-more-ot-km-0-do-km-8-v-posoka-burgas-poradi-remontni-deynosti.html", "text": "Сухи са пътните настилки на територията на областта, предаде репортер на  Радио „Фокус“ – Варна . Времето е ясно, видимостта е добра. В областта трафикът е сравнително спокоен по основните направления за София, Добрич и Бургас. Движението по път II-29 Варна – Добрич в участъка от км 25+830 до км 43+515 се осъществява с повишено внимание поради частични ремонтни дейности на асфалтовата настилка, като трафикът е регулиран с пътни знаци. В  участък от пътя Кранево – Варна при 83 км трафикът е ограничен за моторни превозни средства над 10 тона заради свлачище. Обходният маршрут е през Кичево и Оброчище. В посока Бургас – движението от км 0+000 до км 8+600 по автомагистрала „Черно море“ се осъществява двупосочно в едното платно в посока Варна – Бургас, поради ремонтни дейности на асфалтовата настилка. По част от пътя Старо Оряхово – Гроздьово преминаването се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Ремонтни дейности се извършват и на пътя между Девня и Суворово, както и по направлението Вълчи дол – Суворово. Движението по път III-207 Добротич – Калоян от км 8+988 до км 15+620 се осъществява с повишено внимание поради ремонтни дейности. \r\nМарияна ВАЛЕНТИНОВА", "date": "2018.09.22", "title": "Варна: Движението се осъществява двупосочно в едното платно по автомагистрала „Черно море“ от км 0 до км 8 в посока Бургас поради ремонтни дейности"}
{"url": "http://www.focus-news.net/news/2018/09/22/2570098/emil-hristov-zam-predsedatel-na-ns-dedite-ni-imaha-smelostta-da-obyavyat-saedinenieto-silata-da-obyavyat-nezavisimostta-i-ni-zaveshtaha-da-sme-edinni-i-nedelimi.html", "text": "Дедите ни имаха смелостта да обявят Съединението, силата да обявят Независимостта и ни завещаха да сме единни и неделими, да сме горди, непокорни и независими. Това каза в празничното си приветствие по повод 110-годишнината от обявяването на Независимостта на България зам.-председателят на Народното събрание Емил Христов, предаде репортер на  Радио „Фокус“ – Велико Търново . На историческия хълм Царевец той припомни, че има събития в историята, които нямат блясък, няма битки, няма гръм, няма герои, но те са записани със златни букви в историята на народите, защото дават нов път, отварят нова светлина. „Преди 110 години в старопрестолния ни град е обявена Независимостта на България. Този акт се посреща с възторг по цялата земя българска, хората се поздравяват с „честито царство“, защото България най-после се нарежда отново сред европейските семейства на независимите народи, защото българите отново са горди и независими. Дедите ни имаха смелостта да обявят Съединението, дедите ни имаха силата да обявят Независимост, те ни завещаха да бъдем единни, неделими. Те ни завещаха да бъдем горди, непокорни и независими, а ние, ние какво ще завещаем на поколенията след нас? Честит празник скъпи сънародници!“, каза още в словото си Емил Христов. \r\nНадежда КРЪСТЕВА", "date": "2018.09.22", "title": "Емил Христов, зам.-председател на НС: Дедите ни имаха смелостта да обявят Съединението, силата да обявят Независимостта и ни завещаха да сме единни и неделими"}
{"url": "http://www.focus-news.net/news/2018/09/22/2570090/vecher-makedoniya-emanyuel-makron-se-obarna-kam-makedontsite-chrez-videosaobshtenie.html", "text": "Президентът на Франция Еманюел Макрон чрез видеопослание призова македонските граждани да гласуват ЗА на референдума за името, който трябва да се проведе на 30 септември и увери, че вярва в мъдростта на гражданите, пише  електронното издание на вестник „Вечер“ . \r\n„Дами и господа, драги приятели, ще отнема малко от Вашето време, за да се обърна директно към вас. Вече 25 години нашите две страни имат дипломатически отношения. 25 години общо минало и свързани съдби между нашите народи, чиито корени са дълбоко във вековете. В тази връзка през последните години бяха направени много неща, но на 17 юни 2018 година бе направена голяма крачка. Крачката бе направена с храбростта на вашите лидери,  между Вашата страна и Гърция, с която се сложи край на 27-годишния спор. Този т.нар. „Договор от Преспа“ от 17 юни 2018 година дава възможност за напредък и подготовка на бъдещето. Референдумският въпрос на 30 септември т.г. се отнася тъкмо към този договор. \r\nЗапознат съм с всички полемики, които се водят и които са част от демократични дебат в страната. Но, аз от тук, понеже вярвам в нашия континент, в силата на Европа, в мощта на колективния разум и във взаимното сътрудничество, бих искал да се обърна и да Ви кажа, че вярвам. Знам, че нито един договор не е съвършен. Знам, че за едните същият не е достатъчно дългосрочен, а другите биха го предоговорили. Чух всички изказани критики. \r\nДо преди няколко месеца никой не се надяваше на този договор. Но, този договор се чака вече 27 години. Този договор бе постигнат благодарение на смелостта на Вашите и на гръцките лидери. Затова аз го поддържам. Изцяло! Силно! \r\nСмятам, че същият има централно място в плановете за бъдещето на страната. Той е и в същината на амбициите за Вашата младеж и на това, което можем да направим заедно в годините, които следват. \r\nТова е, драги приятели, дами и господа, еднопосочното, ясно и скромно послание, което искам да ви пратя. Аз не мога да застана на Вашето място, защото гласувате вие, независимо от този политически дебат, който е важен за страната. \r\nВие трябва да изберете и да се определите дали сте за промяна на Конституцията, или не, дали искате Договорът да бъде приложен. \r\nДа станете Северна Македония, съгласно споразумението. Аз лично съм ЗА и твърдо вярвам, че този договор е добър! За Вас, за целия регион и за Европа. Разчитам на Вас“, заяви френският президент във видеособщението, което отправи до македонските граждани в навечерието на референдума. \r\nПревод и редакция:", "date": "2018.09.22", "title": "„Вечер“ (Македония): Еманюел Макрон се обърна към македонците чрез видеосъобщение"}
{"url": "http://www.focus-news.net/news/2018/09/22/2570101/blagoevgrad-s-polagane-na-ventsi-i-tsvetya-pred-pametnika-na-makedono-odrinskoto-opalchenie-v-grada-beshe-otbelyazana-110-ata-godishnina-ot-obyavyavaneto-na-nezavisimostta.html", "text": "С ритуал по полагане на венци и цветя пред паметника на Македоно-Oдринското опълчение на  площад „Мите Марков“ Благоевград отбеляза 110-ата годишнина от обявяването на Независимостта на България, предаде репортер на  Радио „Фокус“ – Пирин . Церемонията, с която беше почетена паметта на загиналите войни, дали живота си за независимостта и обединението на страната, започна с химна на Република България. След това ученици рецитираха част от Манифеста, с който е провъзгласена Независимостта на 22 септември 1908 година. На тържествената церемония в Благоевград присъства зам.-кметът на Благоевград Христина Шопова, председателят на Общински съвет - Благоевград, политици, общественици, учители и десетки граждани. С провъзгласяването на Независимостта се издига международният авторитет на България и тя се превръща в равноправна на другите европейски държави. Страната ни става и пълноправен участник в международните отношения, а княз Фердинанд приема титлата цар на България. \r\nЛора КАЛЧЕВА", "date": "2018.09.22", "title": "Благоевград: С полагане на венци и цветя пред паметника на Македоно-Oдринското опълчение в града беше отбелязана 110-ата годишнина от обявяването на Независимостта"}
{"url": "http://www.focus-news.net/news/2018/09/22/2570104/pazardzhik-s-parad-na-duhov-orkestar-i-mazhoreten-sastav-vav-velingrad-zapochnaha-chestvaniya-po-povod-110-godini-ot-nezavisimostta-na-balgariya.html", "text": "С парад–дефиле на Представителен младежки духов оркестър с мажоретен състав „Димитър Мечев“ Велинград и представителни групи на училища и институции в общината започнаха чествания по повод 110 години от Независимостта на България. Това съобщи за  Радио „Фокус“ – Пазарджик  Бояна Кирилова, експерт в Община Велинград. В 11.00 часа бе извършен и ритуал по издигане на националния флаг на Република България и флаговете на Европейски съюз и Община Велинград. „Беше отслужен и празничен молебен за Независима България. Слово произнесе и кметът на Община Велинград д-р Костадин Коев на пл. „Николай Гяуров”. Програмата продължава с Тържествен концерт с участието на Мариам Маврова, Танцов клуб „НАДЕЖДА” - Велинград към „АРТ ЦЕНТЪР – Велинград и Спектакълът „Чепинският змей“ – Представителен ансамбъл за народни песни и танци „Чепино” към НЧ „Св. св. Кирил Методий - 1905”, реализиран  с финансовата подкрепа на Оф „Пловдив 2019″ и част от програмата на Пловдив – Европейска столица на културата 2019 г.“, уточни Кирилова. Тя допълни, че честванията се радват на голям интерес от страна на жителите и гостите на курорта. \r\nАлбена ЖИЛЕКОВА", "date": "2018.09.22", "title": "Пазарджик: С парад на духов оркестър и мажоретен състав във Велинград започнаха чествания по повод 110 години от Независимостта на България"}
{"url": "http://www.focus-news.net/news/2018/09/22/2570094/ramush-haradinay-parvoto-uslovie-za-dogovor-s-belgrad-e-izvinenie-za-prestapleniyata-sreshtu-kosovskoto-naselenie-nyama-dori-da-govorim-za-granitsite.html", "text": "Поисканото извинение от страна на Сърбия за престъпленията, извършени срещу косовското население е първото условие за постигане на договор за помирение, който би довел до признаване на независимостта на Косово от страна на Белград, заяви косовският премиер Рамуш Харадинай, цитиран от  електронното издание на вестник „Нова Македония“ . \r\nВ диалога между Белград и Прищина за окончателен договор между двете страни, подчерта Харадинай, „не може дори да се говори“ за какъвто и да било дебат за корекция на границите. \r\nКосовският премиер, както предаде кореспондентът на МИА от Прищина, в интервю пред „ТВ21“ в петък вечерта заяви, че няма да участва в никакъв процес, в който се говори за подялба на Косово. \r\n„Позицията ми е ясна: не позволявам, не прием, не подкрепям и не участвам в такъв процес, в който се обсъждат границите на моята страна“, отсече Харадинай. \r\nКосово, казва премиерът, „няма лукса да разговаря за редефиниране на своите граници“. \r\n„Признати сме от повече от 110 държави в тези граници, членка сме на международни институции в тези границите, Отварянето на въпроса за границите в какъвто и да е вариант представлява връщане към времето преди независимостта и носи рискове, които не могат да се контролират“, заяви той. \r\nВсе пак, посочи Харадинай, диалогът със Сърбия трябва да продължи и да се постигне помиряване между двете страни. \r\nПревод и редакция:", "date": "2018.09.22", "title": "Рамуш Харадинай: Първото условие за договор с Белград е извинение за престъпленията срещу косовското население, няма дори да говорим за границите"}
{"url": "http://www.focus-news.net/news/2018/09/22/2570096/daniel-panov-kmet-na-veliko-tarnovo-nezavisimostta-ni-uchi-kolko-vazhno-e-natsionalnoto-obedinenie-i-edinstvoto.html", "text": "Независимостта ни учи колко важно е националното обединение и единството. Когато има единство, когато има справедлива, общобългарска кауза, тогава няма невъзможни неща. Това каза в празничното си слово по случай 110-годишнината от извършването на важния държавнически акт кметът на Велико Търново Даниел Панов, предаде репортер на  Радио „Фокус“ – Велико Търново . На историческата крепост „Царевец“ той припомни, че именно в старата българска столица на 22 септември 1908 година е обявена българската Независимост. \r\n„Този държавнически акт, носител на много силно национално достойнство, е сред най-великите в новата история на Родината и е сред най-ярките събития в Европа, случили се в зората на миналия век. Цар Фердинанд, министър-председателят Александър Малинов, заедно с целия български народ смело, решително и категорично заявяват пред целия свят, че България – свободна и съединена, заслужава да бъде и ще бъде независима!“, каза той.  \r\nДаниел Панов припомни, че Търново става символ на Независимостта, а всичко това показва решителността на политици и народ България отново да бъде онази силна и независима европейска държава, каквато е била при Асеневци и за каквато са мечтали големите национални водачи – Георги Раковски, Васил Левски, Христо Ботев, Любен Каравелов, апостолите от Априлското въстание. \r\n„Обединени от висша кауза, след историческото Съединение, с Независимостта нашите предци постигат още една победа срещу неправдите от Берлинския конгрес. След 22 септември 1908 година България отново е равноправна с останалите европейски държави. Нашият народ си възвръща своето изконно право за свободно развитие и просперитет и действително го постига! Съединение, Независимост, Сила – това са ключовите думи! Това е урокът от историята, в който ние всички трябва да вникнем. Това е истинската, съдържателната визия за Велико Търново, за всеки български град, за България! Единството е ключът към вратата, отваряща пътя към по-доброто бъдеще пред всички нас. Само така ще бъдем достойни наследници на славните български царе, на великите възрожденци, на нашите предци, за които свободна, обединена, независима и силна България бе житейска кауза и идеал“, каза още кметът. \r\nНадежда КРЪСТЕВА", "date": "2018.09.22", "title": "Даниел Панов, кмет на Велико Търново: Независимостта ни учи колко важно е националното обединение и единството"}
{"url": "http://www.focus-news.net/news/2018/09/22/2570103/bdzh-sazdadena-e-organizatsiya-za-izvozvane-na-patnitsite-po-napravleniyata-zasegnati-ot-protestnite-deystviya-kray-gara-tserkovski.html", "text": "Създадена е организация за извозване на пътниците по направленията, засегнати от протестните действия край гара Церковски. Това съобщиха за  Агенция \"Фокус\"  от пресцентъра на БДЖ. Пътниците на три влака ще бъдат извозени с автобуси. Хората, пътуващи във влака от Варна до София ще бъдат превозени с автобус от Карнобат до Стралджа. Пътуващите от Пловдив до Варна ще се прекачат на автобус от Стралджа до Карнобат. Влакът от Карлово за Бургас престоява в гара Зимница, като  пътниците в него също ще бъдат извозени. \r\nМариела РУСЕВА", "date": "2018.09.22", "title": "БДЖ: Създадена е организация за извозване на пътниците по направленията, засегнати от протестните действия край гара Церковски"}
{"url": "http://www.focus-news.net/news/2018/09/22/2570100/press-tv-nyakolko-dushi-zaginaha-pri-teroristichen-akt-na-voenen-parad-v-iran.html", "text": "Най-малко 20 души, включително жена и дете, са пострадли при терористична атака по време на военен парад в югозападния ирански град Ахваз в събота сутринта, предаде  официалната иранска агенция IRNA , предава телевизионният канал Press TV. \r\nНеизвестен нападател откри огън от зад сцената по време на парад, отбелязващ нашествието на бившия иракски диктатор Саддам Хюсеин в Иран, което доведе до 8-годишна война между двете страни от 1980 до 1988 година. \r\nГоворителят на Корпуса на стражите на ислямската революция (КСИР) Рамезан Шариф заяви, че нападателите са свързани с терористична групировка, зад която стои Саудитска Арабия. \r\n„Лицата, които стреляха по хората и въоръжените сили по време на парада са свързани с групировката „Ал Ахвазия“, която е финансирана от Саудитска Арабия“, заяви той. \r\nШариф посочи още, че стрелбата е безпрецедентна и групировката, която е подкрепяна също от Обединеното кралство, е нападала конвои на тези, които са посещавали бившата фронтова линия от войната между Иран и Ирак. \r\n„Бе съобщено, че четирима или петима елементи от терористичния инцидент са ликвидирани от силите за сигурност“, съобщи IRNA. \r\nАгенция Fars news информира, че гражданите, наблюдаващи мероприятието, първо са си помислили, че стрелбата идва от парада. „След като няколко човека бяха ранени, те осъзнаха, че това е терористична атака“, обяснява държавната агенция. \r\nПодобни паради се провеждат и в други градове из цялата територия на Иран, включително Техеран, където президентът Хасан Роухани заяви, че американският му колега Доналд Тръмп ще сподели съдбата на Саддам и ще бъде победен от Ислямската република. \r\nАтаката, коментира Press TV, идва след подкрепяна от САЩ кампания за предизвикване на бунтове в иранските градове, която се провали. В акция, известна като „Проект горещо лято“, американците са искали, както пише медията, да се възползват от недоволството в обществото, предизвикано от недостига на вода и прекъсванията на електрозахранването, които, на свой ред, дойдоха след продължителна суша в страната. \r\nПревод и редакция:", "date": "2018.09.22", "title": "Press TV: Няколко души загинаха при терористичен акт на военен парад в Иран"}
{"url": "http://www.focus-news.net/news/2018/09/22/2570110/sport-mnozhestvo-interesni-sreshti-po-evropeyskite-futbolni-tereni-v-sabota.html", "text": "В събота в европейските футболни първенства ще се изиграят редица интересни мачове.  \r\nОт 17:00 часа Манчестър Юнайтед приема Уулвърхемптън, а шампионът на Англия Манчестър Сити гостува на Кардиф Сити. От 19:30 Брайтън приема Тотнъм. \r\nВ 21:30 е гвоздеят на програмата в италианската Серия „А“: Сампдория приема Интер. 15 минути по-късно е и най-очакваният мач в днешната програма на испанската примера Дивисион Реал Мадрид срещу Еспаньол. \r\nВ 16:30 Хофенхайм приема Борусия Дортмунд, а от 19:30 е голямото дерби Шалке 04 срещу Байерн Мюнхен в Гелзенкирхен \r\nУ нас, в 20:00 часа започва мачът между Ботев (Враца) и ЦСКА. При победа червените ще си върнат първото място.", "date": "2018.09.22", "title": "Спорт: Множество интересни срещи по европейските футболни терени в събота"}
{"url": "http://www.focus-news.net/news/2018/09/22/2570107/prezidentat-rumen-radev-obyavyavaneto-na-nezavisimostta-na-balgariya-e-nagleden-primer-kak-s-volya-edinstvo-i-reshitelnost-nashiyat-narod-mozhe-da-bade-gospodar-na-sadbata-si.html", "text": "Прокламацията на Независимостта бе триумф на българската държавност, ясен знак към Европа и света, че млада България ще отстоява с всички сили своето място сред самостоятелните, благоденстващи и цивилизовани нации. Това заявява президентът Румен Радев в свой адрес по повод тържественото отбелязване във Велико Търново на 110 години от обявяването на българската Независимост, съобщиха от  прессекретариата на държавния глава . \r\n„Този мащабен исторически акт не бе случайна стъпка. Със самочувствие и достойнство, с дипломатическа мъдрост и историческа дързост българската нация успя за броени години да изгради завиден политически, икономически и духовен потенциал, който да гарантира здравите устои на нова България“, се казва още в поздравителния адрес на българския държавен глава.  \r\nРумен Радев припомня, че за по-малко от три десетилетия нашите предци уверено и последователно изминаха трудния път от Освобождението през Съединението на Княжество България и Източна Румелия до извоюването на пълния и безспорен суверенитет на страната ни. „Вярвам, че успехът на Българската независимост бе нагледен пример как с воля, единство и решителност нашият народ може да бъде господар на съдбата си“, посочва още в своя адрес президентът Румен Радев.", "date": "2018.09.22", "title": "Президентът Румен Радев: Обявяването на Независимостта на България е нагледен пример как с воля, единство и решителност нашият народ може да бъде господар на съдбата си"}
{"url": "http://www.focus-news.net/news/2018/09/22/2570106/dots-d-r-todor-chobanov-zam-kmet-na-sofiya-neka-pomnim-urotsite-na-tozi-den-i-da-se-borim-ne-pomezhdu-si-a-za-interesite-na-balgariya.html", "text": "На 22 септември 1908 година България извоюва една от най-големите победи на своята история. Това каза зам.-кметът на София доц. д-р Тодор Чобанов по време на честването на 110-та годишнина от обявяването на независимостта на България, предаде репортер на  Агенция \"Фокус\" . \"Събрали сме се на историческо място, за да отбележим 110 години от обявяването на Българската независимост. На този ден трябва да си припомним борбата на нашите деди от онези вече далечни години. Трябва да си припомним, че едва освободена България бе безмилостно разпокъсана от Берлинския договор, а хиляди наши сънародници останаха извън пределите на българската държава. Съединението успя да поправи една част от несправедливостта, а българският войник защити този триумф на българския дух, който Великите сили бяха принудени да признаят. Дори съединена, България си оставаше срамно васална на Османската империя, ограничавана от режима на капитулацията\", заяви той. \"На 22 септември 1908 година България извоюва една от най-големите победи на своята история. Победа на перото и умелите преговори, извоювана без кръв и насилие. Тя бе постигната благодарение на пълното единение на институциите и политиците в името на националния интерес\", каза още доц. Тодор Чобанов. \"Обявяването на независимостта се извърши в онези дни в старопрестолния Царевград Търнов, за да разбере светът това, което всяко българско сърце сега и тогава знаеше. Българската държава може и да е била поразявана и унизявана от своите врагове, но ще се надига отново за живот, защото тя е проява на вечния и несъкрушим български дух. Нека помним уроците на този ден и да се борим не помежду си, а за интересите на България\", каза още доц. Чобанов. \r\nЦветелин ДИМИТРОВ", "date": "2018.09.22", "title": "Доц д-р Тодор Чобанов, зам.-кмет на София: Нека помним уроците на този ден и да се борим не помежду си, а за интересите на България"}
{"url": "http://www.focus-news.net/news/2018/09/22/2570113/veliko-tarnovo-vremenno-dvizhenieto-se-osashtestvyava-v-edna-lenta-po-patya-veliko-tarnovo-dryanovo-pri-razklona-za-debelets-poradi-patnotransportno-proizshestvie.html", "text": "Временно движението е в една лента по път I-5 Велико Търново - Дряново при разклона за Дебелец поради пътнотранспортно произшествие. Това съобщиха от  Агенция \"Пътна инфраструктура\" . Шофьорите да се движат с повишено внимание и съобразена скорост, спазвайки указанията на \"Пътна полиция\".", "date": "2018.09.22", "title": "Велико Търново: Временно движението се осъществява в една лента по пътя Велико Търново - Дряново при разклона за Дебелец поради пътнотранспортно произшествие"}
{"url": "http://www.focus-news.net/news/2018/09/22/2570108/veliko-tarnovo-ventsi-i-tsvetya-v-znak-na-priznatelnost-byaha-podneseni-na-piramidata-na-nezavisimostta-na-halma-tsarevets.html", "text": "Венци и цветя в знак на признателност бяха поднесени на Пирамидата на Независимостта на хълма Царевец, предаде репортер на  Радио „Фокус” - Велико Търново . Венци цветя бяха поднесени от президент на Република България Румен Радев, министър-председателя Бойко Борисов, председателя на НС Цвета Караянчева и заместниците Емил Христов и Явор Нотев, от всички министерства на Република България, от народни представители, евродепутати, партии, културни институции. \r\nПрограмата продължава с празничното шествие от крепостта „Царевец“ към паметника „Майка България“, където ще бъде положен гирлянд. Пред сградата на Български пощи ще се състои шоу-спектакъл на участниците в ХІI Международен фестивал на военните оркестри. От 13.30 до 16.30 часа на сцената пред Община Велико Търново ще се изявят детски любителски формации от Велико Търново. \r\nНадежда КРЪСТЕВА", "date": "2018.09.22", "title": "Велико Търново: Венци и цветя в знак на признателност бяха поднесени на Пирамидата на Независимостта на хълма Царевец"}
{"url": "http://www.focus-news.net/news/2018/09/22/2570115/pazardzhik-natsionalen-festival-na-keshkeka-i-narodnite-umeniya-se-provezhda-v-selo-radilovo.html", "text": "Осмото поредно издание на Националния фестивал на кешкека се провежда в село Радилово. Това каза за  Радио „Фокус” – Пазарджик  секретарят на читалището в пещерското село Марена Вачкова. С демонстрация варене на кешкек започнаха проявите, включени в това издание. Легенда за кешкека, обичаи и фолклор, презентация „Здравословно хранене с булгур”, са част от акцентите включени през първия ден на фестивала. На изложба базар се предлагат храни, земеделски продукти и сувенири. „Единствената ни цел отново остава запазване и популяризиране на традициите. Тъй като живеем в по-различно време, се стремим да привлечем и младите хора. В двата дни ще има демонстрация на митичното ястие кешкек и легендата за него. Във фолклорната програма участват състави от област Пазарджик“, уточни Вачкова. На 23 септември посетителите ще имат възможността да видят концерт на ансамбъл „Зора“ в село Радилово. В 12.30 часа е закриването на фестивала. \r\nАлбена ЖИЛЕКОВА", "date": "2018.09.22", "title": "Пазарджик: Национален фестивал на кешкека и народните умения се провежда в село Радилово"}
{"url": "http://www.focus-news.net/news/2018/09/22/2570111/prof-plamen-pavlov-istorik-aktat-na-nezavisimostta-e-edin-ot-nay-serioznite-diplomaticheski-uspehi-na-savremenna-balgariya.html", "text": "Актът на Независимостта е един от най-сериозните дипломатически успехи на съвременна България. Това каза за  Радио „Фокус“  историкът проф. Пламен Павлов. Той припомни, че тогавашният кабинет се е състоял от достойни българи, които днес не са толкова известни, колкото би трябвало да бъдат, но са неоспоримо доказателство за качествения тогавашен български елит. Независимостта не е правна фраза, а равноправие, което е било добре разбирано от правителството на Александър Малинов, каза още той. “На практика правителството на Александър Малинов само по себе си е въплъщение на националното единство. От осем души състав на Кабинета, трима са българи от чужбина. Министър-председателя Александър Малинов и военният министър генерал Данаил Николаев -Патриарха на българското войнство, както е запомнен в нашата история, са бесарабски българи. Андрей Ляпчев – бъдещият голям държавник, който и до днес е недооценен по достойнство, пък е българин от Македония. Трима от останалите членове на Кабинета са от бившата румелийска територия, а двама са от дотогавашните предели на Княжеството. От тези осем министри трима са с военно образование, като някои от тях имат и друго образование, като например Такев, който има и военно, и юридическо образование. Всички те са много образовани хора”, обясни историкът. Проф. Пламен Павлов коментира още, че има много проекции на Независимостта, които днес трябва да осмисли, а една от тях е тази за защита на Съединението. Тогавашната българска държава и правителство са били готови да защитят Независимостта, по същият начин, по който са били готови да защитят и Съединението от 1885 година, добави историкът.", "date": "2018.09.22", "title": "Проф. Пламен Павлов, историк: Актът на Независимостта е един от най-сериозните дипломатически успехи на съвременна България"}
{"url": "http://www.focus-news.net/news/2018/09/22/2570114/akad-georgi-markov-istorik-dalzhim-vazvrashtane-na-natsionalnoto-samochuvstvie-na-darzhavnitsite-otgovorni-za-obyavyavaneto-na-nezavisimostta-prez-1908-godina.html", "text": "Дължим възвръщане на националното самочувствие на държавниците, отговорни за обявяването на Независимостта през 1908 година. Това каза за  Радио „Фокус“  историкът акад. Георги Марков. Според него, за да има независима политика днес, трябва да се поддържа това самочувствие и да се знае, че българите са фактор в международните отношения. „България има една геополитическа цена, която управляващите трябва да знаят и да я защитават. Трябва да се скъса с традицията на „сателитния синдром“, тъй като българската външна политика страда от такъв синдром. Преди всичко трябва да се прави независима политика с оглед националния ни интерес, както правят и някои други държави“, обясни историкът. Акад. Георги Марков каза още, че не е важно колко голяма е държавата ни, като уточни, че най-същественото за външната политика е да се съчетават националните интереси и общоевропейските такива.", "date": "2018.09.22", "title": "Акад. Георги Марков, историк: Дължим възвръщане на националното самочувствие на държавниците, отговорни за обявяването на Независимостта през 1908 година"}
{"url": "http://www.focus-news.net/news/2018/09/22/2570118/vanshniyat-ministar-na-iran-teroristichniyat-akt-v-ahvaz-e-izvarshen-ot-teroristi-vaorazhen-i-plateni-ot-chuzhdestranen-rezhim.html", "text": "Терористичният акт в югозападния ирански град Ахваз е извършен от терористи, наето от чуждестранен режим, заяви министърът на външните работи на Иран Мохамед Джавад Зариф, цитиран от  ТАСС . \r\n„Ахваз бе атакуван от терористи, които са наети, обучени, въоръжени и платени от чуждестранен режим“, написа Зариф в „Туитър“. \r\n„Иран смята, че отговорни за тези атаки са регионалните спонсори на тероризма и техните американски господари“, се казва в съобщението. „Иран ще отговори бързо и решително, за да защити живота на иранците“. \r\nВ събота на военен парад в административния център на провинция Хузистан – град Ахваз, бе извършено терористично нападение. По данни на агенция Tasnim в резултат от атаката са загинали най-малко 10 души, а още 21 са пострадали. \r\nПревод и редакция:", "date": "2018.09.22", "title": "Външният министър на Иран: Терористичният акт в Ахваз е извършен от терористи, въоръжен и платени от чуждестранен режим"}
{"url": "http://www.focus-news.net/news/2018/09/22/2570123/varna-vazstanovkata-balgarskata-armiya-ot-asparuh-do-nashi-dni-predstavya-razlichni-periodi-ot-sazdavaneto-na-armiyata-do-nashi-dni.html", "text": "Възстановката спектакъл „Българската армия от Аспарух до наши дни“ представя различни периоди от създаването на армията до наши дни. Това каза в интервю за  Радио „Фокус“ – Варна  директорът на ИА „Военни клубове и военнопочивно дело“ – Варна Живко Костадинов. Събитието, което се провежда на поляната до Аспарухов вал, район „Аспарухово“, е по повод 140 години от създаването на Българската армия и 110 години от обявяването на Независимостта на България и е организирано от Организационен комитет „22 септември“, с подкрепата на Министерството на отбраната и Община Варна. Пред публиката участващите в спектакъла показват униформи от различни периоди на армията, автентични оръжия и техника, допълни Живко Костадинов. „Това е един спектакъл под формата на представяне на различни периоди от създаването на българската армия до наши дни. Жителите и гостите на Варна ще могат да видят въоръжение, техника, униформи, свързани с различните периоди от създаването на българската армия“, посочи Живко Костадинов. \r\nПо думите му около 300 души ще се включат в спектакъла „Българската армия от Аспарух до наши дни“ във Варна. Възстановката вече започна на поляната до Аспарухов вал в район „Аспарухово“ и ще продължи почти през целия ден, като след приключване на демонстрациите жителите и гостите на Варна ще имат възможност да се снимат с техниката и въоръжението. Живко Костадинов отбеляза, че в спектакъла участват над 10 клуба за исторически възстановки от цялата страна, както и различни фолклорни състави. В края на спектакъла ще бъде представена и съвременната българска армия с участието на двете подразделения към Военноморските сили. „Те ще завършат своеобразното представяне на българската армия с идването на хеликоптер и десант“, добави Живко Костадинов. Той отбеляза, че възстановка в подобен мащаб се прави за първи път. „Достъпът до всички събития е безплатен, като са взети всички мерки за безопасност\", уточни Живко Костадинов. \r\nМарияна ВАЛЕНТИНОВА", "date": "2018.09.22", "title": "Варна: Възстановката „Българската армия от Аспарух до наши дни“ представя различни периоди от създаването на армията до наши дни"}
{"url": "http://www.focus-news.net/news/2018/09/22/2570120/bilyana-karadakova-regionalen-istoricheski-muzey-blagoevgrad-balgarite-mnogo-po-rano-ot-1908-godina-imat-darzhavno-mislene-i-istoricheska-pamet.html", "text": "Българите много по-рано от 1908 година имат държавно мислене и историческа памет. Това каза за  Радио „Фокус“ – Пирин  Биляна Карадакова, уредник в Регионален исторически музей - Благоевград. „Може да се каже, че като дата, която означава за нас независимост като нация, е учредяването на българската екзархия върху границите на българската нация от Възраждането през 1870 година. Подобен символ е Санстефанска България. Тоест при нас идеалът и пътят към него предхожда много самото официално юридическо и политическо регламентиране на тази дата“, добави тя. Карадакова каза още, че може би точно това е и причината голяма част от българите да не обръщат голямо внимание на 22 септември, тъй като българската нация отдавна е съзряла за държавническо творчество и държавническо мислене. По думите ѝ нацията ни е впечатлявала със своята дейност по църковната и просветната борба още от Възраждането, тъй като се смята, че успехът на българското Съединение и победата в Сръбско-българската война окончателно доказват пред целия свят, че българите са способни да изградят държава и да я защитават. Тя добави, че по принцип за историята на една държава провъзгласяването на независимостта ѝ е може би нейната първа историческа дата и именно по тази причина 22 септември е официалният символ на българската държавност. \r\nЛора КАЛЧЕВА", "date": "2018.09.22", "title": "Биляна Карадакова, Регионален исторически музей - Благоевград: Българите много по-рано от 1908 година имат държавно мислене и историческа памет"}
{"url": "http://www.focus-news.net/news/2018/09/22/2570116/bdzh-vazstanoveno-e-dvizhenieto-na-vlakovete-prez-gara-tserkovski.html", "text": "Възстановено движението на влакове  по линията Бургас – София през гара Церковски. Това съобщиха за  Агенция „Фокус“  от пресцентъра на БДЖ. Отменя се превозването на пътници с автобуси.  \r\nЗа няколко часа движението на влаковете беше спряно заради протестни действия на служители на \"Винпром Карнобат\", които блокираха линията с автобус.", "date": "2018.09.22", "title": "БДЖ: Възстановено е движението на влаковете през гара Церковски"}
{"url": "http://www.focus-news.net/news/2018/09/22/2570105/irna-trima-zaginali-i-20-raneni-sled-teroristichna-ataka-v-iran.html", "text": "Трима души загинаха, а още най-малко 20 други пострадаха в събота сутринта след терористична атака в Ахваз, административният център на иранската провинция Хузестан, намираща се в югозападната част на страната, заяви високопоставено местно официално лице пред  държавната агенция IRNA . \r\n“Терористи, преоблечени като членове на Корпуса на стражите на ислямската революция (КСИР) и милиции Басиджи (доброволчески отряди) откриха огън към властите и хората зад подиума по време на парада“, заяви губернаторът на Хузестан Голам-Реза Шариати. \r\nТой уточни, че „никой от властите не е пострадал по време на инцидента, благодарение на бързата реакция на силите за сигурност“ и посочи, че в момента ситуацията е под контрол. \r\n„Терористите са ликвидирани, двама от тях бяха убити, а още двама бяха арестувани. Един от задържаните терористи е контузен“, поясни още губернаторът, \r\nСтрелбата се случи по време на парад на военни части, проведен по случай началото на „Седмицата на свещената отбрана“, която се провежда в цялата страна по случай 38-ата годишнина от нашествието на Ирак в Иран и началото на продължилата осем години кървава война. \r\nСъобщава се, че сред пострадалите има жена и дете. \r\nПревод и редакция:", "date": "2018.09.22", "title": "IRNA: Трима загинали и 20 ранени след терористична атака в Иран"}
{"url": "http://www.focus-news.net/news/2018/09/22/2570121/isna-nay-malko-11-dushi-vklyuchitelno-zhurnalist-sa-ubiti-pri-teroristichnoto-napadenie-v-ahvaz-30-sa-raneni.html", "text": "Най-малко 11 души, включително журналист, са убити и повече от 30 други са пострадали при терористичното нападение на военен парад в югозападния ирански град Ахваз в събота сутринта, предава  иранската агенция ISNA . \r\nЧетирима терористи, свързани с групировката „Ал Ахвазия“ са започнали да стрелят по тълпата от зад подиума на парада в Ахваз. \r\nГоворителят на Корпуса на стражите на ислямската революция (КСИР) Рамезан Шариф заяви: „Атаката дойде от елементи от групировката „Ал Ахвазия“, която се финансира от Саудитска Арабия и имаше за цел да помрачи блясъка на парада на иранските въоръжени сили“. \r\n„Хората също бяха поканени на церемонията и терористите нападнаха и зрителите, и въоръжените сили в смъртоносната атака“, добави той. \r\nДвама терористи, както се съобщава, са ликвидирани от силите за сигурност, докато други двама са арестувани. \r\nСтрелбата е продължила 10 минути и се е водила от парк в близост до мястото на провеждане на мероприятието. Нападателите са носили военни униформи. \r\nПревод и редакция:", "date": "2018.09.22", "title": "ISNA: Най малко 11 души, включително журналист, са убити при терористичното нападение в Ахваз, 30 са ранени"}
{"url": "http://www.focus-news.net/news/2018/09/22/2570119/stara-zagora-na-tsentralniya-ploshtad-sevtopolis-v-kazanlak-se-sastoya-praznichno-chestvane-po-povod-110-godini-ot-obvyavane-na-nezavisimostta-na-balgariya.html", "text": "На централния площад „Севтополис“ в Казанлък се състоя празнично честване по повод 110 години от обвяване на Независимостта на България, предаде кореспондент на  Радио „Фокус“ . Тържествен водосвет беше отслужен от архиерейски наместник отец Петко Мотев и казанлъшки свещеници. Осветени бяха и училищни знамена. Пред гражданите прозвучаха и тържествените слова на Манифеста, произнесени от цар Фердинанд преди 110 години – на 22 септември 1908 година: „Прогласявам съединената на 6 септемврий 1885 година България за независимо Българско царство и заедно с народа си дълбоко вярвам, че този ни акт ще намери одобрението на великите сили и съчувствието на целия просветен свят“.  \r\nВ художествената програма по повод честването взеха участие самодейци от читалищата в селата Дунавци и Енина, и Танцов ансамбъл „Арсенал“. \r\nПо повод годишнината на паркинга зад Универсалния магазин в центъра на града бе показана военна техника и образци – оръжия и екипировка от военни формирования на Гарнизон Казанлък“.  \r\nОт 17.30 часа в Исторически музей „Искра“ ще бъде открита изложба по повод 110 години от обявяването на Независимостта на България. Постерната част от изложбата разказва със снимки и документи за обществено-политическите процеси, протекли в навечерието, по време и след акта на Българската независимост. Ще бъдат показани артефакти от фонд „Нова история“ на Исторически музей „Искра“, свързани с независимостта и Казанлък, отношението на неговите граждани към това събитие от новата история на България.  \r\nСлавяна ГАЙДАРОВА", "date": "2018.09.22", "title": "Стара Загора: На централния площад „Севтополис“ в Казанлък се състоя празнично честване по повод 110 години от обвяване на Независимостта на България"}
{"url": "http://www.focus-news.net/news/2018/09/22/2570117/vratsa-s-tarzhestvena-tseremoniya-i-kontsert-spektakal-vav-vratsa-se-otbelyaza-nezavisimostta-na-balgariya.html", "text": "С издигане на националния флаг, на площад „Христо Ботев“ във Враца, започна тържествената церемония по отбелязването на 110 години от обявяването на Независимостта на България. Кметът Калин Каменов бе сред официалните гости, присъстващи на празничното събитие, организирано от Областна администрация, съобщиха от пресцентъра на  Община Враца . Програмата започна с исторически преглед на паметния ден - 22 септември 1908 година, представен от уредника в Регионалния исторически музей Мирослава Топалова. \r\nПриветствие към присъстващите по повод Деня на Независимостта отправи областният управител Малина Николова. „Прокламирането на българската независимост е триумф, символ на родолюбие, на отговорност за сбъднатите от държавата и от народа мечти на самочувствие и национален оптимизъм за поколения българи“, каза в словото си Николова и добави, че най-важният урок, който трябва да научим днес е, че успяваме единствено, когато сме сплотени. \r\nБлагодарствен молебен и водосвет за здраве и благополучие отслужи Негово Високопреосвещенство Врачански Митрополит Григорий, в съслужие със свещеници от епархията. \r\nНа тържественото честване присъстваха още председателят на Общински съвет Румен Антов, общински съветници, заместник-кметовете на Община Враца – Мария Попова и Петя Долапчиева, секретарят на Община Враца Нина Дакева, директори на институции.  \r\nВ знак на признателност и почит пред паметника на Христо Ботев бяха поднесени венци и цветя. \r\nПразничната програма продължи с концерт-спектакъла „110 години Независима България“, който се проведе под патронажа на областния управител Малина Николова и в него се включиха танцови и певчески групи на общините от област Враца. \r\nУчастие в церемонията по отбелязване 110-годишнината от обявяването на Независимостта на България взеха: представителни роти на Военно формирование 54 990 – Враца, Врачанска митрополия, Духов оркестър при Народно читалище „Развитие 1896“, Регионален исторически музей, ученици и граждани.", "date": "2018.09.22", "title": "Враца: С тържествена церемония и концерт-спектакъл във Враца се отбеляза Независимостта на България"}
{"url": "http://www.focus-news.net/news/2018/09/22/2570109/kyustendil-s-tarzhestvena-programa-v-grada-byaha-otbelyazani-110-godini-ot-obyavyavaneto-na-nezavisimostta-na-balgariya.html", "text": "С тържествена програма в Кюстендил бяха отбелязани 110 години от обявяването на Независимостта на България, предаде репортер на  Радио „Фокус” – Кюстендил . Честването се състоя на Арката на площад „Велбъжд”. На него присъстваха кметът на Община Кюстендил Петър Паунов, председателят на Общински съвет – Кюстендил Михаела Крумова, зам. областният управител Райчо Цветин, представители на политически партии, неправителствени организации и граждани. Тържественото честване на празника започна с издигането на националното знаме, под звуците на химна на Република България. В празничното слово беше припомнено значението на провъзгласената с Манифест в църквата „Св. Четиридесет мъченици” в старопрестолния град Търново българска независимост. Беше посочено, че 22 септември е знакова дата в националната памет, която вгражда българите в нишката на вековното съществуване на един народ с независима държава. В знак на признателност бяха поднесени венци и цветя на паметника „Булаир”, редом до който бяха поставени българският трикольор и знамето на Съюза на офицерите и сержантите от запаса и резерва. Жителите и гостите на Кюстендил имаха възможност да присъстват и на концерт на ансамбъл „Аноним”. \r\nВенцеслав ИЛЧЕВ", "date": "2018.09.22", "title": "Кюстендил: С тържествена програма в града бяха отбелязани 110 години от обявяването на Независимостта на България"}
{"url": "http://www.focus-news.net/news/2018/09/22/2570124/stara-zagora-s-tarzhestven-ritual-i-pokaz-na-tehnika-v-grada-byaha-otbelyazani-110-godini-ot-obyavyavaneto-na-nezavisimostta-na-balgariya.html", "text": "С тържествен ритуал и показ на техника в Стара Загора отбелязаха 110 години от обявяване на Независимостта на България. Това съобщиха от пресцентъра на  Общината . Пред „Паметника на загиналите във войните старозагорци“ в парк „Александър Стамболийски“ се събраха граждани, за да изразят своята признателност пред паметта на българските държавници, работили за Независимостта. В ритуала участваха почетен караул и знаменна група от Старозагорския военен гарнизон, Общински духов оркестър и хор на НЧ „Родина“. \r\nАктьорът Ивелин Керанов припомни историята около обявяването на независимостта на този ден преди 110 години. \r\n„Днес е важен ден, в който преди 110 години нашата родина отхвърля зависимостта от османско иго“, каза в приветствието си Иванка Сотирова, зам.-кмет на Община Стара Загора. Тя припомни думите на Фердинанд „Ако не рискувам, няма да успея“ и действията за обявяване на Независимостта. Цяла България ликува на този ден преди 110 години, три дни по-късно Фердинанд е посрещнат в Стара Загора. „Това е апотеозът на един дълъг период на въоръжение на българския дух, за да се подготви за противопоставяне на подтисничеството. Затова сега трябва да осъзнаваме силата на българския дух, да осъзнаем какво значи свободата. Днес е важно България да бъде зачитана, да се отстояват интересите ѝ“, каза още Сотирова. \r\nНа ритуала присъстваха народният представител Радостин Танев, областният управител Гергана Микова, зам. областният Петя Чакърова, зам.-кметът Красимира Чахова, секретарят на Община Стара Загора Делян Иванов, зам.-командирът на Втора механизирана бригада полк. Тодоров, общински съветници и много граждани.   \r\nВенци пред паметника бяха положени от Община Стара Загора, Общински съвет - Стара Загора, Старозагорския военен гарнизон и областния управител. Представители на политически партии, обществени организации, съюзи и признателни граждани също положиха цветя в знак на  признателност.  \r\nСтарозагорският военен гарнизон организира показ на техника и въоръжение. Армейската техника бе разположена на южната част на бул. „Цар Симеон Велики“ от кръстовището с бул. „Патриарх Евтимий“ до Средно училище „Васил Левски“ за времето от 9.00 до 12.00 часа. \r\nОт 11.30 часа в парк „Пети октомври“ започна празничен концерт на Общински фолклорен ансамбъл „Загоре“.", "date": "2018.09.22", "title": "Стара Загора: С тържествен ритуал и показ на техника в града бяха отбелязани 110 години от обявяването на Независимостта на България"}
{"url": "http://www.focus-news.net/news/2018/09/22/2570131/yambol-blizo-460-izpalniteli-se-vklyuchiha-v-traditsionniya-regionalen-pregled-na-balgarskata-folklorna-i-stara-gradska-pesen.html", "text": "Участници от 30 състава от четири области в страната се включиха днес в традиционния Регионален преглед на българската фолклорна и стара градска песен – Ямбол 2018. Това съобщиха от пресцентъра на  Общината . Музикалният празник събра близо 460 участника от клубове на пенсионера, представителни състави към патриотични организации, клубове за здраве и др. \r\n„Традициите, фолклорът са онези вечни неща, които съхраняват нашата идентичност и ни обединяват като българи, затова ви поздравявам за енергията и ентусиазма, с които изпълвате днешния празничен ден“, каза в приветствените си думи при откриването кметът на Ямбол Георги Славов. \r\nШестнадесетото издание на прегледа на българската е организиран от областния и общинския съвети на Сдружение „Съюз на пенсионерите – 2004“ – Ямбол, с подкрепата на Община Ямбол. \r\nОсвен състави от града, в празника на песента се включиха гостуващи изпълнители от общините „Тунджа“, Стралджа, Болярово, Сливен, Нова Загора, Гурково, Сунгурларе, Казанлък, Бургас, Поморие и др.", "date": "2018.09.22", "title": "Ямбол: Близо 460 изпълнители се включиха в традиционния Регионален преглед на българската фолклорна и стара градска песен"}
{"url": "http://www.focus-news.net/news/2018/09/22/2570128/nikola-belishki-kmet-na-panagyurishte-nezavisimostta-e-akt-zavarshil-deloto-na-onezi-istinski-plamenni-rodolyubtsi-koito-pokazaha-che-balgariya-mozhe-da-bade-edinna.html", "text": "22 септември – Денят на нашата Национална Независимост – национално значим и чисто български държавен акт, израз на здравината на българския национален дух и стремежа на един народ към независимост. С тези думи започна приветственото си слово по повод 110-та годишнина от Независимостта на България кметът на Община Панагюрище Никола Белишки, предаде репортер на  Радио „Фокус“ – Пазарджик . Кметът отбеляза, че преди 110 години в историческата църква „Свети четиридесет мъченици“ в старопрестолния Царевец княз Фердинанд изрича съдбовните думи: „Провъзгласявам съединената на 6-ти септември 1885 година България за независимо българско царство…“. „Това е акт, който показва възможното единение между всички власти – между Монарх, Правителство и Народ. Акт, завършил делото на безсмъртните апостоли и революционери, които въстанаха срещу петвековното османско робство в името на Свободата на Отечеството. Акт, завършил делото на онези истински пламенни родолюбци, които показаха, че България може да бъде единна. Нека решително, с мъдрост и вяра в доброто бъдеще и просперитета на България да защитаваме достойнството на нашия народ, нация и държавност. В знак на признателност да сведем глави пред хилядите герои на България, дали ни Свобода и Независимост, за да градим уверено своето настояще и бъдеще!“, каза още в словото си Белишки. Той завърши с думите „Да живее Панагюрище! Бог да пази България!“", "date": "2018.09.22", "title": "Никола Белишки, кмет на Панагюрище: Независимостта е акт, завършил делото на онези истински пламенни родолюбци, които показаха, че България може да бъде единна"}
{"url": "http://www.focus-news.net/news/2018/09/22/2570125/dots-d-r-vladimir-zlatarski-ban-v-koordinatsiya-s-viena-balgarskoto-pravitelstvo-i-tsar-ferdinand-uspyavat-da-podgotvyat-pochvata-za-nezavisimostta.html", "text": "В координация с Виена, българското правителство и цар Фердинанд успяват да подготвят почвата за независимостта. Това каза доц. д-р Владимир Златарски от \"Институт за исторически изследвания\" към БАН по време на честването на 110-та годишнина от обявяването на Независимостта на България, предаде репортер на  Агенция \"Фокус\" . \"За да може една историческа дата, едно историческо събитие да бъде осъзнато от съвременните поколения, то трябва да бъде познавано. Още с Берлинския конгрес, след Освобождението на България, страната ни е разпокъсана. Берлинският договор остава този международен правен акт, който определя нейното бъдеще. В него е записано, че България е автономно, но васално Княжество на турския султан.  \r\nТова неприемливо състояние за младата българска държава е борено от няколко поколения държавни мъже. През 1885 година е използвана благоприятната обстановка, в която този договор е нарушен и е извършено Съединението на Княжество България и Източна Румелия\", заяви той. \"Макар и в нормата на закона Княжеството да е васално, българските държавници се държат като самостоятелни. След Съединението настава ред да бъде извършен акт по обявяване на независимостта. През 1897 година по повод 10-тата годишнина от възкачването на престола от Фердинанд е направен първи такъв опит, но дълбоката криза между Великите сили не им позволява да възприемат българската идея и нашето правителство е принудено да я изостави. Подобно нещо се случва и през 1907 година\", допълни още той. \"През 1908 година настъпва така очакваният момент - младотурксата революция поставя нови основи в турската държава и разбужда духовете в Европа. В координация с Виена, българското правителство и цар Фердинант успяват да подготвят почвата за независимостта. Необходимо е било велика сила да бъде тази, която отново ще наруши Берлинския договор. Това се случва с австрийската анексия на Босна - 2 дни преди обявяването на Българската независимост. След като първата крачка е била направена, умело дипломатически подготвена, на 22 септември 1908 година в Търново е обявена Независимостта на България\", заяви доц. Златарски.", "date": "2018.09.22", "title": "Доц. д-р Владимир Златарски, БАН: В координация с Виена, българското правителство и цар Фердинанд успяват да подготвят почвата за независимостта"}
{"url": "http://www.focus-news.net/news/2018/09/22/2570126/yordanka-fandakova-kmet-na-sofiya-predi-110-godini-nashite-predtsi-sa-izvoyuvali-nezavisimostta-na-balgariya-no-tova-ne-e-krayat-a-samo-nachaloto.html", "text": "Преди 110 години нашите предци са извоювали Независимостта на България, но това не е краят, а само началото. Това каза кметът на София Йорданка Фандъкова пред журналисти по време на честването на 110-та годишнина от обявяването на Независимостта на България, предаде репортер на  Агенция „Фокус“ . „Честит празник на всички българи. Благодаря на всички, които дойдоха днес на площада да отбележим тази изключително важна за страната ни годишнина. Преди 110 години нашите предци са извоювали независимостта на България, но това не е краят, а само началото. Независимост за мен означава огромна отговорност – да поемеш нещата в свои ръце, да работиш, така че да развиваш себе си, семейството си, града си и страната си“, заяви тя. По думите й важното е хората да се чувстват добре и свободно, а София има всички условия и позволява това. \r\nЦветелин ДИМИТРОВ", "date": "2018.09.22", "title": "Йорданка Фандъкова, кмет на София: Преди 110 години нашите предци са извоювали Независимостта на България, но това не е краят, а само началото"}
{"url": "http://www.focus-news.net/news/2018/09/22/2570127/yambol-s-tarzhestvena-tseremoniya-i-pokaz-na-voenna-tehnika-v-grada-byaha-otbelyazani-110-godini-ot-obyavyavaneto-na-nezavisimostta-na-balgariya.html", "text": "С тържествена церемония и показ на военната техника в Музея на бойната слава Ямбол отбеляза днешният празничен 22 септември. Това съобщиха от пресцентъра на  Общината . \r\n„110 години страната ни отстоява своето достойнство като независима държава, преминавайки през много изпитания, критични периоди и обрати. И днес, за да живеем със самочувствието на силна и независима нация, се изискват усилия от всеки един от нас - да даваме своя принос за стабилно, модерно и развито общество“, каза в приветственото си слово кметът на Ямбол Георги Славов. \r\nЧестването продължи с прожекция на документалния филм „Денят на Независимостта“ на режисьора Христо Живков, по сценарий на Димитър Стоянович. \r\nПосетителите имаха възможност да разгледат специално изложена за случая експозиция на открито от основни образци на въоръжение и техника, използвани в Българската армия през годините. Техническите им параметри и реда на използването им бяха представени от военнослужещи от 42-ри механизиран батальон, 20-ти самоходен артилерийски дивизион, Авиобаза „Безмер“, Военно окръжие Ямбол и домакините от Музея на бойната слава.  \r\nПразничният 22 септември е Ден на отворени врати в Музея на бойната слава, Регионалния исторически музей – Ямбол, Културно-информационен център „Безистен“, Художествената галерия „Жорж Папазов“. Инициативата е посветена и на Европейските дни на наследството и Европейската година на културното наследство.", "date": "2018.09.22", "title": "Ямбол: С тържествена церемония и показ на военна техника в града бяха отбелязани 110 години от обявяването на Независимостта на България"}
{"url": "http://www.focus-news.net/news/2018/09/22/2570133/pazardzhik-s-kontsert-be-otbelyazana-godishninata-ot-obyavyavaneto-na-nezavisimostta-na-balgariya-v-grada.html", "text": "В Пазарджик 110-та годишнина от обявяването на Независимостта на България бе отбелязана с едночасов концерт на площад „Константин Величков“, предаде репортер на  Радио „Фокус“ – Пазарджик . Празнични слова липсваха. На площада се събраха множество граждани от различни възрасти, народни представители, областният управител на Пазарджишка област и неговите заместници, общински съветници и общественици. Концертът бе изнесен от Ансамбъл за народни песни и танци „Пазарджик”. Стотици хора се събраха на централния площад, за да изгледат програмата. \r\nАлбена ЖИЛЕКОВА", "date": "2018.09.22", "title": "Пазарджик: С концерт бе отбелязана годишнината от обявяването на Независимостта на България в града"}
{"url": "http://www.focus-news.net/news/2018/09/22/2570129/yordanka-fandakova-kmet-na-sofiya-chrez-izmervatelna-stantsiya-shte-pokazhem-che-ako-se-lishim-makar-i-za-kratko-ot-avtomobilite-si-vazduhat-v-grada-stava-po-chist.html", "text": "Традиционно за поредна година София се включва в Международния ден без автомобили. Това каза кметът на София Йорданка Фандъкова пред журналисти по повод Международния ден без автомобили, предаде репортер на  Агенция „Фокус“ . „Знаете, че центърът на града е освободен през днешния ден и се надявам много хора да дойдат пеша, с велосипеди или с градския транспорт. Аз самата днес пристигнах с градския транспорт\", заяви Фандъкова. \"През днешния ден има много инициативи. Днес имаме и сериозна инициатива от „Европейска столица на спорта“ – имаме екстремен фестивал. Младите хора го харесват. Много неправителствени организации и наши партньори се възползваха от освободения център, за да направят пък свои инициативи. Докарали сме и измервателна станция, за да покажем, че ако се лишим макар и за кратко от автомобилите си въздухът на София става по-чист“, допълни още тя. По думите й тази инициатива е в подкрепа на всички мерки, които Столичната община, заедно с гражданите на София трябва да предприемат, за да направят въздуха на столицата по-чист.  \r\nЦветелин ДИМИТРОВ", "date": "2018.09.22", "title": "Йорданка Фандъкова, кмет на София: Чрез измервателна станция ще покажем, че ако се лишим макар и за кратко от автомобилите си въздухът в града става по-чист"}
{"url": "http://www.focus-news.net/news/2018/09/22/2570134/pernik-na-ofitsialna-tseremoniya-beshe-otkrito-obeshtanoto-ot-kmeta-vyara-tserovska-sportno-igrishte-v-kv-prouchvane.html", "text": "Обещаното от кмета Вяра Церовска спортно игрище в кв. „Проучване“ вече е факт. Новият обект беше официално открит днес, съобщиха от пресцентъра на  Общината . На тържествената церемония присъства кметът Вяра Церовска и екипът ѝ, народният представител д-р Александър Александров, кметовете на кв. „Изток“ и село Драгичево Емил Костадинов и Виктор Викторов, както и много граждани.  \r\n„Реализирането на този хубав спортен комплекс беше обещан миналата година на 19 септември.   Направена е пълна реконструкция на спортното съоръжение, изградено е футболно и баскетболно игрище, жителите на квартала ще имат възможност да играят и волейбол. Не липсват и пейки за тези, които ще си почиват или пък ще гледат. Поставено е специално осветление, за да могат децата на воля и спокойствие да тренират, да играят и да се забавляват, както и техните родители“, сподели кметът Вяра Церовска и връчи ключът от спортния комплекс на жителите на кв. „Проучване“. Кметът зарадва и младите спортисти като има подари топки за игра.  \r\n„За любителите на спорта са монтирани специални врати и кошове, спазени са всички правила и при поставянето на настилките на футболното и баскетболното игрище Големината на футболното игрище е 820 кв. м, а 405 кв. м е баскетболното игрище, коментира изпълнителният директор на фирмата изпълнител „Хидрострой“ Таня Каменова. \r\nРодителите и децата благодариха на кмета за новата придобивка. „Имаше доста опасни железа на старата площадка и беше разрушена. Чакахме с нетърпение да видим крайния резултат. Искаме да кажем едно голямо благодаря на д-р Церовска, че откликна на нуждите на най-малките перничани. Миналата година отидохме в кабинета ѝ без да имаме определена среща, съвсем изненадващо и бяхме приети. Децата споделиха какво искат и всичко вече е налице“, казаха родителите. \r\nЦялостният ремонт на обекта е на стойност 170 017.84 и е изграден със собствени приходи на Общината.", "date": "2018.09.22", "title": "Перник: На официална церемония беше открито обещаното от кмета Вяра Церовска спортно игрище в кв. „Проучване“"}
{"url": "http://www.focus-news.net/news/2018/09/22/2570138/dobrich-zapochna-osmoto-izdanie-na-festivala-na-hvarchilata-kray-shabla.html", "text": "Започна осмото издание на фестивала на хвърчилата край Шабла. Това съобщиха за  Радио „Фокус“ – Варна  от Зелен образователен център – Шабла. Инициативите във връзка с фестивала започнаха още в петък с музика, поезия и изложба „Шесто чувство“ на Светлин Трендафилов, а днес местността Малкото море, южно от Фара на нос Шабла, се преобрази в още по-приказно място, посрещайки ежегодния Фестивал на хвърчилата. Той е посветен на хората и птиците от Приморска Добруджа и е организиран от Община Шабла и Зелен образователен център. За седемгодишното си съществуване фестивалът успя да се превърне в предпочитано септемврийското събитие за много хора от страната и чужбина. През днешния ден фестивалът предлага демонстрации на оригинални и атрактивни модели хвърчила, които са изработени от самите участници, арт-работилници за изработка на хвърчила, бижута и апликации от естествени материали. Предвидени са още щандове за продажба на ръчно изработени сувенири, пешеходни екскурзии за наблюдение на птици до Тузлата и Тюленово. \r\nМарияна ВАЛЕНТИНОВА", "date": "2018.09.22", "title": "Добрич: Започна осмото издание на фестивала на хвърчилата край Шабла"}
{"url": "http://www.focus-news.net/news/2018/09/22/2570141/sofiya-dvizhenieto-se-osashtestvyava-samo-v-aktivnata-lenta-avtomagistrala-trakiya-pri-km-5-v-posoka-sofiya-poradi-patnotransportno-proizshestvie.html", "text": "Движението се осъществява само в активната лента автомагистрала „Тракия“ при км 5 в посока София поради пътнотранспортно произшествие. Това съобщиха от пресцентъра на  Агенция „Пътна инфраструктура“ . Шофьорите са се движат с повишено внимание и съобразена скорост, стриктно спазвайки указанията на „Пътна полиция\",", "date": "2018.09.22", "title": "София: Движението се осъществява само в активната лента автомагистрала „Тракия“ при км 5 в посока София поради пътнотранспортно произшествие"}
{"url": "http://www.focus-news.net/news/2018/09/22/2570140/sport-van-tsyan-specheli-turnira-po-tenis-v-guanchzhou.html", "text": "Представителката на домакините Ван Цян спечели турнира на твърди кортове в китайския град Гуанчжоу с награден фонд 250 хиляди долара. Поставената под номер 3 в схемата победи на финала Юлия Путинцева от Казахстан с 2:0 сета ( в отделните части 6:1, 6:2) за 71 минути. Това е втора титла за сезона и в кариерата на Цян, която ще се изкачи до 34-о място в световната ранглиста след успеха.", "date": "2018.09.22", "title": "Спорт: Ван Цян спечели турнира по тенис в Гуанчжоу"}
{"url": "http://www.focus-news.net/news/2018/09/22/2570132/misho-yordanov-istorik-nezavisimostta-na-balgariya-e-primer-za-tvardost-i-bezkompromisnost-v-otstoyavane-na-natsionalnite-interesi.html", "text": "Независимостта на България е пример за твърдост и безкомпромисност в отстяването на националните интереси. Това каза за  Радио „Фокус“  военният историк Мишо Йорданов. По думите му на днешния празник трябва да почетем дадения ни пример от българското правителство през 1908 година. Според него днешните държавници също отстояват интересите на народа, но им липсва сигурност. \r\n„Водят се, като че ли, повече по мнението и интересите на големите в Европейския съюз. Опитават се да лавират между тези интереси, но отстояването на българския интерес трябва да става по-твърдо. Това са ни завещали държавниците от времето на Александър Малинов.“ \r\nМишо Йорданов каза още, че в българската народопсихология има закон, който действа в пълна сила. Той гласи, че колкото по-големи са заслугите на дадени хора, толкова по – голяма е силата, с която те се забравят. Според него повечето хора не честват празника, поради липса на знание. Независимостта на България е победа постигната без проливане кръв. Това е блестящ успех на българските дипломати, припомни той и уточни, че актът на Независимостта трябва да се приема като един завършек на Съединението затова, защото това е и мечтата, идеалът, това е каузата, за която са се борили много революционери.", "date": "2018.09.22", "title": "Мишо Йорданов, историк:  Независимостта на България е пример за твърдост и безкомпромисност в отстояване на националните интереси"}
{"url": "http://www.focus-news.net/news/2018/09/22/2570136/kiril-aleksiev-ot-golyamo-znachenie-e-mezhdunarodnoto-polozhenie-pri-obyavyavaneto-na-nezavisimostta-zashtoto-balkanite-sa-presechna-tochka-na-geopoliticheskite-interesi.html", "text": "От голямо значение е международното положение по време на обявяване на Независимостта, тъй като тогава изтича 30-годишният срок на окупация на Босна и Херцеговина, който е даден по време на Берлинския договор, т.е. на Балканите се създава една ситуация, която размества големите геополитически пластове. Това каза за  Радио „Фокус“ - Пирин  Кирил Алексиев, уредник в РИМ - Благоевград. „Това се случва в един момент, в който са заинтересовани голям набор от Велики сили и дава възможност на малките държави да оползотворят някои дивиденти. След изтичане на 30-годишния срок на окупация на Босна и Херцеговина от Австро-Унгария и по Берлински договор  Австро-Унгария трябва да върне Босна и Херцеговина на Османската империя“, каза Алексиев. По думите му в световната история много трудно може да се намери такъв прецедент, в който една държава, която е получила териториално разширение, макар и условно, в пълно съгласие да върне това териториално разширение след определен срок. „Австро-Унгария като една империя трябва да действа имперски, едно да защити своето реноме, едно че има съвсем реални аспирации към западната част на Балканите, дори чак до Солун, а Босна и Херцеговина е възможност за осигуряване на тези амбиции. Трябва да направи някакъв акт, който да и позволи да задържи завинаги Босна и Херцеговина. В международната политика особено по отношение на Балканите след Берлинския договор, такъв акт е невъзможно да стане без санкцията на останалите Великите сили. Балканите имат проклятието да бъдат пресечна точка на геополитическите интереси на всички велики сили“, каза Алексиев. По думите му всяко едно действие на Балканите става под много внимателното вглеждане на всички тези заинтересовани фактори, а по отношение на Балканите, всички Велики сили са заинтересовани. В тази сложна ситуация Австро-Унгария трябва да намери възможно най-добрия вариант да анексира Босна и Херцеговина и този удобен момент се случва през 1908 г., като тогава избухва Младотурската революция в Османската империя, правителството е сменено и има една голяма правителствена криза. „В тази голяма криза, която се случва, се вижда един удобен момент Австро-Унгария да осребри или да анексира Босна и Херцеговина. България още от Берлинския договор не се чувства удобно и комфортно в ролята си на васал в Османската империя. Когато тя е васал тя няма статут на пълноправна държава, тъй като нейния суверен е османския султан. Османската империя представя България във всички международни договори. Това може да се проследи в книгите на Димитър Талев – „Илинден“ и „Железния светилник“, как едрият капитал от западна Европа, нахлува в Османската империя и унищожава занаятчиите. Идват големите промени и се засилват борбите за национално освобождение. България търси всеки удобен момент да скъса с тежката зависимост от Османската империя. На официалната вечеря, която дава новото правителство на младотурците, българския дипломатически представител не е поканен. Обяснимата причина, че той е със статут на васален, но България заобикаля тези възпиращи я фактори и идва този удобен момент и България е обидена от това снизходително отношение към нея и изтегля дипломатическият си представител и подготвя Съединението“, каза Алексиев. \r\nЛора КАЛЧЕВА", "date": "2018.09.22", "title": "Кирил Алексиев: От голямо значение е международното положение при обявяването на Независимостта, защото Балканите са пресечна точка на геополитическите интереси"}
{"url": "http://www.focus-news.net/news/2018/09/22/2570142/vyara-tserovksa-kmet-na-pernik-nezavisimost-oznachava-svoboda-i-volya-za-dostoen-zhivot-tya-e-izzhivyanata-madrost-ot-nashata-istoriya-i-izgrazhda-badeshteto-na-nashite-detsa.html", "text": "110 години от обявяването на Независимостта на България отбелязаха перничани и отрупаха с венци и цветя паметника на Кракра Пернишки. Това съобщиха от пресцентъра на  Община Перник . Представители на местната и държавната власт в лицето на кмета Вяра Церовска и екипът й, народните представители, областният управител Ирена Соколова, председателят на ОбС Иво Савов,  кметът на кв. „Изток“ Емил Костадинов, политици и граждани сведоха глави и отдадоха почит на героите, посветили живота си на свободата и независимостта. След това всички се включиха в шествието, предвождано от Духовия оркестър с диригент Трифон Трифонов, до Двореца на културата. Там беше издигнат националният флаг, а кметът Вяра Церовска поздрави перничани с празника и припомни важни исторически факти. \r\n„На тази велика дата – 22 септември 1908 г., българите доказаха на Европа и целия свят, че са силна и достойна нация, способна да устои през размирните  времена, да запази своята идентичност и борбеност, гордост и самосъзнание, да защити своя национален идеал. Нация, която в зората на своята държавност успя да покаже политическа зрялост и дипломатически усет в името на България. Хилядолетната история поставя пред нас отговорността да работим заедно, като истински патриоти, за свободна и демократична България. Независимост означава свобода и воля за достоен живот, тя е изживяната мъдрост от нашата история и изгражда бъдещето на нашите деца!”, каза в словото си кметът. \r\nПо думите й в този ден отдаваме заслужена почит на тези, които ни дадоха урок по родолюбие и патриотизъм и да бъдем достойни наследници на нашите предци, да имаме тяхната мъдрост и прозорливост за бъдещето. \r\nОбластният управител Ирена Соколова също поздрави перничани с Деня на независимостта с думите: „ Денят на Независимостта е урок и едновременно послание за това, че когато сме сплотени и единни, постигаме много повече и чертаем по-добро бъдеще. Бъдеще, в което ние и нашите деца ще живеем в цивилизован свят, лишен от конфронтации и разединение!“ \r\nПразникът завърши с концерт на Ансамбъла за народни песни и танци ”Граовска младост”, с главен художествен ръководител Венцислав Андонов, хореограф Тодор Тодоров и ръководител на Вокалното студио Силвия Симеонова.", "date": "2018.09.22", "title": "Вяра Церовкса, кмет на Перник: Независимост означава свобода и воля за достоен живот, тя е изживяната мъдрост от нашата история и изгражда бъдещето на нашите деца"}
{"url": "http://www.focus-news.net/news/2018/09/22/2570144/haskovo-s-ritual-po-podnasyane-na-ventsi-i-tsvetya-pred-pametnika-na-neznayniya-voin-v-grada-byaha-otbelyazani-110-godini-ot-obyavyavaneto-na-nezavisimostta-na-balgariya.html", "text": "С ритуал по поднасяне на венци и цветя пред паметника на Незнайния воин в града бяха отбелязани 110 години от обявяването на Независимостта на България. Това съобщиха от пресцентъра на  Общината . В ритуала участваха духов оркестър към община Хасково и военослужещи от поделение 52740. \r\nВ словото си кметът Добри Беливанов заяви: „22 септември 1908 година е дата изпълваща ни с гордост, увереност и задължение да продължим да развиваме България следвайки изконните идеали за свобода и независимост“. \r\nПразничната програма ще продължи на сцената на пл. „Свобода“ с концерт на Хор „Орфей“ при ОП „Младежки център\" с диригент Елена Цветкова, Теодора и Михаил Евтимови от Вокална група „Орфейче“ при ОП „Младежки център\" с диригент Катя Демирева, Народен оркестър при Община Хасково с диригент Димчо  Йорданов, Ансамбъл „Хасково“ с худ. ръководител Ана Димитрова и възпитаници на ОУ „Св. Иван Рилски“ с диригент Боян Митев. \r\nПред сградата на Община Хасково поделение 52740 показа военна техника, образци на оръжие и екипировка.", "date": "2018.09.22", "title": "Хасково: С ритуал по поднасяне на венци и цветя пред паметника на Незнайния воин в града бяха отбелязани 110 години от обявяването на Независимостта на България"}
{"url": "http://www.focus-news.net/news/2018/09/22/2570145/api-vazstanoveno-e-dvizhenieto-po-pat-i-5-veliko-tarnovo-dryanovo-pri-razklona-za-debelets.html", "text": "Възстановено е движението по път I-5 Велико Търново - Дряново при разклона за Дебелец. Това съобщиха от пресцентъра на  Агенция „Пътна инфраструктура“ .", "date": "2018.09.22", "title": "АПИ: Възстановено е движението по път I-5 Велико Търново - Дряново при разклона за Дебелец"}
{"url": "http://www.focus-news.net/news/2018/09/22/2570148/varna-uchastakat-ot-ikonomicheskiya-universitet-do-obshtinata-e-zatvoren-za-dvizhenie-zaradi-initsiativata-den-bez-avtomobili.html", "text": "Участъкът от Икономическия университет до Община Варна е затворен за движение заради инициативата „Ден без автомобили“. Това каза за  Радио „Фокус“ – Варна  Биляна Раева от сдружение “ Варна – Европейска младежка столица“, което е организатор на инициативата. За времето до 19.00 часа ще бъде преустановен трафикът по бул. „Сливница“ – в частта от кръстовището с бул. „Мария Луиза“ до кръстовището с бул. „Княз Борис I“, и по бул. „Княз Борис I“ – в частта от кръстовището с бул. „Сливница“ до кръстовището с бул. „Цар Освободител“. Биляна Раева посочи, че европейският ден без автомобили е част от традиционната Европейската седмица на мобилността, която се провежда всяка година. „Инициативата е създадена от Париж, когато за първи път в столицата на Франция в центъра се затварят улици и по този начин се промотира възможността хората се придвижват без личния си автомобил. Безопасността на движението също е една от темите на тазгодишната кампания“, посочи Биляна Раева. По думите ѝ целта на кампанията е намаляване на шума, вредните емисии на газове във въздуха, както и подобряване на качеството на живота в големите градове. Преди, по време и след инициативата ще бъде извършено замерване на чистотата на въздуха, за да се установи как се променят нивата на замърсяване при липсата на автомобили. През целия ден в зоните без автомобили жителите и гостите на Варна могат да се включат в различни инициативи. Ще има музика, танци, детски забавления, игри. „Много клубове по спорт и различни видове изкуства ще предлагат забавления. Всеки ще може да се включи в направата на робот или 3D принт на елемент“, добави Биляна Раева. \r\nМарияна ВАЛЕНТИНОВА", "date": "2018.09.22", "title": "Варна: Участъкът от Икономическия университет до Общината е затворен за движение заради инициативата „Ден без автомобили“"}
{"url": "http://www.focus-news.net/news/2018/09/22/2570137/teroristichen-akt-na-voenen-parad-v-iran-nay-malko-24-zaginali-i-50-raneni-obzor.html", "text": "В 08:30 сутринта в събота започна военният парад в административния център на югозападната иранска провинция – град Ахваз, който се провежда по случай началото на „Свещената седмица на отбраната“, която отбелязва паметта на загиналите в рамките на военния конфликт между Ирак и Иран в периода 1980  - 1988 година. Различни части на Армията на Ислямската република, Корпуса на стражите на ислямската революция (КСИР), полицията и доброволци провеждат паради в Техеран и други градове в страната в събота сутринта.  \r\nПоловин час по късно иззад трибуната се открива огън от терористи, преоблечени като военни, в резултат от който са убити мирни зрители на мероприятието, представители на властите и, според информацията на една от иранските агенции, журналист.  \r\nОтговорността за атаката поеха от сепаратистката групировка \"Ал Ахваз\", за която иранските власти твърдят, че е свързана със саудитските власти. Организацията, която нарича себе си „Патриотично арабско демократично движение в Ахваз“ пое отговорността чрез съобщение в социалните медии, отбелязва агенцията. \r\nОбстоятелствата засега остават неясни, като в материалите на различните местни агенции съществуват значителни разлики: \r\nПърви за инцидента съобщиха от телевизионния канал  Press TV . \r\nСлед това  Fars News  съобщи, че „двама терористи са открили огън по зрителите по време на военен парад в Югозападния ирански град Ахваз“  \r\nМероприятията се провеждат по случай „Седмицата на свещената отбрана“, която отбелязва паметта на иранските жертви по време на 8-годишната война с Иран през 80-те, отбелязва агенцията. \r\nПарадът в е започнал в 08:30 местно време (съвпада с българското), отбеляза агенцията и 30 минути по-късно двама нападатели са открили огън по мирните зрители на церемонията \r\nСпоред информацията на медията, двамата терористи са опитали да атакуват военните командири и официалните лица на подиума, но са ранени от силите за сигурност. \r\nСпоред излезлият малко по-късно материал за инцидента на полу-официалната агенция  Tasnim : „въоръжени лица в събота сутринта откриха огън по време на военен парад в югозападния ирански град Ахваз, провинция Хузестан и по последните данни са успели да убият най-малко между 8 и 10 членове на Корпуса на стражите на ислямската революция (КСИР), както и да ранят много други“. \r\nПо данните на агенцията, става въпрос за терористи от организацията „Такфири“. „Според предварителната информация, между осем и десет членове на КСИР са убити, но други източници твърдят, че точният брой на жертвите все още не се знае“. \r\n„Съгласно официалната информация, има още седем пострадали, а двамата терористи са убити при престрелка със силите за сигурност, а други двама мъже се издирват.“ \r\nОфициалната държавна иранска агенция  IRNA  обаче в последствие информира за трима загинали и най-малко 20 пострадали терористична атака в Ахваз, като цитира думите на  губернаторът на Хузестан Голам-Реза Шариати. \r\n“Терористи, преоблечени като членове на Корпуса на стражите на ислямската революция (КСИР) и милиции Басиджи (доброволчески отряди) откриха огън към властите и хората от зад подиума по време на парада“, заяви той \r\nГубернаторът уточни, че „никой от властите не е пострадал по време на инцидента, благодарение на бързата реакция на силите за сигурност“ и посочи, че в момента ситуацията е под контрол. \r\n„Терористите са ликвидирани, двама от тях бяха убити, а още двама бяха арестувани. Един от задържаните терористи е контузен“, поясни още Шариати. \r\n„Съобщава се, че сред пострадалите има жена и дете“, добави официалната агенция. \r\nМалко по-късно  Press TV  излезе с разширен материал, в който отбеляза, че при трагедията са пострадали най-малко 20 души, включително жена и дете.  \r\nМедията цитира и говорителят на Корпуса на стражите на ислямската революция (КСИР) Рамезан Шариф, който заяви, че нападателите са свързани с терористична групировка, зад която стои Саудитска Арабия. \r\n„Лицата, които стреляха по хората и въоръжените сили по време на парада са свързани с групировката „Ал Ахвазия“, която е финансирана от Саудитска Арабия“, увери той. \r\nШариф посочи още, че стрелбата е безпрецедентна и групировката, която е подкрепяна също от Обединеното кралство, е нападала конвои на тези, които са посещавали бившата фронтова линия от войната между Иран и Ирак. \r\nТелевизионният канал съобщи още, че гражданите, наблюдаващи мероприятието, първо са си помислили, че стрелбата идва от парада. „След като няколко човека бяха ранени, те осъзнаха, че това е терористична атака“, обяснява Press TV. Атаката, коментира телевизията, идва след подкрепяна от САЩ кампания за предизвикване на бунтове в иранските градове, която се провали. В акция, известна като „Проект горещо лято“, американците са искали, както пише медията, да се възползват от недоволството в обществото, предизвикано от недостига на вода и прекъсванията на електрозахранването, които, на свой ред, дойдоха след продължителна суша в страната.  \r\nЗа най-много жертви съобщава полуофициалната  ISNA , която твърди, че загиналите са най-малко 11 души, а още поне 30 са пострадали. \r\nВ материала се казва още, че двама от терористите са ликвидирани от силите за сигурност, докато други двама са арестувани. \r\n„Стрелбата е продължила 10 минути и се е водила от парк в близост до мястото на провеждане на мероприятието. Нападателите са носили военни униформи“, информира ISNA. \r\nПо последната информация на  Press TV , която бе публикувана на страницата на телевизионния канал в \"Туитър\", загиналите в резултат от нападението вече са 24 души, а източник на  IRNA  съобщава за най-малко 53 ранени. \r\nПървата „полуофициална“ реакция дойде от  министъра на външните работи на Иран Мохамед Джавад Зариф , който написа на своя профил в социалната мрежа в „Туитър“: \r\n„Ахваз бе атакуван от терористи, които са наети, обучени, въоръжени и платени от чуждестранен режим“. \r\n„Иран смята, че отговорни за тези атаки са регионалните спонсори на тероризма и техните американски господари“, се казва в съобщението. „Иран ще отговори бързо и решително, за да защити живота на иранците“. \r\nСепаратистката терористична групировка „Ал Ахваз“, свързана със саудитските власти, пое отговорността за терористичното нападение по време на военен в събота сутринта в югозападния ирански град Ахваз, в резултат от което загинаха десетки и още много бяха ранени, съобщи   IRNA . \r\nГрупировката, която се нарича „Патриотично арабско демократично движение в Ахваз“ пое отговорността чрез съобщение в социалните медии. \r\n„Групата проведе няколко саботажа в провинция Хузестан през последните години“, заяви високопоставен представител на местните сили за сигурност в иранската област. \r\n* Провинция Хузестан се намира в крайния югозапад на Иран. В този регион, известен в древността като Елам, има голямо сунистко арабско население и по време на ирано-иракската война армията на Саддам Хюсеин нанася главния си удар именно там, разчитайки на подкрепата на местното население. Преди 13 години групировката, която пое отговорността за нападението - \"Ал Ахваз\", или както тя сасмата се нарича - „Патриотично арабско демократично движение в Ахваз“, извършва редица саботажи и атентати в същата провинция.", "date": "2018.09.22", "title": "Терористичен акт на военен парад в Иран – най-малко 24 загинали и 50 ранени (ОБЗОР)"}
{"url": "http://www.focus-news.net/news/2018/09/22/2570139/plovdiv-s-vazstanovka-na-sabitiyata-ot-1908-godina-prodalzhaha-chestvaniyata-po-povod-110-godini-ot-nezavisimostta-na-balgariya.html", "text": "С възстановка на събитията от 1908 година продължаха честванията по повод 110 години от Независимостта на България, предаде репортер на  Радио „Фокус“ - Пловдив . На пл. „22 септември“ представители от комитет „Родолюбие“ пресъздадоха посрещането на тържествения строй на 9-ти пехотен Пловдивски полк от цар Фердинанд. Слово произнесе д-р Видин Сукарев, историк в Регионалния исторически музей - Пловдив. Той направи ретроспекция на случилото се преди 110 години, като добави, че днес се навършват и 20 години от възстановяването на 22 септември като национален празник на България. След това бяха поднесени венци от името на кмета на Община Пловдив Иван Тотев, от името на областния управител Здравко Димитров. Венци поднесоха и присъстващите Спас Гърневски, народен представител в 44-тото Народно събрание, Асим Адемов, член на ЕП от ЕНП/ГЕРБ, председателят на Общински съвет - Пловдив Савина Петкова, районните кметове, сдружения, граждани. Тържеството приключи с химна на Република България, изпълнен от Духовия оркестър. Честванията продължават от 14.00 часа в Старинен Пловдив, където ще се проведе отново възстановка на събитията от 25 септември 1908 година „По стъпките на цар Фердинанд“, когато той е посрещнат на пл. „Централен“ в Пловдив и пред събралото се множество е прочетен манифеста, с който е обявена Независимостта на България. \r\nМария РУСЕВА", "date": "2018.09.22", "title": "Пловдив: С възстановка на събитията от 1908 година продължаха честванията по повод 110 години от Независимостта на България"}
{"url": "http://www.focus-news.net/news/2018/09/22/2570143/veliko-tarnovo-stotitsi-zhiteli-i-gosti-na-grada-se-vklyuchiha-v-praznichnoto-shestvie-po-sluchay-110-godishninata-ot-obyavyavaneto-na-nezavisimostta.html", "text": "Стотици жители и гости на града се включиха в празничното шествие по случай 110-годишнината от обявяването на Независимостта на България, предаде репортер на  Радио „Фокус“ – Велико Търново . То бе водено от кмета на Община Велико Търново инж. Даниел Панов и официалните лица, сред които зам.-председателят на Народното събрание Емил Христов, председателят на ПГ на ГЕРБ в 44-тото народно събрание Цветан Цветанов, българските евродепутати Ева Мейдел и Ангел Джамбазки, областният управител на Велико Търново проф. Любомира Попова, председателят на Общински съвет Венцислав Спирдонов, народни представители, представители на институции, общественици и граждани. Шествието започна от крепостта Царевец и продължи до площад „Майка България“ в центъра на града. Там на едноименния паметник бяха поднесени цветя в знак на преклонение пред паметта на загиналите герои за отечеството. Докато се придвижваха към центъра на града, участниците в процесията почетоха и останалите паметници, пред които също бяха положени цветя. \r\nНационалните чествания, чийто исторически център е Велико Търново, са под патронажа на министър-председателя на Република България Бойко Борисов. Отбелязването на 110-годишнината от Независимостта е част от международната инициатива „Европейски дни на културното наследство“. \r\nМария НЕДЕВА", "date": "2018.09.22", "title": "Велико Търново: Стотици жители и гости на града се включиха в празничното шествие по случай 110-годишнината от обявяването на Независимостта"}
{"url": "http://www.focus-news.net/news/2018/09/22/2570150/mvr-intenziven-e-trafikat-po-osnovnite-patishta-v-stranata.html", "text": "Интензивен е трафикът по основните пътища в страната. Това съобщиха за  Агенция „Фокус“  от пресцентъра на МВР. В стеснените участъци на автомагистралите „Хемус“ и „Тракия“  се получават тапи, но движението не се забавя много. В тези участъци полицаи подпомагат трафика.", "date": "2018.09.22", "title": "МВР: Интензивен е трафикът по основните пътища в страната"}
{"url": "http://www.focus-news.net/news/2018/09/22/2570149/georgi-pitov-istorik-22-septemvri-e-vazhna-data-zashtoto-obyavyavaneto-na-nezavisimostta-postavya-temelite-i-programata-na-balgariya-prez-sledvashtite-30-godini.html", "text": "Заедно със Съединението, другата голяма дата, която е важна в новата история на България след Освобождението, е 22 септември 1908 година. Това каза за  Радио „Фокус“ - Пирин  Георги Питов, историк и уредник в Музеен комплекс - Банско. „Доста хора в България не се чувстват празнично на този ден, а някои от тях не знаят и за какво става въпрос, но това е наистина е една много важна дата в българската история. Хората не са виновни, защото преди 1989 година двата празника - 6 септември и 22 септември, са умишлено потиснато от тогавашното ръководство, тъй като те отхвърлят каквато и да е положителна роля на българските монарси след Освобождението. Важна е датата, защото България след Освобождението непрекъснато се намира в икономически подем“, каза Питов. По думите му след като успява да съедини северна и южна България, нашата страната става най-голямата държава след Османската империя на Балканския полуостров. Тя се стреми да обедини всички българи в една единна държава. Обявяването на Независимостта е политическият акт, с който България доказва, че се бори за това обединение. „Българските политици много точно преценяват момента, в който да обявят Независимостта. На първо място те обявяват Независимостта в момент, в който най-потърпевшия - Турция, не може да реагира по никакъв начин. Тогава самата Турция е разкъсвана от Младотурската революция и последна грижа на Истанбул са непокорните българи, които отново се бунтуват на Балканите. Другите Велики сили също не са заинтересовани от това, което се случва в малката балканска страна, тъй като Германия и Франция спорят за Мароко, а Австро-Унгария се готви на анексира Босна и Херцеговина, а Големия брат, ако можем така да наречем Русия, вече е простила на България своеволието от Съединението на предишния монарх Александър Батенберг и се стреми да подобри своите отношения с новия Фердинанд“, каза Питов. Той подчерта, че само 40 години след Освобождението си страната е в постоянен икономически подем, а след Обединението съвсем естествено е България да продължи напред. „Българските политици имат много работа, защото много българи са извън пределите на Родината и неспиращата мощ държава не може остави нещата така. В този момент идва и обявяването на Независимостта. Фактически това е дата, което поставя темелите и програмата на България през следващите 30 години. Нейната единствена цел е обединението. Цялата символика около обединяването на Независимостта показва това. Българският монарх прима най- накрая титлата цар, което прави връзка между България и величието през средновековния период на нашата държава“, каза Питов. По думите му актът е извършен в храма „Св. Четиридесет мъченици” където вече българската държавност се е възродила и на 22 септември 1908 година това се случва за втори път. В този смисъл обединението на България е официално заявено на претенция на българския народ. Сигнал, който все още българите, които са извън пределите на България чувстват, че България има претенции и сили да отстоява своето обединение, своята независимост. \r\nЛора КАЛЧЕВА", "date": "2018.09.22", "title": "Георги Питов, историк: 22 септември е важна дата, защото обявяването на Независимостта поставя темелите и програмата на България през следващите 30 години"}
{"url": "http://www.focus-news.net/news/2018/09/22/2570146/haskovo-s-tarzhestvena-tseremoniya-na-ploshtad-osvobozhdenie-v-topolovgrad-byaha-otbelyazani-110-godini-ot-obyavyavaneto-na-nezavisimostta-na-balgariya.html", "text": "С тържествена церемония в Тополовград бяха отбелязани 110 години от обявяването на Независимостта на България. Това съобщиха от пресцентъра на  Общината . Церемонията се проведе на площад „Освобождение”, където се събраха представители на обществени организации, партии, учреждения, учебни заведения, служители в Общинската администрация. Сред тях бяха председателят на Общинския съвет Васил Сяров и заместник-кметът на Общината Маргарита Георгиева. Тържеството започна с българския химн. Присъстващите изслушаха запис на Прокламацията за обявяване на независимостта на България. Вълнуващ поетичен рецитал „Да я има България!” изнесоха малките рецитатори от читалищната детска формация за художествено слово „Сладкодумци”.  \r\nС поздравително слово към събралите се обърна Райна Зотова, секретар на читалище „Св. св. Кирил и Методий”. С едноминутно мълчание, с венци и цветя тополовградчани почетоха паметта на българите,  извоювали независимостта на България.", "date": "2018.09.22", "title": "Хасково: С тържествена церемония на площад „Освобождение” в Тополовград бяха отбелязани 110 години от обявяването на Независимостта на България"}
{"url": "http://www.focus-news.net/news/2018/09/22/2570153/burgas-zhiteli-i-gosti-na-grada-podnesoha-tsvetya-pred-pametnika-na-24-ti-chernomorski-pehoten-polk-po-povod-110-godini-ot-obyavyavaneto-nezavisimostta.html", "text": "Жители и гости на града се стекоха в центъра на Бургас, за да почетат 110-ата годишнина от обявяването Независимостта на Княжество България, предаде репортер на  Радио „Фокус“ – Бургас . Честването в днешния ден започна с издигане на националния флаг на Република България, флаговете на Европейския съюз и Община Бургас и бе последвано от отслужването на заупокойна молитва пред паметника на 24-ти Черноморски пехотен полк. Цветя на признателност поднесоха заместник областният управител проф. Севдалина Турманова, зам.-кметът по здравеопазването, социалните дейности и спорта Лорис Мануелян, зам.-кметът по Европейски политики и околна среда – Руска Бояджиева, председателят на национално сдружение „Младежки глас“ – Тодор Йосифов, както и общински съветници и признателни граждани на Бургас. \r\nВенци поднесоха също така части от Военноморски гарнизон - Бургас, сухопътните и военно-въздушните войски, а на събитието присъстваха и музикантите от Бургаския духов оркестър. \r\nОсвен официалните лица, десетки признателни граждани на Бургас взеха участие в отбелязването на празника. Те също поднесоха венци, а по-късно десетки посетители се включиха и в празничното надиграване пред сградата на Общината, което бе озвучено с български народни песни. \r\nМария КУРТЕВА", "date": "2018.09.22", "title": "Бургас: Жители и гости на града поднесоха цветя пред паметника на 24-ти Черноморски пехотен полк по повод 110 години от обявяването Независимостта"}
{"url": "http://www.focus-news.net/news/2018/09/22/2570147/irna-sunitska-grupirovka-poe-otgovornostta-za-atentata-v-iran.html", "text": "Сепаратистката терористична групировка „Ал Ахваз“, свързана със саудитските власти, пое отговорността за терористичното нападение по време на военен в събота сутринта в югозападния ирански град Ахваз, в резултат от което загинаха десетки и още много бяха ранени, съобщава  официалната иранска агенция IRNA . \r\nГрупировката, която се нарича „Патриотично арабско демократично движение в Ахваз“ пое отговорността чрез съобщение в социалните медии, отбелязва агенцията. \r\n„Групата проведе няколко саботажа в провинция Хузестан през последните години“, заяви високопоставен представител на местните сили за сигурност в иранската област. \r\nПревод и редакция:", "date": "2018.09.22", "title": "IRNA: Сунитска групировка пое отговорността за атентата в Иран"}
{"url": "http://www.focus-news.net/news/2018/09/22/2570154/nikolay-zaychev-kmet-na-peshtera-chrez-nezavisimostta-kato-tsennost-vseki-narod-tarsi-i-namira-svoyata-darzhavna-identichnost.html", "text": "Днес отбелязваме 110 години Независима България и едва ли сред нас има човек, който да не е дълбоко убеден, че Независимостта е висша ценност – национална, политическа, държавна. Това каза в приветственото си слово по повод 110-та годишнина от обявяването Независимостта на България кметът на Община Пещера Николай Зайчев, предаде репортер на  Радио „Фокус“ – Пазарджик . Той подчерта, че само чрез нея ние можем да съществуваме пълноценно като нация. „Чрез тази ценност всеки народ търси и намира своята държавна идентичност. В зората на 21-ви век е още по-ясно, че Независимостта е сред жизненоважните характеристики на съвременната държава. Независимостта е и висша гражданска ценност. Само общност от свободни граждани може да изрази и спечели национална кауза като Независимостта“, каза още в словото си Зайчев. То пожела да браним тази ценност, вдъхновени от примера на нашите предци, допринесли със своя патриотизъм, борбеност и вяра за трите най-важни дни в новата ни история – Освобождението, Съединението и Независимостта!", "date": "2018.09.22", "title": "Николай Зайчев, кмет на Пещера: Чрез Независимостта като ценност всеки народ търси и намира своята държавна идентичност"}
{"url": "http://www.focus-news.net/news/2018/09/22/2570151/veliko-tarnovo-regionalniyat-istoricheski-muzey-organizira-bezplaten-peshehoden-tur-po-stapkite-na-balgarskata-darzhavnost.html", "text": "Безплатен пешеходен тур „По стъпките на българската държавност“ организира Регионален исторически музей - Велико Търново по повод 110 години от обявяване на Независимостта на България. Това съобщи за  Радио „Фокус“ – Велико Търново  директорът на Музея Иван Църов. Обиколката, придружена с беседи, ще е по историческите места, свързани с българската държавност и обявяването на независимостта в квартал „Асенов“ и на крепостта „Царевец“. В 14.00 часа от църквата-музей „Св. 40 мъченици“ ще тръгне първият пешеходен тур. В зависимост от броя на желаещите ще се проведат един, два или дори три тура. Маршрутът ще мине през църквите музеи „Св. 40 мъченици“ и „Св. св. Петър и Павел”, малката порта на Архитектурно-музеен резерват „Царевец“ и ще приключи на паметника-пирамида на крепостта. Желаещите могат да се включат в пешеходния тур на всеки етап. \r\n„Тази година за трети път организираме такъв тур и винаги има много гости. Всяка следващата година все повече хора минават и посещават тези наши турове. Ние даваме точен график кога на кой обект ще бъде групата. Така хората, които желаят да получат информация за определен обект, обикновено чакат там. Желаещите вече стигат до 150 - 170 човека. Според броя определяме хората на групи, защото когато са повече от 40 - 50 човека става трудна комуникацията с екскурзовода и придвижването, но имаме опит и се оказа, че това е една доста добра форма за запознаване на хората с обектите и събитията“, посочи Иван Църов. \r\nПо повод годишнината от Независимостта, днес отворени за безплатни посещения ще са църквата-музей  „Св. 40 мъченици“ от 8.00 до 18.00 часа и крепостта „Царевец“ от 8.00 до 16.00 часа. \r\nНадежда КРЪСТЕВА", "date": "2018.09.22", "title": "Велико Търново: Регионалният исторически музей организира безплатен пешеходен тур „По стъпките на българската държавност“"}
{"url": "http://www.focus-news.net/news/2018/09/22/2570158/veliko-tarnovo-simvolichna-veloaleya-shte-izrisuvat-entusiasti-i-dobrovoltsi-po-sluchay-evropeyskiya-den-bez-avtomobili.html", "text": "Символична велоалея ще изрисуват ентусиастите от „TurnovoRuns“ и доброволци по случай Европейския ден без автомобили. Кампанията се провежда традиционно на 22 септември и съвпада с честванията около 110-годишнината от обявяването на Независимостта на България. Това ще се случи на ул. „Александър Стамболийски“ в града. За  Радио „Фокус“ – Велико Търново  Калин Василев, който е основател на организацията обясни, че инициативата за изрисуването на велоалея е съвместна идея на Общината и „TurnovoRuns“. \r\n„Искаме да изрисуваме тази почти еднокилометрова отсечка символично с тебешири, като първата велоалея във Велико Търново. Това ще се случи не от някакви професионалисти, а семейства, деца, наши фенове, хора, които обичат велотранспорта и намират смисъл в него. Подсигурили сме много тебешири, улицата ще бъде затворена от служители на полицейското управление в града. Ще дойдем с нашите велосипеди, ще седнем на пътното платно и ще изрисуваме улицата. Това не е перманентно решение, а символизира факта, че има хора, които искат това да се случи, не е някакво начало на велоалеите във Велико Търново“, посочи Калин Василев. \r\nСъбитие стартира от парк „Дружба“. Ще бъде направен инструктаж как човек трябва да се движи в градска среда с велосипед, ще се раздадат и правилници на доброволците. Велопоходът ще е насочен към паметник „Асеневци“, като служители на РУ - Велико Търново ще се грижат за сигурността на участниците в него. В часовия диапазон от 13.00 до 15.30 часа улицата ще бъде затворена за превозни средства. \r\nМария НЕДЕВА", "date": "2018.09.22", "title": "Велико Търново: Символична велоалея ще изрисуват ентусиасти и доброволци по случай Европейския ден без автомобили"}
{"url": "http://www.focus-news.net/news/2018/09/22/2570155/veliko-tarnovo-atraktivna-programa-iznasyat-na-ploshtad-mayka-balgariya-voennite-orkestri-na-balgariya-ukrayna-i-polsha.html", "text": "Атрактивна програма изнасят военните оркестри на България, Украйна и Полша във Велико Търново, предаде репортер на  Радио „Фокус“ – Велико Търново . Международният фестивал, чието издание е 12-ото по ред се провежда в рамките на 3 дни и е част от програмата за 110-годишнината от обявяването на Независимостта на България. Шоу-спектакълът се случва на площад „Майка България“ пред сградата на Общината. Участниците във фестивала се включиха и в празничното шествие, което започна от крепостта „Царевец“ и достигна до площад „Майка България“. Жителите и гостите на града  наблюдават представителните оркестри на Полша и Украйна, гвардейският оркестър в София и Фестивалният военен оркестър. Последната формация е сборна и включва Духовия оркестър на Националния военен университет Васил Левски и на бригадата в Стара Загора. Репертоарът на музикантите в пагони е богат и включва както български, така и чуждестранни произведения. На 23 септември от 10.00 до 11.00 часа е тяхната концертна изява на площад „Цар Асен I“. \r\nЧестванията по случай Деня на Независимостта продължават през целия ден. \r\nМария НЕДЕВА", "date": "2018.09.22", "title": "Велико Търново: Атрактивна програма изнасят на площад „Майка България“ военните оркестри на България, Украйна и Полша"}
{"url": "http://www.focus-news.net/news/2018/09/22/2570159/sport-grigor-dimitrov-shte-igrae-na-dvoyki-v-5-sutrinta-v-nedelya.html", "text": "Следващият мач на първата българска ракета Григор Димитров на демонстративния турнир „Лейвър Къп“ ще е от 5 часа сутринта в неделя. Срещата е на двойки, като негов партньор ще е Давид Гофен, а техни противници ще са Ник Кириос и Джак Сок. Отборът на Европа, в който се състезава Димитров, води на отбора на Света с 3:1 победи, а българинът победи в първия си мач Франсис Тиафо с 2:0 сета.", "date": "2018.09.22", "title": "Спорт: Григор Димитров ще играе на двойки в 5 сутринта в неделя"}
{"url": "http://www.focus-news.net/news/2018/09/22/2570160/iskra-urumova-snts-mezhdunaroden-literaturen-festival-varna-lit-kapsula-na-vremeto-10-godini-shte-pazi-detski-mechti-v-biblioteka-pencho-slaveykov-vav-varna.html", "text": "Капсула на времето „Варна Лит“ 10 години ще пази детски мечти в Регионалната библиотека „Пенчо Славейков“ във Варна. Това каза в интервю за  Радио „Фокус“ – Варна  Искра Урумова от СНЦ „Международен литературен фестивал Варна Лит“. „Мечтите са споделени в десетте наградени творби в конкурса за ученическо есе на тема „Писмо до мен след 10 години“. Конкурсът бе част от Международния литературен фестивал „Варна Лит 2018″, който се проведе от 30 май до 2 юни във Варна“, допълни Искра Урумова. В конкурса „Писмо до мен след 10 години“ се включиха близо 100 ученици на различна възраст от много варненски училища, а есетата на отличените участници бяха прочетени от творците-участници във фестивала на официална церемония в Градската художествена галерия „Борис Георгиев“ пред голяма публика. „Но в тази специална кутия са поставени десетте отличени есета, в които децата, които са на различни възрасти, споделят своите виждания за себе и за живота си след 10 години. Идеята е тази капсула времето да се съхрани, да бъде отворено отново след 10 години и ако е възможно същите тези вече пораснали деца да прочетат тогава отново своите мечти и да видим каква част от техните прогнози и желания са се сбъднали“, посочи Искра Урумова. \r\n„Варна Лит” е международен литературен форум с фокус съвременни книги за деца и тийнейджъри, организиран и подкрепен от Община Варна. Той има за цел да насърчи интереса на децата и юношите към четенето въпреки предизвикателствата, които предлага постоянно променящият се глобален свят. \r\nМарияна ВАЛЕНТИНОВА", "date": "2018.09.22", "title": "Искра Урумова, СНЦ „Международен литературен фестивал Варна Лит“: Капсула на времето 10 години ще пази детски мечти в библиотека „Пенчо Славейков“ във Варна"}
{"url": "http://www.focus-news.net/news/2018/09/22/2570161/blagoevgrad-kilometrichno-zadrastvane-se-e-obrazuvalo-na-glaven-pat-e-79-pri-izhoda-na-grada.html", "text": "Километрично задръстване се е образувало на главен път Е-79 при изхода на Благоевград, съобщи слушател на  Радио „Фокус“-Пирин . Задръстването започва от квартал „Струмско“ и стига до района на Полигона.", "date": "2018.09.22", "title": "Благоевград: Километрично задръстване се е образувало на главен път Е-79 при изхода на града"}
{"url": "http://www.focus-news.net/news/2018/09/22/2570162/gd-granichna-politsiya-intenziven-e-trafikat-za-leki-avtomobili-na-izhod-na-gkpp-makaza.html", "text": "Интензивен е трафикът за леки автомобили на изход на ГКПП „Маказа“. Това съобщиха от пресцентъра на  ГД „Гранична полиция“ . Информацията за трафика на граничните пунктове е към 14.00 часа. На българо-сръбската, българо-македонската, българо-турската и българо-румънската граница трафикът е нормален на всички гранични контролно-пропускателни пунктове.", "date": "2018.09.22", "title": "ГД „Гранична полиция“: Интензивен е трафикът за леки автомобили на изход на ГКПП „Маказа“"}
{"url": "http://www.focus-news.net/news/2018/09/22/2570165/borislav-stamatov-ombudsman-na-plovdiv-22-septemvri-e-edin-ot-praznitsite-koito-kato-che-li-sa-nay-malko-izvestni.html", "text": "22 септември е един от празниците, които като че ли са най-малко известни и сред младото поколение не е толкова изпълнен със съдържание. Това каза по време на честванията по повод 110 години от обявяването на Независима България общественият посредник на Пловдив Борислав Стаматов, предаде репортер на  Радио „Фокус“-Пловдив . Той припомни, че през 1908 година с манифест, който е прочетен от цар Фердинанд, но написан от тогавашния министър- председател Александър Малинов, България се появява отново на картата на Европа и обявява своята независимост. „За съжаление, този празник след 9 септември 1944 година е неглижиран и е престанал да се празнува, тъй като не може да се празнува така зависимост и независимост през 1944 година, но хубаво е, че 90- те години отново се празнува и се отдава значение за него“, каза още Стаматов. \r\nМария РУСЕВА", "date": "2018.09.22", "title": "Борислав Стаматов, омбудсман на Пловдив: 22 септември е един от празниците, които като че ли са най-малко известни"}
{"url": "http://www.focus-news.net/news/2018/09/22/2570157/obshtina-vidin-otbelyaza-s-tarzhestvena-tseremoniya-denya-na-nezavisimostta.html", "text": "Празникът по повод 110-годишнината от обявяването на независимостта на България се проведе на централния площад „Бдинци“. Това съобщиха от пресцентъра на  Община Видин.  Кметът на Община Видин Огнян Ценков произнесе слово, в което определи датата 22 септември като една от най-паметните в нашата история. Той припомни думите от знаменития манифест, който княз Фердинанд прочита на този ден през 1908 г. в старата българска столица Велико Търново, в църквата „Свети 40 мъченици“: „Винаги миролюбив, моят народ днес копнее за културен и икономически напредък; в това отношение нищо не бива да спъва България; нищо не трябва да пречи за преуспяването ѝ. Такова е желанието на народа ни, такава е неговата воля. Да бъде според както той иска“. Ценков подчерта, че провъзгласяването на независимостта се счита за голям успех на българската дипломация. По този начин страната ни възвръща международния си авторитет и тръгва по пътя на своето развитие като част от останалите европейски държави. „Успехът на каузата за постигане на българския държавен суверенитет е доказателство за това как можем да обединим усилията и духовната си енергия в името на голям национален идеал. Пожелавам ви да съхраните паметта за тези съдбовни събития в нашата история, да бъдете горди наследници на предците ни и заедно да градим бъдещето на Отечеството. С надеждата децата ни да растат с любов в свободна и процъфтяваща България!“ – каза кметът на Общината и честити на присъстващите и на всички граждани празника. В знак на почит към достойните българи, благодарение на които вървим по пътя на независимостта, пред паметника на бдинци бяха поднесени венци и цветя от кмета Огнян Ценков; от името на народните представители Владимир Тошев и Росен Живков; от народните представители Филип Попов и д-р Цветан Топчиев; от областния управител Албена Георгиева; от председателя на Общинския съвет Генади Велков; от държавни и културни институции, политически партии, неправителствени организации, училища и граждани. \r\nТържеството завърши с празничен концерт на Ансамбъла за народни песни и танци „Дунав“ и ученици от Средно училище „Св. св. Кирил и Методий“.", "date": "2018.09.22", "title": "Община Видин отбеляза с тържествена церемония Деня на независимостта"}
{"url": "http://www.focus-news.net/news/2018/09/22/2570168/blagoevgrad-politseyski-patruli-sa-razpolozheni-v-rayona-na-selata-ploski-i-dolna-gradeshnitsa.html", "text": "Полицейски патрул е разположен на разклона за село Плоски, съобщи слушател на  Радио „Фокус“- Пирин . Полицейски патрул има и в село Долна Градешница.", "date": "2018.09.22", "title": "Благоевград: Полицейски патрули са разположени в района на селата Плоски и Долна Градешница"}
{"url": "http://www.focus-news.net/news/2018/09/22/2570156/tass-sled-teroristichniya-akt-v-iran-putin-potvardi-gotovnostta-na-moskva-da-se-bori-sreshtu-terorizma-zaedno-s-teheran.html", "text": "Президентът на Русия Владимир Путин изрази съболезнованията си на своя ирански колега Хасан Роухани във връзка с терористичния акт на военен парад в град Ахваз и потвърди готовността да увеличи взаимодействието с Иран в борбата с тероризма. Текстът на телеграмата на руския лидер бе публикуван в събота на уебсайта на Кремъл, предава  ТАСС . \r\n„Уважаеми господин президент, приемете дълбоките ми съболезнования във връзка с трагичните последствия от нападението на терористите в град Ахваз ... Случилото се за пореден път напомня за необходимостта да се води безкомпромисна борба с тероризма във всичките му проявления. Бих искал да потвърдя готовността си за бъдещо разширяване на взаимодействието с иранските партньори в борбата с това зло“, се казва в телеграмата. \r\nОсвен това руският президент заяви, че съчувства на роднините и близките на загиналите и пожела скорошно възстановяване на ранените. \r\nПревод и редакция:", "date": "2018.09.22", "title": "ТАСС: След терористичния акт в Иран, Путин потвърди готовността на Москва да се бори срещу тероризма заедно с Техеран"}
{"url": "http://www.focus-news.net/news/2018/09/22/2570167/veliko-tarnovo-chetirima-dushi-sa-postradali-pri-katastrofa-mezhdu-tri-avtomobila-na-patya-veliko-tarnovo-gabrovo-v-rayona-na-grad-debelets.html", "text": "Четирима души са пострадали при катастрофа на пътя Велико Търново – Габрово в района на град Дебелец. Това съобщиха от  Областната дирекция на МВР – Велико Търново . Произшествието е станало тази сутрин около 09.00 часа. По първоначална информация са се ударили три леки автомобила. Двамата водачи са изпробвани за употреба на алкохол, пробите са отрицателни, на третия е взета кръвна проба за химичен анализ. Причините за произшествието са в процес на изясняване. По случая е образувано досъдебно производство.", "date": "2018.09.22", "title": "Велико Търново: Четирима души са пострадали при катастрофа между три автомобила на пътя Велико Търново – Габрово в района на град Дебелец"}
{"url": "http://www.focus-news.net/news/2018/09/22/2570169/sport-osadiha-uslovno-luka-modrich-za-neplateni-danatsi.html", "text": "Полузащитникът на Реал Мадрид и националния отбор на Хърватия Лука Модрич бе осъден на 8 месеца лишаване от свобода условно. Футболистът е укривал приходи и не е платил данъци към хазната. Той ще трябва да плати 580-те хиляди евро, които не е отчел плюс глоба в размер на 350 хиляди евро. Модрич вече е платил част от задълженията си, съобщава вестник El Mundo.", "date": "2018.09.22", "title": "Спорт: Осъдиха условно Лука Модрич за неплатени данъци"}
{"url": "http://www.focus-news.net/news/2018/09/22/2570163/burgas-natovaren-e-trafikat-na-gkpp-malko-tarnovo.html", "text": "Натоварен е трафикът в празничния ден на ГКПП „Малко Търново“. Това съобщи за  Радио „Фокус“ – Бургас  дежурният служител на пункта. Засиленият трафик е в посока Турция, а вечерта се очаква трафикът да бъде натоварен към България. \r\nМария КУРТЕВА", "date": "2018.09.22", "title": "Бургас: Натоварен е трафикът на ГКПП „Малко Търново“"}
{"url": "http://www.focus-news.net/news/2018/09/22/2570171/sliven-predstaviteli-na-stari-rodove-se-sabirat-na-godishna-sreshta.html", "text": "Двайсет и третата среща на старите сливенски родове организира тази вечер сдружение „Мати Болгария“ – Сливен, съобщи Кети Пирдопска, представител на  сдружението . Всяка година това става точно в Деня на независимостта, 22 септември. \r\nНачалото на родовите срещи е поставено през 1996 година, от първата председателка на „Мати Болгария“ Анна Гюзелева и народният представител Кети Граматикова, женското дружество „Майчина длъжност“ с председател Петя Руменова, ядрото на Сливенската дружба в София с първи председател Борис Симитчиев. \r\nСливенските родове са издирени от „Мати Болгария“ и най-вече от историчката Цвета Башева. Списъкът постепенно допълват техните потомци, той е отворен и до днес, когато са изброени над 200 имена на стари сливенски фамилии. Представители на половината от тях се чакат на днешната среща. \r\nПреди 20 години, по идея на покойната Анан Гюзелева, бе създаден вестник „Сливен“, който придружава всяка сливенска родова среща. Неговият брой 19 излиза днес, след известно прекъсване по финансови причини. Амбицията му – да стане малка енциклопедия на родовата памет, е заявена още в първия му брой. Със спомени и проучвания на тази памет, на страниците на вестника години наред пишат потомци на старите родове, историци, краеведи, писатели, журналисти, с техните архиви, спомени, родови предания, изследвания, разкази и стихове. Сливен и неговите хора от миналото до днес са основен мотив във всеки техен ред. Тези паметни за поколенията редове сдружение „Мати Болгария“ събра в сборник „Сливенци. Старите родове“, чийто първи том се появи преди две години. \r\n150-годишнината от гибелта на четата на Хаджи Димитър и Стефан Караджа стои начело на тематичните акценти в бр. 19 на в. „Сливен“. Изданието отбелязва 100 години от кончината на библиографа на Сливен д-р Симеон Табаков и 100-годишнината от рождението на Сливенския професионален театър. От страниците му става ясно още: Кои са сливенците в Ботевата чета, кои са първите сливенски франкофони, как първият учител по френски език Добри Чинтулов въвежда изучаването на европейския език в града, какви са сливенските прякори, как са правили „хляба насущний“ в миналото, каква съдба споходи любимият на сливенци Стар бряст. Семейните хроники са за родовете Русчеви, Влахови, Жечкови, Сахиеви, Попови, Долапчиеви, Табакови. \r\nНа поредната среща на старите сливенски родове ще звучат стари градски песни и изпълнения на даровити сливенски деца, а в началото ще се открие изложба на художника Дамян Дамянов.", "date": "2018.09.22", "title": "Сливен: Представители на стари родове се събират на годишна среща"}
{"url": "http://www.focus-news.net/news/2018/09/22/2570164/pregled-na-mezhdunarodnite-novini-do-14-chasa-agentsiya-fokus.html", "text": "Президентът на Русия Владимир Путин изрази съболезнованията си на своя ирански колега Хасан Роухани във връзка с терористичния акт на военен парад в град Ахваз и потвърди готовността да увеличи взаимодействието с Иран в борбата с тероризма. Текстът на телеграмата на руския лидер бе публикуван в събота на уебсайта на Кремъл, предава  ТАСС . \r\n„Уважаеми господин президент, приемете дълбоките ми съболезнования във връзка с трагичните последствия от нападението на терористите в град Ахваз ... Случилото се за пореден път напомня за необходимостта да се води безкомпромисна борба с тероризма във всичките му проявления. Бих искал да потвърдя готовността си за бъдещо разширяване на взаимодействието с иранските партньори в борбата с това зло“, се казва в телеграмата. \r\nОсвен това руският президент заяви, че съчувства на роднините и близките на загиналите и пожела скорошно възстановяване на ранените. \r\n*** Сепаратистката терористична групировка „Ал Ахваз“, свързана със саудитските власти, пое отговорността за терористичното нападение по време на военен в събота сутринта в югозападния ирански град Ахваз, в резултат от което загинаха десетки и още много бяха ранени, съобщава  официалната иранска агенция IRNA . \r\nГрупировката, която се нарича „Патриотично арабско демократично движение в Ахваз“ пое отговорността чрез съобщение в социалните медии, отбелязва агенцията. \r\n„Групата проведе няколко саботажа в провинция Хузестан през последните години“, заяви високопоставен представител на местните сили за сигурност в иранската област. \r\n*** Най-малко 11 души, включително журналист, са убити и повече от 30 други са пострадали при терористичното нападение на военен парад в югозападния ирански град Ахваз в събота сутринта, предава  иранската агенция ISNA . \r\nЧетирима терористи, свързани с групировката „Ал Ахвазия“ са започнали да стрелят по тълпата от зад подиума на парада в Ахваз. \r\nГоворителят на Корпуса на стражите на ислямската революция (КСИР) Рамезан Шариф заяви: „Атаката дойде от елементи от групировката „Ал Ахвазия“, която се финансира от Саудитска Арабия и имаше за цел да помрачи блясъка на парада на иранските въоръжени сили“. \r\n„Хората също бяха поканени на церемонията и терористите нападнаха и зрителите, и въоръжените сили в смъртоносната атака“, добави той. \r\nДвама терористи, както се съобщава, са ликвидирани от силите за сигурност, докато други двама са арестувани. \r\nСтрелбата е продължила 10 минути и се е водила от парк в близост до мястото на провеждане на мероприятието. Нападателите са носили военни униформи. \r\n*** Поисканото извинение от страна на Сърбия за престъпленията, извършени срещу косовското население е първото условие за постигане на договор за помирение, който би довел до признаване на независимостта на Косово от страна на Белград, заяви косовският премиер Рамуш Харадинай, цитиран от  електронното издание на вестник „Нова Македония“ . \r\nВ диалога между Белград и Прищина за окончателен договор между двете страни, подчерта Харадинай, „не може дори да се говори“ за какъвто и да било дебат за корекция на границите. \r\nКосовският премиер, както предаде кореспондентът на МИА от Прищина, в интервю пред „ТВ21“ в петък вечерта заяви, че няма да участва в никакъв процес, в който се говори за подялба на Косово. \r\n„Позицията ми е ясна: не позволявам, не прием, не подкрепям и не участвам в такъв процес, в който се обсъждат границите на моята страна“, отсече Харадинай. \r\nКосово, казва премиерът, „няма лукса да разговаря за редефиниране на своите граници“. \r\n„Признати сме от повече от 110 държави в тези граници, членка сме на международни институции в тези границите, Отварянето на въпроса за границите в какъвто и да е вариант представлява връщане към времето преди независимостта и носи рискове, които не могат да се контролират“, заяви той. \r\nВсе пак, посочи Харадинай, диалогът със Сърбия трябва да продължи и да се постигне помиряване между двете страни. \r\n*** Президентът на Франция Еманюел Макрон чрез видеопослание призова македонските граждани да гласуват ЗА на референдума за името, който трябва да се проведе на 30 септември и увери, че вярва в мъдростта на гражданите, пише  електронното издание на вестник „Вечер“ . \r\n„Дами и господа, драги приятели, ще отнема малко от Вашето време, за да се обърна директно към вас. Вече 25 години нашите две страни имат дипломатически отношения. 25 години общо минало и свързани съдби между нашите народи, чиито корени са дълбоко във вековете. В тази връзка през последните години бяха направени много неща, но на 17 юни 2018 година бе направена голяма крачка. Крачката бе направена с храбростта на вашите лидери,  между Вашата страна и Гърция, с която се сложи край на 27-годишния спор. Този т.нар. „Договор от Преспа“ от 17 юни 2018 година дава възможност за напредък и подготовка на бъдещето. Референдумският въпрос на 30 септември т.г. се отнася тъкмо към този договор. \r\nЗапознат съм с всички полемики, които се водят и които са част от демократични дебат в страната. Но, аз от тук, понеже вярвам в нашия континент, в силата на Европа, в мощта на колективния разум и във взаимното сътрудничество, бих искал да се обърна и да Ви кажа, че вярвам. Знам, че нито един договор не е съвършен. Знам, че за едните същият не е достатъчно дългосрочен, а другите биха го предоговорили. Чух всички изказани критики. \r\nДо преди няколко месеца никой не се надяваше на този договор. Но, този договор се чака вече 27 години. Този договор бе постигнат благодарение на смелостта на Вашите и на гръцките лидери. Затова аз го поддържам. Изцяло! Силно! \r\nСмятам, че същият има централно място в плановете за бъдещето на страната. Той е и в същината на амбициите за Вашата младеж и на това, което можем да направим заедно в годините, които следват. \r\nТова е, драги приятели, дами и господа, еднопосочното, ясно и скромно послание, което искам да ви пратя. Аз не мога да застана на Вашето място, защото гласувате вие, независимо от този политически дебат, който е важен за страната. \r\nВие трябва да изберете и да се определите дали сте за промяна на Конституцията, или не, дали искате Договорът да бъде приложен. \r\nДа станете Северна Македония, съгласно споразумението. Аз лично съм ЗА и твърдо вярвам, че този договор е добър! За Вас, за целия регион и за Европа. Разчитам на Вас“, заяви френският президент във видеособщението, което отправи до македонските граждани в навечерието на референдума. \r\n***  Лидерът на Северна Корея Ким Чен-ун има намерение да посети Сеул през декември, заяви в петък пред журналистите в Ню Йорк председателят на южнокорейския конгломерат CJ Group Сон Гьон Сик, предава  ТАСС . \r\n„Председателят Ким Чен-ун заяви, че ще посети Сеул през декември“, цитира думите му агенция Yonhap. Той добави, че точната дата на пътуването и маршрута й засега не се съобщават. \r\nПо данните на агенцията, Сон Гьон Сик е бил член на южнокорейската делегация, съпровождала през тази седмица президента на Южняа Корея Мун Дже-ин по време на визитата в Пхенян. \r\nКакто по-рано съобщи лидерът на Южна Корея, той очаква, че Ким Чен-ун ще посети Сеул до края на годината. Това пътуване, по неговото мнение, ще повлияе положително на развитието на двустранните отношения. \r\nОт 18 до 20 септември се проведе петата в историята и третата през тази година междукорейска среща на върха, припомня ТАСС. Първите два кръга бяха в Пхенян през 2000 и 2007 години с участието на южнокорейските президенти Кум Де Чжун и Но Му Хьон и вече покойния севернокорейски лидер Ким Чен Ир. \r\n***  Президентът на Иран Хасан Роухани заяви, че Ислямската република ще победи президента на САЩ, също, както го е направила с бившия иракски диктатор Саддам Хюсеин, предава  иранският телевизионен канал Press TV . \r\nРоухани направи този коментар по време на военен парад в Техеран в събота, на който се отбелязва началото на седмицата в памет на осемгодишната война между Иран и Ирак, отбелязва медията. \r\n*** Албанският премиер Еди Рама направи рядък коментар за идеята за промяна на границите между Косово и Сърбия. Той смята, че това е исторически шанс, който идва веднъж на 30 години, дори, както добави албанският министър-председател, той самия да няма окончателно мнение по този въпрос. Рама не пожела да каже директно дали е за или против промяната на границите, която бе предложена от президентите на Косово и Сърбия Хашим Тачи и Александър Вучич, предава  македонският портал „А1 Он“ . \r\n„Аз мисля така: нямам конкретен отговор, за да кажа: ето, това е решението, но мога да кажа, и това не е критика към Хашим Тачи, само мисля, че персонализирането на това е нещо, което може да има много висока цена. Дали знам каква може да бъде цената? Ние сме пред исторически шанс и ако се държим като аматьори има много по-голям шанс да го изпуснем, отколкото да получим нещо. Такъв шанс може да се появи отново след 30 години“, заяви Рама пред тиранската телевизия „Клан“. \r\nТова е най-конкретното досега изявление на албанския премиер във връзка с идеята за корекция на границите между Косово и Сърбия, отбелязва медията. \r\nПо-рано държавният глава Илир Мета, както и лидерите на албанските опозиционни партии се обявиха против идеята, като оцениха същата като много опасна за мира и стабилността в региона. Те подкрепят диалога Косово – Сърбия, но той, по тяхното мнение, трябва да завърши с взаимно признаване. \r\n*** Лидерът на управляващата в Румъния Социалдемократическа партия (СДП) Ливиу Драгнеа отново излезе победител след най-трудната си битка до момента срещу вътрешната опозиция в партията, предава  порталът Romania Insider . \r\nИзпълнителният съвет на СПД в петък гласува да запази Драгнеа като председател. Само 8 члена на Комитета гласуваха срещу него, докато 60 го подкрепиха, съгласно информацията от източници на Hotnews.ro. \r\nСред осемте члена на най-висшия орган на СДП, които гласуваха за отстраняването на Драгнеа са кметът на Букурещ Габриела Фиреа, вицепремиера Паул Станеску, бившият премиер Михай Тудосе и други, съобщават източници, цитирани от румънския портал. \r\nСпоред вътрешната опозиция на лидера, криминалното досие на Драгнеа е негова слабост. Става въпрос за неговата условна присъда за уреждане на избори, която му попречи да стане министър-председател. Следващият месец предстои да бъде разгледано обжалването му по дело за злоупотреба със служебно положение, по което получи три години и половина лишаване от свобода – ефективно. Той е разследван и по трети случай, в който е заподозрян във формиране на криминална група за източване на пари от държавни проекти, някои от които с европейско финансиране. \r\n*** Сирийската агенция SANA публикува видео-инсценировка на „химическа атака“ в сирийската провинция Идлиб, подготвена от „Белите каски“, за да бъдат обвинени правителствените сили за нея, предава  РИА Новости. \r\nНо няколко минути по-късно материалът е изтрит от Youtube. Статията за клипчето на арабски и английски в сайта на агенцията обаче все още е там, отбелязва руската агенция. \r\nВ петминутното клипче се показват три вариант на една и съща видео инсценировка с подобни „сценарии“ и роли на действащите лица. В началото на видеото на земята лежат „жертвите“ на химическата атака, докато същевременно се носи друг мъж на носилка към кола на бърза помощ, а дете е поливано с вода във фургона на пикап. \r\nПри това във втората и третата версия на видеото мъжът не лежи на носилката, а помага на останалите да поливат детето с вода. \r\n*** Министър-председателят на Гърция Алексис Ципрас се срещна в петък с министъра на отбраната на страната Панос Каменос, който е и председател на младшия коалиционен партньор „Независимите гърци“. Двамата са се съгласили, че в момента Гърция има нужда от единство и политическа стабилност в първоначалната фаза след излизането на страната от финансовата програма, съобщиха неназовани официални лица пред  гръцката държавна агенция АНА-МПА . \r\nЦипрас и Каменос са постигнали съгласие също и за това, че общата цел в момента е да се повиши растежа на икономиката, докато се засилва социалната държава и се намалява тежестта, която носят групите с нисък и среден доход, а това ще стане чрез прилагане на наскоро приетите мерки за облекчаване на данъците, отбелязва агенцията. \r\nПо отношение на Договора с Македония за името, двамата са се разбрали, че няма да позволят той да навреди на работата на правителството и че ще разгледат отново въпроса през март, добавят още източниците на АНА-МПА. \r\n***   Китайското правителство заяви, че след обявените от Вашингтон допълнителни мита отказва да провежда нови консултации със САЩ по спорните въпроси в сферата на търговията, предава  The Wall Street Journal. \r\nПо-рано се планираха срещи между вицепремиера на Китай Ло Хе и представители на САЩ във Вашингтон. Китайските власти са се отказали от тези планове заради въведените от САЩ нови мита върху китайската стока. \r\nНа 24 септември започват да действат нови мита на САЩ по отношение на китайски стоки на обща стойност от 200 милиарда долара.", "date": "2018.09.22", "title": "Преглед на международните новини до 14 часа ( Агенция „Фокус“ )"}
{"url": "http://www.focus-news.net/news/2018/09/22/2570170/blagoevgrad-stotitsi-hora-stanaha-chast-ot-chetvartoto-izdanie-na-rok-festivala-the-brava-balkan-fest-v-selo-dabrava.html", "text": "Стотици хора станаха част от Четвъртото издание на рок фестивала The Brava balkan fest в село Дъбрава. Това съобщиха от пресцентъра на  Община Благоевград . Рок фестивалът започна снощи в село Дъбрава и събра поколения любители на алтернативната и рок музика. Стотици жители и гости на Благоевград станаха част от поредното издание на събитието. Хитове от световната сцена на обичани рок групи звучаха над Благоевград. \r\nФестивалната вечер започна в 19.00 часа с изпълненията на The Lefties, българите, които показаха как се прави рок музика. Те подгряха публиката с добра музика и много бас и направиха истински фурор на фестивалния терен. След тях на сцената излязоха звездите от The Bullets, които пристигнаха от Гърция, специално за изданието на The Brava vol. 4. Те изненадаха почитателите на рок музиката с много ритъм, звук и светлини. Македонците от Last Expedition закриха първата фестивална вечер от рок фестивала, единствен за района на Благоевград. \r\nНепосредствено преди концертите децата от Благоевград получиха първите си уроци по китара и барабани от професионални учители директно на сцената. Музикални работилници са напълно безплатни и ще се проведат и във втория ден от рок феста между часовете от 10.00 часа до 15.00 часа. \r\nФестивалът продължава и тази вечер, когато на сцената ще се качи големият Марко Мендоса - хедлайнерът на четвъртото издание на фестивала. На сцената в Дъбрава ще видим още  Wasted generation и изключителните сърби от Hadzi Prodane Duse и SaintsNSinner.", "date": "2018.09.22", "title": "Благоевград: Стотици хора станаха част от Четвъртото издание на рок фестивала The Brava balkan fest в село Дъбрава"}
{"url": "http://www.focus-news.net/news/2018/09/22/2570152/ria-novosti-po-posledna-informatsiya-24-dushi-sa-zaginali-v-rezultat-ot-atentata-v-iran.html", "text": "Броят на жертвите от терористичния акт на военния парад в Иран нарасна до 24 души, съобщи телевизионният канал Press TV в „Туитър“, предава  РИА Новости . \r\nПо-рано бе известно за 11 загинали и 21 пострадали. \r\nПо данни на източник на агенция IRNA, още 53 човека са пострадали, като сред тях има жени и деца. \r\nПревод и редакция:", "date": "2018.09.22", "title": "РИА Новости: По последна информация: 24 души са загинали в резултат от атентата в Иран"}
{"url": "http://www.focus-news.net/news/2018/09/22/2570172/liderat-na-bsp-korneliya-ninova-v-avren-neka-vsichki-se-obedinim-i-kato-balgari-da-zashtitim-svoite-sanarodnitsi-trakiytsi.html", "text": "„Честит празник на Независима България - голямо, национално и държавно постижение, което трябва да браним всеки ден и днес. Скъпи тракийци, дошли на този ден, тук, от цял свят, моля, приемете нашето уважение за това, че почитате героизма и паметта на предците си, загинали тук. Поздравявам ви, че тачите традициите и ги препредавате на деца и внуци. Над вашите семейства тежи една несправедливост“. Това каза председателят на НС на БСП Корнелия Нинова на Националния тракийски женски събор-поклонение в с. Аврен, който се провежда под патронажа на вицепрезидента Илияна Йотова, съобщиха от пресцентъра на  НС на БСП . Тя добави, че вярва, че всички институции ще се обединят в усилията да получат тракийските българи обезщетения за претърпените загуби. „Миналата седмица внесохме закон в Народното събрание за правото на тракийците от Беломорска Тракия да предявяват своите искания безсрочно. Нека всички политици да се обединим за това и като българи да защитим своите сънародници. Знам, че където и да сте по света, носите България в сърцето си. Днес е голям ден за всички българи. Да ни е честит празникът на Независимостта“, каза още Корнелия Нинова.", "date": "2018.09.22", "title": "Лидерът на БСП Корнелия Нинова в Аврен: Нека всички се обединим и като българи да защитим своите сънародници тракийци"}
{"url": "http://www.focus-news.net/news/2018/09/22/2570174/predsedatelyat-na-pg-na-gerb-tsvetan-tsvetanov-se-sreshtna-s-uchenitsi-ot-veliko-tarnovo-koito-uchastvaha-v-natsionalniya-pohod-po-stapkite-na-botevata-cheta.html", "text": "Председателят на ПГ на ГЕРБ и зам.-председател на партията Цветан Цветанов се срещна днес с ученици от Велико Търново, с които заедно се включиха в Националния поход „По стъпките на Ботевата чета“. Това съобщиха от пресцентъра на  ПП ГЕРБ . Тогава Цветанов и младежите се видяха на 2 юни на връх Околчица, където всъщност бе последната спирка на похода. Именно благодарение на финансовата помощ на Цветан Цветанов младите хора имаха възможността да преминат по Ботевите стъпки. \r\n„Поздравявам тези момчета и момичета, техните семейства и техните ръководители за всичко, което правят. Щастлив съм, че през последните години имам възможността да подкрепям ученици от всички великотърновски училища, които желаят да се включат в похода. Изключително радостно е да виждам истинската обич и почит, която тези млади хора изпитват към България, към българските герои, към нашата история и традиции“, заяви Цветанов и пред младежите съобщи, че ще продължава с голяма радост да ги подкрепя. \r\nПо време на срещата председателят на ПГ на ГЕРБ и учениците от Велико Търново обсъдиха и възможностите за развитие пред младите хора в България, ролята на образованието и държавните инвестиции в него. „По време на всяко свое посещение във Велико Търново виждам как градът се развива. Тези отлични резултати са вследствие от работата на силния екип в Общината, начело с кмета Даниел Панов, и от стабилността в страната“, обясни той. Цветанов, който е и председател на Комисията по вътрешна сигурност и обществен ред, коментира с младите хора и темата за трафика на хора и колко важна е превенцията в борбата срещу това явление. \r\nНа срещата присъстваха още зам.-председателят на Народното събрание Емил Христов и евродепутатът от ГЕРБ/ЕНП Ева Майдел. В нейния край учениците зарадваха Цветанов с благодарствено писмо, в което изразяват своята признателност за неговата подкрепа. Благодарствено писмо получи и кметът на Велико Търново Даниел Панов.", "date": "2018.09.22", "title": "Председателят на ПГ на ГЕРБ Цветан Цветанов се срещна с ученици от Велико Търново, които участваха в Националния поход „По стъпките на Ботевата чета“"}
{"url": "http://www.focus-news.net/news/2018/09/22/2570166/kiril-aleksiev-rim-blagoevgrad-s-aktat-na-obyavyavane-na-nezavisimostta-balgariya-poluchava-nominalno-edno-ogromno-teritorialni-razshirenie-i-nanasya-vreda-na-osmanskata-imperiya.html", "text": "С актът на обявяване на Независимостта България получава номинално едно огромно териториални разширение и нанася вреда на Османската империя. Това каза за  Радио „Фокус“- Пирин  Кирил Алексиев, уредник в РИМ- Благоевград.  „Това е Източна Румелия, която след Съединението е автономна област, на която българският княз  е назначен за управител, но тя не е част от Княжество България. С обявяване на независимостта се приключва  всяка една номинална възможност Източна Румелия да бъде  търсена, а тя се води автономна област, на която османският султан е пряк владетел. Османската империя има всички основания да накаже своя непокорен васал. Има и много неизяснени финансови въпроси. Тогава Русия изиграва благоприятна роля и поема този дълг, който България трябва да изплати на Османската империя. България трябва да върне този дълг, но това никога не се случва“, каза Алексиев. Той подчерта, че Независимостта не е изолирано явление, а тук и Съединението дава някакво значение. „Съединението дава един положителен импулс на българското революционно движение. Съединението на Княжество България и Източна Румелия показва на българите, че е възможно да бъде заобиколен Берлинския договор, и това им дава надежда. След Независимостта България израства по отношение на международните фактори, тя става пълноправна държава и може да има свои собствени дипломатически контакти.  Едно е д а бъдеш поданик на султана, а друго е да имаш статута на царство. Още един цар има на световната карта и това е руския, друг няма .Това действа чисто емоционално на българите, които остават тук. Българите вече има имат самочувствието, че вече имат собствена държава, цар . 22 септември е доста важна и значима дата“, каза в заключение Алексиев. \r\nЛора КАЛЧЕВА", "date": "2018.09.22", "title": "Кирил Алексиев, РИМ- Благоевград: С актът на обявяване на Независимостта България получава номинално едно огромно териториални разширение и нанася вреда на Османската империя"}
{"url": "http://www.focus-news.net/news/2018/09/22/2570177/georgi-stamenov-kmet-na-rayon-tsentralen-dvete-dati-6-septemvri-i-22-septemvri-sa-zapisani-sas-zlatni-bukvi-v-nashata-istoriya.html", "text": "Двете дати, 6 септември и 22 септември, са записани със златни букви в нашата история. Това каза кметът на район „Централен“ Георги Стаменов по време на честванията по повод 110 години от обявяването на Независимостта на България, предаде репортер на  Радио „Фокус“-Пловдив . Той направи кратка ретроспекция на събитието. „На днешната дата преди 110 години в старопрестолната ни столица е прочетен манифестът за независимост на нашата държава. След което Александър Малинов слиза от хълма Царевец и го прочита пред присъстващите. От 22 септември нашата държава вече е независима политически от други сили. Двете дати-6 септември и 22 септември са записани със златни букви в нашата история. Мислейки за тях, винаги съм се изумявал как нашият народ, разделен се е обединил и заедно са ни дарили днешното бъдеще. Силно се надявам, че сега обединени, ние ще съградим бъдещето за децата ни възможно най-добре. Трябва да помним историята , защото народ без история няма бъдеще“, каза още Стаменов. \r\nМария РУСЕВА", "date": "2018.09.22", "title": "Георги Стаменов, кмет на район „Централен“: Двете дати, 6 септември и 22 септември, са записани със златни букви в нашата история"}
{"url": "http://www.focus-news.net/news/2018/09/22/2570181/blagoevgrad-zasileno-e-politseyskoto-prisastvie-ot-blagoevgrad-do-gkpp-kulata.html", "text": "Изключително засилено е полицейското присъствие от Благоевград до ГКПП „Кулата“, съобщи  слушател на Радио „Фокус“ - Пирин . Седем полицейски патрула са разположени по главен път Е-79.", "date": "2018.09.22", "title": "Благоевград: Засилено е полицейското присъствие от Благоевград до ГКПП „Кулата“"}
{"url": "http://www.focus-news.net/news/2018/09/22/2570173/ria-novosti-golemi-teroristichni-aktove-v-iran-2007-2018.html", "text": "Справка на  РИА Новости  за големите терористични актове в Иран в периода 2007 – 2018 година: 2018 \r\nНа 22 септември по време на военен парад в град Ахваз в Иран няколко нападатели откриха огън, в резултат от което загинаха повече от 24 души, а още най-малко 50 са пострадали. Силите за сигурност ликвидираха двама стрелци и арестуваха другите двама 2017 \r\nНа 7 юли група въоръжени лица извърши нападение срещу сградата на парламента в Техеран. Общо нападателите са били четирима, един от тях – самоубиец. \r\nПо-късно медиите съобщиха, че е нападнат и мавзолеят на имам Хомейни. Една жена от групата на нападателите е взривила жилетка с експлозиви. Силите за сигурност са арестували двама души. \r\nВ резултат от двата терористични акта загиват 17 души, а още 43 са ранени. 2010 \r\nНа 15 декември боец-самоубиец извърши терористичен акт в град Чабахар, провинция Систан и Балучистан в югоизточен Иран. Загинаха десетки. \r\nНа 22 септември при взрив в град Махабад, провинция Западен Азербайджан, загиват 12 души, а още 80 са ранени. Терористичният акт е извършен отново на военен парад по случай началото на ирано-иракската война. Бомбата е скрита в голяма торба, която е занесена сред зрителите на мероприятието. \r\nНа 15 юли два мощни взрива прогърмяват в град Захедан, провинция Систан и Балучистан в югоизточен Иран, пред една от градските джамии. Взривите са осъществени от двама самоубийствени атентори, които са роднини на обесения в началото на юни с.г. от властите на Иран лидер на иранската бунтовническа групировка „Джундуллах“ („Воини на  Аллах“) Абдулмалек Риги. Загиват 27 души, още около 200 получават наранявания. 2009 \r\n На 18 октомври в град Сарбаз, отново провинция Систан и Балучистан, самоубийствен атентатор се взривява в близост до автомобил, в който се намира командващият сухопътните войски на Иран генерал Нур Али Шуштари. Загиват 57 души, а наранявания получават 150. Сред загиналите е и командващият силите на КСИР (Корпуса на стражите на ислямската революция) за провинцията генерал Мохамед Задех, както и няколко офицери от формированието, старейшини на местни племена и случайни минувачи. \r\nНа 28 май в джамия Амира ал Моменин в град Захедан в югоизточен Иран самоубийствен атентатор се взривява, в резултат от което загиват 25 човека, а още 120 са ранени. 2008 \r\nНа 12 април в резултат от взрив в културно-религиозния център в Ширяз (административния център на южната провинция Фарс) загиват 14 души, а още 202 получават наранявания. Техеран твърди, че взривът е осъществен от терористи. 2007 \r\nНа 19 август на 40 километра от границата с Пакистан, на шосето Чахарбах – Ираншахр в провинция Систан и Балучистан, въоръжени бандити, имащи връзки с терористичната групировка „Джундалла“ на Абулмалек Риги, обстрелват осем преминаващи автомобили и хващат за заложници 12 души. След това заложниците са пренесени на територията на Пакистан, а на 20 август в хода на спецоперация на полицията на Пакистан са освободени. \r\nНа 15 февруари в град Захедан в югоизточен Иран зареден с взривни устройства лек автомобил избухва, когато край него преминава автобус, принадлежащ на сухопътните войски на КСИР. В резултат загиват 11 сътрудници на формированието, а още 31 са ранени. Отговорността за престъплението поема сунитската екстремистка групировка „Джундалла“, която има връзки с „Ал Кайда“. При провеждането на оперативно-следствени мероприятия са задържани петима извършители на терористичния акт, като един от тях е обесен на 19 февруари. \r\nПревод и редакция:", "date": "2018.09.22", "title": "РИА Новости: Големи терористични актове в Иран (2007 – 2018)"}
{"url": "http://www.focus-news.net/news/2018/09/22/2570182/georgi-tronkov-kmet-na-valchi-dol-obshtinata-raboti-po-proekt-za-realizatsiya-chrez-integratsiya-za-namalyavane-na-bednostta-i-nasarchavane-na-sotsialnoto-vklyuchvane.html", "text": "Община Вълчи дол работи по проект за реализация чрез интеграция за намаляване на бедността и насърчаване на социалното включване. Това каза в интервю за  Радио „Фокус“ – Варна  Георги Тронков, кмет на Община Вълчи дол. Проект „Реализация чрез интеграция в Община Вълчи дол“ се финансира по Оперативна програма “ Развитие на човешките ресурси“ и Оперативна програма „Наука и образование за интелигентен растеж“. Чрез проекта се използват възможностите на двете оперативни програми. „Мобилизирането на ресурс от различни източници в изпълнение на важни за общината приоритети е инструмент за търсене решение на проблемите в общината за разрешаване на икономически и социални проблеми. Реализирането на проекта предлага задълбочен и последователен подход. С оглед интегрирания характер на дейностите, включени в проектно предложение, те са подчинени на една цялостна визия за създаване на траен модел за сътрудничество на местно ниво с участието на всички институции, партньори и асоциирани партньори, работещи в тази област“, отбеляза кметът. Проектът предлага дейности с включени съществуващи услуги и структури с цел осигуряване устойчивост на мерките. Интегрираните мерки са сведени до ниво ползвател като е заложено работа с един ползвател в няколко направления едновременно – трудова заетост – 50 души, социални услуги – над 350 ученици и родители, образование – ученици от петте учебни заведения на Община Вълчи дол. Дейностите ще допринесат за постигане на трайна интеграция за най-маргинализираните общности и повишаване качеството им на живот, като за постигане на целта е приложен интегриран подход. „Изключително важно за лицата – безработните, хората в неравностойно социално положение и учащи от целевата група, е да осмислят и приемат необходимостта от промяна на живота си, да се обучават, за да си осигурят работно място и да могат да организират своя собствен живот самостоятелно, както и да помогнат на своите деца и близки да се интегрират взаимно в общността. Стъпка в правилната посока, която е предмет на настоящия проект, е интегрирането им в общността. Това несъмнено е главен стимул за развитие на инициативност, за по-високо самочувствие и реален шанс за включване в житейския процес и реализацията им в обществото“, добави Георги Тронков. \r\nМарияна ВАЛЕНТИНОВА", "date": "2018.09.22", "title": "Георги Тронков, кмет на Вълчи дол: Общината работи по проект за реализация чрез интеграция за намаляване на бедността и насърчаване на социалното включване"}
{"url": "http://www.focus-news.net/news/2018/09/22/2570176/georgi-pitov-istorik-na-22-septemvri-balgarite-pokazvat-che-sa-dostatachno-golemi-da-sledvat-mechtite-si-i-da-zhiveyat-obedineni-v-edna-darzhava.html", "text": "На 22 септември българите показват, че са достатъчно големи да следват мечтите си и да живеят обединени в една държава. Това каза за  Радио „Фокус“ - Пирин  Георги Питов, историк и уредник в Музеен комплекс - Банско. „Ако приемем, че 3 март е идеал за единна България, 6 септември е първата и най-голяма стъпка към реализирането му, а 22 септември е политическото послание, че сме решени да отидем до край за неговото реализиране. Тези три празника са неразривно свързани и с еднаква стойност за българите“, каза Питов. По думите му на 22 септември българите показват, че са достатъчно големи да следват мечтите си и да живеят обединени в една държава. Затова е толкова важно обявяването на Независимостта на България. „Имаше доста години, в които след промените, в които сякаш този празник не се чувстваше като официален и национален празник. Хората го смятаха повече за почивен ден. Виждам вече, че в по-младото поколение има една тенденция за честване по-тържествено на всички празници. Българският народ постепенно осъзнава важността на този празник - Независимостта, и се надявам все повече и повече българи да се чувстват горди и независими в бъдеще“, каза Питов. \r\nЛора КАЛЧЕВА", "date": "2018.09.22", "title": "Георги Питов, историк: На 22 септември българите показват, че са достатъчно големи да следват мечтите си и да живеят обединени в една държава"}
{"url": "http://www.focus-news.net/news/2018/09/22/2570180/teroristichnata-grupirovka-al-ahvaziya-progovori-nie-napadnahme-voenniya-parad-borim-se-za-pravata-na-arabite-sreshtu-ksir-i-vs-na-iran.html", "text": "Терористичната групировка „Ал Ахвазия“ пое отговорността за терористичната атака по време на военен парад в югозападния ирански град Ахваз, съобщава  полуофициалната агенция ISNA . \r\n„Атаката срещу военни парад в Ахваз беше отговор за репресиите срещу ахвазките араби. Нямаме друг избор освен да се съпротивляваме. Групата „Ал Ахвазия“ осъществи днешната атака срещу Корпуса на стражите на ислямската революция“ (КСИР) и Върожените сили на Иран“, съобщи говорител на екстемистите в интервю пред иранска телевизия. \r\nТой е подчертал, че операциите на терористичната групировка „Ал Ахвазия“ са насочени само срещу КСИР и се провеждат на места, където няма цивилни, а, уточнява ISNA, сред пострадалите в съботния атентат има и жени и деца. \r\nГоворителят е настоял също, че основната цел на нападението е да бъде даден знак на иранските власти. \r\nПревод и редакция:", "date": "2018.09.22", "title": "Терористичната групировка „Ал Ахвазия“ проговори: Ние нападнахме военния парад, борим се за правата на арабите срещу КСИР и ВС на Иран"}
{"url": "http://www.focus-news.net/news/2018/09/22/2570178/deloto-za-obira-v-rozhenskiya-manastir-shte-se-gleda-v-plovdiv.html", "text": "След като всички магистрати от Районния съд в Сандански си направиха самоотвод, делото за обира на Роженския манастир ще се гледа в Пловдив. Това реши Върховният касационен съд (ВКС), предаде  Нова телевизия . Причината за самоотвода е това, че единият задържан по случая е адвокат от Сандански. Сред арестуваните има двама непълнолетни и бивш кандидат за кмет. \r\nОсвен за обира, четиримата ще отговарят и за нападението над отец Теофил, върху когото е упражнено насилие. \r\nПредполага се, че обирът е планиран заради стара легенда, според която в манастира е заровено златно съкровище. \r\nПредстои Пловдивският районен съд да определи ден и час за гледане на мярката за неотклонение на задържаните.", "date": "2018.09.22", "title": "Делото за обира в Роженския манастир ще се гледа в Пловдив"}
{"url": "http://www.focus-news.net/news/2018/09/22/2570186/vitseprezidentat-iliyana-yotova-silna-balgariya-se-gradi-sas-silni-hora-i-silni-institutsii.html", "text": "„110 години извоюваната независимост е пример и отговорност. Дати като днешната поставят на истинско изпитание държавници и политици. Нужни са свободни и активни хора, лидери, които водят България напред. Силна държава се гради със силни хора, със силни и работещи институции.“ Това заяви вицепрезидентът Илияна Йотова на Националния тракийски женски събор-поклонение, който се проведе в крумовградското село Аврен, съобщиха от  прессекретариата на държавния глава . „Тревожно е, че днес срещаме своята зависимост в самите себе си – в апатията, в бездушието, в примирението с нерешените с години проблеми и кризи. Младите хора, които напускат страната, липсата на достъпност до образование и здравеопазване, бедните и изоставени райони – тези въпроси са отговорност на горди и независими хора, на родолюбци“, отбеляза Илияна Йотова. \r\nВицепрезидентът е патрон на честванията на 85-ата годишнина от създаването на Националния тракийски женски съюз. На тази дата тракийците отдават почит и се покланят пред паметта на жестоко убитите през 1913 г. в местността Мъгленик 42 жени и деца. Пред мемориала в памет на жертвите бе отслужена заупокойна молитва. \r\n„В днешния ден в едно се събира опиянението от свободата с преклонението пред трагичната гибел на жени и деца, зверски съсечени и унищожени недалеч оттук. И гордостта от българката тракийка, пазителка на родовата памет, предала на поколенията безмерната любов към род и Родина, запомнила и пяла песните, легендите до наши дни“, посочи вицепрезидентът. По думите ѝ няма как да се върне историята назад, но е необходима справедливост. Постоянна политика и отстоявана позиция на президентската институция е да се постигне договореност за обезщетение на тракийските бежанци. При срещите си с представители на регионалните и местните власти в Одрин неотдавна вицепрезидентът отново повдигна въпроса за възстановяване активната работа на смесената българо-турска комисия за нерешените въпроси. „Ако е необходимо, тя трябва да бъде формирана наново, за да постигне резултати“, посочи Илияна Йотова.", "date": "2018.09.22", "title": "Вицепрезидентът Илияна Йотова: Силна България се гради със силни хора и силни институции"}
{"url": "http://www.focus-news.net/news/2018/09/22/2570184/rosen-georgiev-kmet-na-selo-dabrava-ot-samoto-nachalo-na-the-brava-balkan-fest-iskahme-festivalat-da-ima-sobstven-zhivot-i-da-sledva-logika-koyato-se-opredelya-ot-publikata.html", "text": "От самото начало на The Brava Balkan Fest искахме фестивалът да има собствен живот и да следва логика, която се определя от публиката. Това каза за  Радио „Фокус“- Пирин“  Росен Георгиев, кмет на село Дъбрава и един от основните организатори на събитието. „Тази година надхвърляме очакванията на зрителите. Целта не ние е да създадем едно грандиозно събитие и то да остане в историята, а да се развива постепенно и да събира все повече подкрепа. Затова ние даваме възможност млади таланти , които са в школите по китара и барабани в Благоевград, да дойдат през двата дни“, каза още Георгоев. По думите му за втора година Рокскул- София организира през двата дни детски музикални работилници, в които напълно безплатно децата могат да се включат и да се докоснат до сцената, да посвирят. „В часовете има професионално преподаватели, които дават уроци на начинаещи и напреднали деца“, каза Георгиев. \r\nЛора КАЛЧЕВА", "date": "2018.09.22", "title": "Росен Георгиев, кмет на село Дъбрава: От самото начало на The Brava Balkan Fest искахме фестивалът да има собствен живот и да следва логика, която се определя от публиката"}
{"url": "http://www.focus-news.net/news/2018/09/22/2570175/mkd-makedoniya-spored-informatsiya-na-katimerini-sled-interventsiya-ot-atina-mia-e-popravila-izyavlenieto-na-zoran-zaev-vav-vashington.html", "text": "Гръцкият вестник „Катимерини“ е открил, че след интервенция от Атина македонската държавна информационна агенция е променила изявлението на премиера Зоран Заев, дадено за Македонската телевизия във Вашингтон, пише  скопското електронно издание „МКД“ , като уточнява, че на интернет страницата на въпросния телевизионен канал изявлението стои непроменено. \r\nВ изказването пред МРТ след срещата с вицепрезидента на САЩ Майк Пенс във Вашингтон, Заев казва, че „добавката „Северна“ причинява болка на всички, но няма друга Македония освен нашата, с това тя ще бъде призната от целия свят и ще свърши унижението с БЮРМ. Северната част на Гърция е Гърция, западната част от България е България. Това е нашата Македония и няма нито една друга на света“, заяви Заев. \r\n„Катимерини“ твърди, че в първата версия на текста, публикуван от МИА, изявлението на премиера е било предадено коректно. Но, след интервенцията на Атина, пише гръцкият вестник, МИА промени думите на македонския премиер по този начин: „Днес всички знаем, че част от геополитическия регион Македония е в Гърция, друга част е в България и северната е нашата част. Добавката „северна“ прави разлика и ние потвърждаваме, че съществуват региони в България и Гърция, които се наричат Македония“, пише гръцкото издание. \r\nПревод и редакция:", "date": "2018.09.22", "title": "„МКД“ (Македония): Според информация на „Катимерини“, след интервенция от Атина МИА е поправила изявлението на Зоран Заев във Вашингтон"}
{"url": "http://www.focus-news.net/news/2018/09/22/2570185/sport-ekaterina-ivanova-stana-svetovna-shampionka-po-kik-boks.html", "text": "14-годишната Екатерина Иванова стана световна шампионка по кик бокс, стил кик лайт 13 - 15 г. на Световното първенство за кадети и юноши в Джесоло, Италия. Освен златния медал, в петък тя спечели и бронз в стил лайт 13 - 15 г. категорията до 46 кг. \r\nТова е третата и титла от началото на годината на голямо първенство, след като по-рано стана европейска и световна шампионка при девойките по таекуон-до на първенствата в Талин и Минск. \r\nЕкатерина е състезателка на ABC FIGHT CLUB с треньори световната и европейска шампионка по таекуон-до Недялка Бачева и майстор Красимир Гергинов. \r\nНа световното първенство в Италия Екатерина победи общо в пет срещи в двата стила кик лайт и лайт, всички с трудни съпернички. На финала на кик лайт вчера тя победи Фатма-Мария Коч (Русия) и стигна до първото място. На полуфинала на лайт отстъпи пред Тайра Барада (дъщеря на многократния световен и европейски шампион по таекуон-до и кик бокс от Словения Томаш Барада) и спечели бронзовия медал. Така след като се качи два пъти на стълбичката в един ден, тя заяви, че е много щастлива и специално благодари на треньорите си Красимир Гергинов и Недялка Бачева за този успех. \r\nЕкатерина Иванова е родена в София. Тренира и се състезава успешно на таекуон-до и кик бокс на деца и девойки. Има редица успехи на международното поле, сред които две европейски титли и една световна по таекуондо, европейска титла по кикбокс от Скопие 2017, първо място на Откритото Световно първенство и Световна купа в Холандия 2017, много медали от национални и международни турнири.", "date": "2018.09.22", "title": "Спорт: Екатерина Иванова стана световна шампионка по кик бокс"}
{"url": "http://www.focus-news.net/news/2018/09/22/2570187/bilyana-karadakova-rim-blagoevgrad-nay-harakteren-primer-za-politika-na-balgaro-tursko-sblizhavane-e-tazi-na-stefan-stambolov.html", "text": "Най-характерен пример за политика на българо-турско сближаване е тази на Стефан Стамболов. Това каза за  Радио „Фокус“ – Пирин   Биляна Карадакова, уредник в Регионален исторически музей-Благоевград. „Благодарение на тази негова политика в периода 1887-1894 година България успява да постигне назначаване на български владици в Македония и Одринско, да речем по-хуманно отношение и идея за реформи спрямо българското население отново в Османската империя, но в следващите правителства тази линия не се прокарва особено последователно, най-вече поради изострянето на пропагандите срещу българското население от страна на Гърция и Сърбия“, допълни тя. Карадакова прибави, че се развихря много сериозна църковна борба на териториите на Македония и Одринско, където българската екзархия трябва да отстоява буквално селище след селище за своята кауза да има български свещеник и българско училище. По думите й, тогава българското население дава много жертви учители, свещеници и въобще първенци и родолюбци в борбата срещу сръбски и гръцки пропагандатори и чети, така че конфликтът се изостря изключително много и самото организиране на вътрешната македоно-одринска революционна организация и идеята за въстание означава, че всички мирни пътища и реформи, или са формални или са неосъществими. Карадакова добави още, че провалът на Илинденско-Преображенското въстание и потушаването на една голяма революционна мрежа и кампания всъщност означава, че пътят на войната е отворен, при което трябва да се намеси една много сериозна войскова сила, а най-голямата на Балканите след Османската империя е България. \r\nЛора КАЛЧЕВА", "date": "2018.09.22", "title": "Биляна Карадакова, РИМ-Благоевград: Най-характерен пример за политика на българо-турско сближаване е тази на Стефан Стамболов"}
{"url": "http://www.focus-news.net/news/2018/09/22/2570179/reuters-islyamska-darzhava-sashto-poe-otgovornostta-za-teroristichniya-akt-v-iran.html", "text": "Терористичната групировка „Ислямска държава“ също пое отговорността за терористичния акт в югозападен Иран в събота, съобщи новинарската агенция на джихадистите Amaq, предава  Reuters . \r\nСъгласно информацията на Amaq, бойци на джихадистката групировка са провели атаката в Ахваз, но към твърдението не се прилагат доказателства. \r\nПо-рано Сепаратистката терористична групировка „Ал Ахваз“, както я наричат иранските медии, които твърдят, че тя е свързана със саудитските власти, пое отговорността за терористичното нападение по време на военния в събота сутринта в югозападния ирански град Ахваз. \r\nСамата групировка нарича себе си „Патриотично арабско демократично движение в Ахваз“ и съобщи, че е осъществила атаката в социалните мрежи. \r\nПревод и редакция:", "date": "2018.09.22", "title": "Reuters: „Ислямска държава“ също пое отговорността за терористичния акт в Иран"}
{"url": "http://www.focus-news.net/news/2018/09/22/2570189/kathimerini-kipar-protestira-sreshtu-aresta-na-ribarski-lodki-ot-turski-voenen-korab.html", "text": "Кипър е направил опит да осигури освобождаването на петима рибари, които са били задържани от турски военен кораб в петък, докато са били на риболов край северния бряг на Средиземноморската държава, пише електронното издание на гръцкия вестник  Kathimerini . \r\nГоворителят на кипърското правителство Продромос Продрому заяви, че властите са протестирали срещу ареста пред мироопазващите сили на ООН, които се намират в Кипър. Говорителят на ООН Алийм Сидик заяви, че организацията се опитва да „разреши ситуацията, до която се е стигнало“. \r\nГоворителят на външното министерство на Кипър Деметрис Самуел поясни, че собственикът на рибарската лодка е заявил пред властите, че турски военен кораб е приближил неговия плавателен съд на около 32 км от северозападния бряг на островната държава в петък вечерта. \r\nЕдиният гръцки киприот и четирима рибари от египетски произход на борда са били арестувани и лодката е била прикачена към пристанище в турската част на Кипър.  Йонислав Дочев", "date": "2018.09.22", "title": "Kathimerini: Кипър протестира срещу ареста на рибарски лодки от турски военен кораб"}
{"url": "http://www.focus-news.net/news/2018/09/22/2570192/plovdiv-balgarskata-opera-lud-gidiya-shte-se-provede-v-dom-na-kulturata-boris-hristov-na-24-ti-septemvri.html", "text": "Българската опера „Луд гидия“ ще се проведе в Дом на културата „Борис Христов“ на 24-ти септември от 19:00 ч.  поради прогноза за лоши метеорологични условия. Това съобщиха от пресцентъра на  Община Пловдив . Закупените билети за Античен театър ще важат. \r\nОперата на Парашкев Хаджиев „Луд гидия“ предава категорично послание. Най-силното внушение, което композиторът оставя като завещание, изречено със средствата на неговото майсторство е посветено на главния герой на творбата – лудия гидия – гусларя Илия. Това е изречението, което и днес действа като заклинание: „Осъдиш ли певец, ще сториш грях…“. \r\nВ ситуацията на нашето съвремие тези магически думи означават само едно: „Не убивайте изкуството!“ Съвсем не случайно тези думи са изречени от стария кадия на село Султание, където се развива действието. Той е този, който със силата на музиката сякаш чудодейно „се подмладява“ и се впуска в неудържим танц, когато Илия засвирва в решаващия момент, в който младият гуслар трябва да защити изкуството си. \r\nЗнаем ли какво означава думата „гидия“? В тълковния речник е записано: „буен момък“. \r\nИлия – „лудият гидия“ – съчетава в името си пламтящата страст на младостта. Тази страст съдържа искрящата любов към красотата на живота, който открива своите прелести пред младия човек. Тези прелести съдържат в чудна хармония радостта от любовта, радостта от красотата на песента, радостта от силата на младостта. Пред силата на младостта отстъпват всички изпитания, могат да се изпълнят всички желания и стремленията достигат своите цели, мечтите се сбъдват, доброто побеждава. \r\nЗорница е девойката, която обича и е обичана. Името ѝ озарява с нежната си светлина раждането на новия ден. Тя носи вдъхновение и устрем за чиста, силна и непреклонна любов, която ще роди бъднините на новите дни. Такива ще бъдат новите дни – дни на новия живот, на буйното начало, което младостта неизменно носи със себе си и увлича всички около себе си в омайния вихър на живота, в мечтания вихър на свободата на душата и на личността на новото време. \r\nОсман бей е човекът, който на върха на своите сили ще бъде принуден от съдбата да преоткрие себе си. Смел воин, верен на своите господари, на които вярно и всеотдайно е служил, той е заставен от неумолимите сили на живота да застане сам със себе си пред изпитанието да приеме истината – той е роден българин и християнин. \r\nАлегорията на неговия образ не носи единствено семплото историческо клише на много човешки истории и объркани съдби от Балканите. Тази алегория, този символ продължава да действа и да звучи със силата на своето внушение и след последния триумфален акорд на операта на Парашкев Хаджиев. Този душевен стон идва да ни подтикне към размисъл – от къде идваме и накъде сме готови да отидем.", "date": "2018.09.22", "title": "Пловдив: Българската опера „Луд гидия“ ще се проведе в Дом на културата „Борис Христов“ на 24-ти септември"}
{"url": "http://www.focus-news.net/news/2018/09/22/2570191/afp-papa-frantsisk-e-priznal-naznachavaneto-na-sedem-episkopa-v-kitay.html", "text": "Главата на Римокатолическата църква Папа Франциск е признал седем епископа, които са били ръкоположени в Китай, без одобрението на Ватикана, съобщиха от офиса му в събота, предава  AFP . \r\nРешението идва, след като Ватикана обяви за сключването на историческо споразумение с Пекин за назначаването на епископи в Китай. \r\n„Папа Франциск се надява, че с това решение може да започне нов процес, който ще позволи да бъдат превъзмогнати раните от миналото и ще доведе до пълно общуване с всички китайски католици“, се казва в изявлението на Ватикана.  Йонислав Дочев", "date": "2018.09.22", "title": "AFP: Папа Франциск е признал назначаването на седем епископа в Китай"}
{"url": "http://www.focus-news.net/news/2018/09/22/2570190/antoni-tsonev-obshtina-veliko-tarnovo-110-godini-sled-obyavyavaneto-na-nezavisimostta-knyaz-ferdinand-otnovo-pristiga-vav-veliko-tarnovo-s-vlak.html", "text": "Историческа възстановка на пристигането на княз Фердинанд във Велико Търново на 22-ри септември, 1908 година, подготвят в старата столица. Инициативата е на Общината и се осъществява с подкрепата на Музикално-драматичен театър „Константин Кисимов“ и БДЖ, съобщи за  Радио „Фокус“ – Велико Търново  Антони Цонев, главен експерт Отдел „Култура, туризъм и международни дейности “ в местната администрация. Той уточни, че влакът ще пристигне на гара Трапезица във Велико Търново утре, точно в 12.07 часа. „Малко преди това ще бъде организирана встъпителна сцена, където тогавашния френски представител Морис Палеолог води един диалог със секретаря на все още княз Фердинанд – Чапрашиков. Има един диктор, който ще каже няколко встъпителни думи. Ще има и оркестър, който ще свири маршове в момента, в който слезе царят, ще има тържествена част – ще бъде изпълнена „Шуми Марица“. Имаме  почетна рота, съставена от 20 души, 10 от тях са курсанти от НВУ „Васил Левски“, а останалите 10 са от клуб „Традиция“. Цялата възстановка ще е около 25 минути, като е в синхронизирана с пристигането на влака, до колкото това е възможно. Ще участват и актьорите от Великотърновския театър“, обясни Антони Цонев. Във възстановката ще се включат и ученици от Професионалната гимназия по туризъм. Освен това ще има и писар, който ще напише Манифеста, под диктовката на Фердинанд, както и фотограф, който ще заснеме събитието. „Постарали сме се да организираме всичко максимално автентично и да бъде максимално близко до истинските събития от преди 110 години“, категоричен бе експертът. \r\nЛуиза ТРАНЧЕВА", "date": "2018.09.22", "title": "Антони Цонев, Община Велико Търново: 110 години след обявяването на Независимостта княз Фердинанд отново пристига във Велико Търново с влак"}
{"url": "http://www.focus-news.net/news/2018/09/22/2570193/iskra-urumova-snts-mezhdunaroden-literaturen-festival-varna-lit-novata-nagrada-za-roman-dimitar-dimov-shte-bade-vrachena-za-parvi-pat-prez-2019-godina.html", "text": "Новата награда за роман „Димитър Димов“ ще бъде връчена за първи път през 2019 година. Това каза в интервю за  Радио „Фокус“ – Варна  Искра Урумова от СНЦ „Международен литературен фестивал Варна Лит“. Тя припомни, че новата европейска награда за роман на името на един от най-обичаните български писатели е обявена при откриването на второто издание на международния литературен фестивал „Варна Лит“, който се проведе от 30 май до 2 юни във Варна. “ Второто издание на фестивала донесе вдъхновяваща новина – учредяване на Международната литературна награда „Димитър Димов“ за роман  от Сдружение „Международен литературен фестивал Варна Лит“ в навечерието на 110-годишнината от рождението на писателя и под патронажа на кмета на Община Варна“, посочи Искра Урумова. Наградата ще бъде връчена за първи път по време на фестивала „Варна Лит“ през 2019 година, като конкурсът ще има само една категория – роман с награда от 10 000 лв. В конкурса „Димитър Димов“ 2019 година могат да участват творби на съвременни български автори, както и романи на съвременни автори от Европа, преведени и издадени на български език от български издателства за първи път и публикувани в периода 1 януари 2018 година – 31 декември 2018 година. Предложенията се приемат от издателствата на книгите, като всяко издателство може да номинира до два свои романа. \r\nСдружението вече работи и за провеждане на третото издание на Международния литературен фестивал „Варна Лит 2019“, каза още Искра Урумова. „Фестивалът вече има две издания, които бяха изключително успешни. Второто издание, което бе подкрепено финансово от Фонд „Култура“ на Община Варна и други организации,  бе с тема „Разказвачът в мен“ и бе организирано от СНЦ „Международен литературен фестивал Варна Лит“ с председател Захари Карабашлиев. В това сдружение участва Теодора Димова, дъщеря на писателя Димитър Димов, както и Свилен Спасов. В рамките на фестивала се осъществиха над 60 срещи в училища и школи, детска градина, университет на територията на Община Варна, включително и в училищата в селата Каменар и Константиново“, посочи Искра Урумова. В тези организирани срещи са участвали 30 български и чуждестранни творци, сред които Алек Попов, Владимир Зарев, Ей Джей Фин, Теодора Димова, Доминик Карило, Юлия Спиридонова, Георги Тошев. „Над 3 000 деца на различни възрасти участваха в интересни дискусии с едни от най-популярните писатели, художници и журналисти у нас и в чужбина, активно задаваха въпроси на творците, училищата получиха книга-подарък от писателите. Във външните срещи и концерти от фестивалната програма участваха хиляди посетители, организирана бе и прожекция на открито“, отбеляза Искра Урумова. \r\nМарияна ВАЛЕНТИНОВА", "date": "2018.09.22", "title": "Искра Урумова, СНЦ „Международен литературен фестивал Варна Лит“: Новата награда за роман „Димитър Димов“ ще бъде връчена за първи път през 2019 година"}
{"url": "http://www.focus-news.net/news/2018/09/22/2570196/sofiya-vazstanoveno-e-dvizhenieto-pri-km-5-v-posoka-sofiya-na-am-trakiya.html", "text": "Възстановено е движението при км 5 в посока София на АМ \"Тракия\". Това съобщиха от пресцентъра на  Агенция \"Пътна инфраструктура \"", "date": "2018.09.22", "title": "София: Възстановено е движението при км 5 в посока София на АМ \"Тракия\""}
{"url": "http://www.focus-news.net/news/2018/09/22/2570183/yovko-yovkov-vinprom-karnobat-zatvaryaneto-na-tezi-zavodi-mozhe-da-dovede-do-bedstviya-i-avarii.html", "text": "Затварянето на тези заводи може да доведе до бедствия и аварии.  Това каза за  Радио „Фокус\" – Бургас  Йовко Йовков, директор във „Винпром Карнобат“. Той уточни, че протестиращите за момента са 600. Йовков съобщи, че в 18.00 часа работниците ще се преместят на площада в град Карнобат, като по думите му броят им там може да достигне 3000 души.  Той допълни, че според протестиращите заводът ще бъде затворен не за 48 часа, както бе съобщено от Агенция „Митници“, а за повече от месец и съответно няма да получат заплати. \r\n„Затварянето на тези заводи е взривоопасно и може да доведе до катаклизми в региона. Напълно е възможно да се получат бедствия и аварии. Машините в завода се спират, но това спиране води до неконтролируеми процеси\", допълни още Йовков. \r\nТанчо Драгиев, друг директор във „Винпром Карнобат“ допълни, че правата на служителите в завода са ограничени.  „Хората са разтревожени, засега протестът продължава и ще се пренесе в мирен митинг по-късно вечерта. Не мога да потвърдя информацията, че АМ :Тракия\" ще бъде блокирана, но не изключвам това като възможност да се случи, хората наистина са притеснени\", посочи Драгиев. \r\nМария КУРТЕВА", "date": "2018.09.22", "title": "Йовко Йовков, „Винпром Карнобат“: Затварянето на тези заводи може да доведе до бедствия и аварии"}
{"url": "http://www.focus-news.net/news/2018/09/22/2570188/d-r-vidin-sukarev-istorik-dnes-otbelyazvame-i-kraglata-20-godishnina-ot-vazstanovyavaneto-na-denya-na-nezavisimostta-kato-ofitsialen-praznik.html", "text": "Днес отбелязваме и кръглата 20-годишнина от възстановяването на Деня на независимостта като официален празник. Това каза д-р Видин Сукарев, историк в Регионален исторически музей-Пловдив по време на тържественото си слово по случай 110 години от Независима България, предаде репортер на  Радио „Фокус“-Пловдив . „Трябва да се знае, че връзката на 22 с 6 септември не е само заради близостта в календара и почивните дни. Националната ни памет доста пострада заради политическите превратности от ХХ век и споменът за независимостта за дълго бе почти заличен. След 9 септември 1944 г. този празник е отменен, защото е силно свързан с монархията и Кобургската династия“, каза още д-р Сукарев, като добави, че денят на независимостта веднага се утвърждава като национален празник и след 1918 г. се чества заедно с деня на възшествието на цар Борис III, за разлика от празника на Съединението, който десетилетия остава с регионален статут. „Но гражданите на Пловдив и всички българи трябва да знаят, че докато 6 септември е всепризнат пловдивски ден, то и 22 не може да бъде разглеждан като далечен за града ни. Тъкмо обратното – освен безусловната общонационална значимост, 22 септември е и пловдивски ден, защото независимостта завършва делото на Съединението, а традициите на Пловдив като общобългарски център са трайни, живи и правят така, че в подготовката, провъзгласяване и дипломатическото отстояване на независимостта вземат дейно участие много хора, силно свързани с града ни“, каза още д-р Сукарев. По думите му формалният повод за независимостта е неуважителното отношение на младотурското правителство към българския дипломатически агент в Цариград, представител на известната пловдивска фамилия Гешови – Иван Ст. Гешов. „Шест от осемте членове на правителството на Александър Малинов са в една или друга степен пловдивчани – учили, работили и живели в Пловдив – това са самият премиер, министърът на земеделието и търговията Андрей Ляпчев, министърът на финансите Иван Салабашев, на правосъдието д-р Тодор Кръстев, на вътрешните работи Михаил Такев и на войната ген. Данаил Николаев. Значима роля при при преговорите с Османската империя имат пловдивчанинът Константин Хаджикалчов, съединистът Иван Стоянович и Петър Димитров, румелийски деец и дългогодишен пловдивски окръжен управител. Красивият, художествено изработен Манифест за независимостта, който може да се види в НИМ, е дело на пловдивсикят художник и декоратор Хараламби Тачев. Така че, гледайки към Търново на този ден, да не забравяме и приносът на Пловдив“, каза още в тържественото си слово д-р Видин Сукарев. Преди това той направи пълна ретроспекция на събитията от 22 септември 1908 година. \r\nМария РУСЕВА", "date": "2018.09.22", "title": "Д-р Видин Сукарев, историк: Днес отбелязваме и кръглата 20-годишнина от възстановяването на Деня на независимостта като официален празник"}
{"url": "http://www.focus-news.net/news/2018/09/22/2570197/veliko-tarnovo-na-ofitsialna-tseremoniya-beshe-otkrit-restavriraniyat-bagrilov-nadpis-simvolizirasht-borbata-za-balgarsko-natsionalno-obedinenie.html", "text": "На официална церемония беше открит реставрираният Багрилов надпис във Велико Търново, символизиращ борбата за българско национално обединение, по случай 100-годишнината от създаването му, предаде репортер на  Радио „Фокус“ – Велико Търново . Монументът се намира върху скален масив на хълма Света гора, в близост до жп гарата. Паметните слова гласят: „Българино, помни, че ти, въ царуването на НВ. Фердинанд Първи царъ на българите се бори юнашки и освободи Македония на 29 -XI-1915 г., а Добруджа на 4-I-1917 г.“. \r\nНа церемонията присъстваха председателят на най-голямата парламентарна група в 44-тото народно събрание Цветан Цветанов, кметът на Община Велико Търново инж. Даниел Панов, българският евродепутат Ева Мейдел, председателят на Общински съвет Венцислав Спирдонов, представители на институции, народни представители, общественици и граждани. \r\nПо време на откриването Президентът на „Ротари клуб“ – Велико Търново Росен Великов каза, че както преди 100 години, така и днес монументът е част от тържествата по случай годишнината от обявяването на Независимостта на България. Той припомни, че надписът е изработен по идея на учителя и общественик Димитър Багрилов, който е родом от Велико Търново. „Надписът е посветен на победните битки през Първата световна война, довели до обединението на целия български народ. И днес нашето общество има нужда от обединение. Затова ние, по случай 80-годишнината от възстановяването на „Ротари клуб“ – Велико Търново, стартирахме поредица от инициативи, които да вдъхновят хората да вършат добрини. Една от тях е възстановяването на Багриловия надпис, която  стартира под егидата на „Ротари клуб“, но бе подкрепена от много хора, които направиха дарения, за което благодарим“, каза Росен Великов. Той изрази надежда добрите каузи в името на едно по-светло бъдеще да вдъхновяват все повече хора. \r\nВ своето обръщение към присъстващите кметът на Общината Даниел Панов благодари на автора на проекта Николай Сираков и скулптора Денис Сираков, както и на участвалите в благотворителната акция. „Ние трябва да правим всичко възможно да възстановяваме и съхраняваме всички паметни знаци от славното ни историческо минало, свързани с важни държавни актове, защото те остават за бъдещите поколения. Благодаря на ротарианците, че дават пример на всички нас – великотърновци, на политическите партии, как да възпитаме нашите деца, защото това остава в историята“, посочи кметът Панов. \r\nЦветя в знак на признателност поднесоха на реставрирания паметник официалните лица и граждани. \r\nМария НЕДЕВА", "date": "2018.09.22", "title": "Велико Търново: На официална церемония беше открит реставрираният Багрилов надпис, символизиращ борбата за българско национално обединение"}
{"url": "http://www.focus-news.net/news/2018/09/22/2570203/sport-andi-mari-shte-priklyuchi-sezona-sled-turnira-v-kitay.html", "text": "Шотландският тенисист Анди Мъри ще приключи сезона си по-рано, за да се подготви за началото на 2019 година. Последните два турнира за Мъри ще са в Шънджън и Пекин през следващите две седмици, като той ще пропусне турнирите от сериите „Мастърс“ в Шанхай и Париж през октомври. През януари 31-годишният шотландец претърпя операция на бедрото и се завърна в игра през юни. Той отказа участие в „Уимбълдън“, а на US Open загуби още във втория кръг, като изигра общо девет мача за годината.", "date": "2018.09.22", "title": "Спорт: Анди Мъри ще приключи сезона след турнира в Китай"}
{"url": "http://www.focus-news.net/news/2018/09/22/2570195/bilyana-karadakova-rim-blagoevgrad-na-22-septemvri-1908-godina-knyazhestvo-balgariya-se-pokazva-na-praktika-na-politicheskata-karta-na-evropa-i-sveta.html", "text": "На 22 септември 1908 година Княжество България се превръща в суверенна и пълноценна държава и се показва на практика на политическата карта на Европа и света. Това каза за  Радио „Фокус“ – Пирин  Биляна Карадакова, уредник в Регионален исторически музей-Благоевград. „Провъзгласяването на българската независимост е една много важна стъпка, при все че е формална от гледна точка на вековното историческо развитие на българската нация, но тази стъпка позволява на българската държава да участва равноправно в сключването на договори от търговски и военен характер. Самият замисъл на българската независимост през 1908 година е с идеята България да може да продължи войните за национално обединение и освобождение на останалите под османска власт българи в Македония“, допълни тя. Биляна Карадакова посочи, че това което може да отличи празника в българската история е, че е замислен с идеята България да е активен основен двигател за реализацията на националното обединение. „Известно е, че с Берлинския конгрес българските земи са разкъсани и практически са в 5 различни политически системи и статути. Съединението на Княжество България и Източна Румелия през 1885 година беше първата стъпка към национално обединение и тя като такава е осмислена още от своите съвременници. Веднага се обръща поглед и към Македония, която трябва да бъде другото останало голямо българско символно пространство, което трябва да се присъедини към българската държава и последвалите събития – дейността на четите на ВМРО и Илинденско-Преображенското въстание са все в този смисъл“, прибави тя. Музейният уредник добави още, че българското княжество може да се включи активно в политическата система и политическите отношения на Балканите и в Европа, само ако има суверенитет и това е възможно с провъзгласяването на независимостта. \r\nЛора КАЛЧЕВА", "date": "2018.09.22", "title": "Биляна Карадакова, РИМ-Благоевград: На 22 септември 1908 година Княжество България се показва на практика на политическата карта на Европа и света"}
{"url": "http://www.focus-news.net/news/2018/09/22/2570202/gd-granichna-politsiya-intenziven-e-trafikat-za-leki-avtomobili-na-izhod-na-vsichki-punktove-po-granitsata-sas-sarbiya.html", "text": "Интензивен е трафикът за леки автомобили на изход на всички пунктове по границата със Сърбия. Това съобщиха за  Агенция „Фокус“  от  ГД „Гранична полиция“ . Нормален е трафикът на пунктовете с Румъния, Македония, Гърция и Турция.", "date": "2018.09.22", "title": "ГД „Гранична полиция“: Интензивен е трафикът за леки автомобили на изход на всички пунктове по границата със Сърбия"}
{"url": "http://www.focus-news.net/news/2018/09/22/2570198/nikolay-melemov-kmet-na-smolyan-nie-sme-chlen-na-es-kadeto-osnovnite-tsennosti-sa-svobodata-i-nezavisimostta.html", "text": "Ние сме член на ЕС, където основните ценности са свободата и независимостта. Това каза за  Радио „Фокус“  кметът на Смолян Николай Мелемов. Според него българите не познават достатъчно добре историята си, защото в определени периоди тя е била идеологизирана. Той допълни, че чувството за патриотизъм се създава чрез образователната система. „Образователната система трябва да бъде по-достъпна за децата и да не e фaктологизирана, защото датите са важни, но по-важни са събитията и хората и те трябва да са в центъра на образованието. Трябва да се започне с възпитанието на децата, защото първите години в училището са най-важни, за да се възпитава патриотизъм и да се познава историята. Според мен младите хора се интересуват и се гордеят, че са българи“, коментира още той. Според Николай Мелемов България е независима, защото решенията се взимат от българското правителство, а всеки гражданин има свободата и волята да избира къде да живее и какво да работи.", "date": "2018.09.22", "title": "Николай Мелемов, кмет на Смолян: Ние сме член на ЕС, където основните ценности са свободата и независимостта"}
{"url": "http://www.focus-news.net/news/2018/09/22/2570205/bilyana-karadakova-rim-blagoevgrad-do-1908-godina-4-pati-sa-praveni-opiti-po-diplomaticheski-red-da-se-othvarli-vasalniya-statut-i-balgariya-da-se-prevarne-otnovo-v-tsarstvo-balgariya.html", "text": "До 1908 година 4 пъти са правени опити по дипломатически ред да се отхвърли васалния статут и България да се превърне отново в Царство България. Това каза за  Радио „Фокус“ – Пирин  Биляна Карадакова, уредник в Регионален исторически музей-Благоевград. По думите й, тези опити са били неуспешни, тъй като политическата конюнктура, особено на Великите сили, както и мощното въздействие на Османската империя не е позволило това. „Едва през август-септември 1908 година, когато назрява една особена политическа обстановка на Балканите, свързана с намерението на Австро-Унгария, касаещо Босна и Херцеговина, се създава възможност Берлинският договор да бъде нарушен, вече не само от страна на България, но и от страна на Велика сила, каквато е Австро-Унгария и фактически събитията следват едно след друго“, прибави тя. Музейният уредник допълни, че на 8 септември по стар стил България обявява своята независимост, на следващия ден се променя статута на Босна и Херцеговина, а 3дни по-късно Гърция присъединява остров Корфу към своята територия. По думите й, всички тези събития в един момент показват, че статуквото, което е установено от Берлинския договор се нарушава от поредица Велики сили, като единственият възможен път се оказва дипломатическият, защото нито една държава в този момент не може да се ангажира във война. Карадакова каза още, че точно в този момент намесата на Русия е изключително важна. \r\nЛора КАЛЧЕВА", "date": "2018.09.22", "title": "Биляна Карадакова, РИМ-Благоевград: До 1908 година 4 пъти са правени опити по дипломатически ред да се отхвърли васалния статут и България да се превърне отново в Царство България"}
{"url": "http://www.focus-news.net/news/2018/09/22/2570199/a1-on-makedoniya-albanskata-politsiya-e-razbila-opasna-prestapna-grupirovka.html", "text": "Албанската полиция е разбила опасна престъпна групировка, заподозряна за по-голяма част от тежките престъпления, които са се случили през последните месеци в северния албански град Шкодра, предава скопската електронна медия  A1 On . \r\nАрестувани са 11 члена на групата „Байри“, а други двама все още се издирват. Повечето от тях са арестувани в Албания, докато няколко са хванати в Холандия. Техният арест идва, след като в петък полицията в Тирана залови Енвер Байри, който се смята за лидер на групировката. \r\n„Разследването около активността на групировката започна преди шест месеца. Реализирани са десетки часове на подслушвания, размяна на информации с партньорите, направени са много анализи, извършен е оглед от въздух с дрон, както и постоянно следене. Нашата полиция си сътрудничи с много колеги, но най-много с тези от Холандия“, заяви Арди Велиу, главен секретар на албанската полиция, разкривайки детайли за акцията наречена „Оаз“. \r\nСпоред него, към тежките престъпления, за които е обвинена групировката, са документирани и две убийства в Шкодра, няколко опита за убийство, както и изнудвания на редица лица за големи суми пари. \r\nГрупата „Байри“, в сътрудничество с други криминални групи в и извън Албания, е извършвала и незаконна търговия с дрога в европейските държави, а „заработените“ средства е инвестирала в Албания. \r\nВ Шкодра, през последните няколко месеца има шест убийства, две лица са изчезнали и са регистрирани повече случаи на отвличания с искане за откуп.  Йонислав Дочев", "date": "2018.09.22", "title": "A1 On (Македония): Албанската полиция е разбила опасна престъпна групировка"}
{"url": "http://www.focus-news.net/news/2018/09/22/2570194/sputnik-donald-tramp-zaplashi-kitay-s-nalaganeto-na-novi-sanktsii.html", "text": "Говорейки по време на пореден митинг, този път в щата Мисури, президентът на САЩ Доналд Тръмп предупреди за разрастващата се митническа война с Китай и запита дали Пекин смеят да предизвикат Вашингтон с реципрочни мерки, в отговор на последните американски мита върху китайски стоки на стойност 200 милиарда долара, предава  Sputnik . \r\nТръмп, който беше на посещение в Спрингфийлд, Мисури, за да подкрепи Джош Хоули, кандидат на Републиканската партия за предстоящите избори през ноември, обеща „да се завърне“ с „още много“ действия срещу Китай, ако те отговорят на последните американски мита. \r\n„Ние действаме срещу несправедливите търговски практики на Китай… Ние възстановихме Китай. Ние им дадохме такива богатства. И сега го променяме. Затова наложихме 25 процента мита върху вноса на стоки на стойност 50 милиарда долара. И тогава те казаха, „Ние ще направим същото нещо“. И аз им казах: „Това е добре. Ние имаме много повече патрони““, заяви Тръмп пред аплодиращата го публика, докато обсъждаше различни теми от дневния ред в държавата.  Йонислав Дочев", "date": "2018.09.22", "title": "Sputnik: Доналд Тръмп заплаши Китай с налагането на нови санкции"}
{"url": "http://www.focus-news.net/news/2018/09/22/2570201/afp-hasan-rouhani-obeshta-sakrushitelen-otgovor-na-teroristichnoto-napadenie-v-ahvaz.html", "text": "Президентът на Иран Хасан Роухани обеща „съкрушителен отговор“ на терористичното нападение в събота по време на военен парад в град Ахваз, в който загинаха поне 29 души, предава  AFP . \r\n„Отговорът на Ислямска република Иран на дори най-малката заплаха ще бъде съкрушителен“, заяви Роухани в изявление на официалния си уебсайт. „Тези които дават подкрепа чрез разузнаване и пропаганда на тези терористи, трябва да отговарят за постъпките си“.  Йонислав Дочев", "date": "2018.09.22", "title": "AFP: Хасан Роухани обеща „съкрушителен отговор“ на терористичното нападение в Ахваз"}
{"url": "http://www.focus-news.net/news/2018/09/22/2570210/sofiya-politseyski-patrul-e-razpolozhen-na-izhoda-na-stolitsata-v-posoka-vladaya.html", "text": "Полицейски патрул със софийска регистрация 2800 е разположен на входа на София по пътя за Владая, съобщи репортер на  Радио „Фокус“ . Патрулът проверява автомобилите, излизащи от София.", "date": "2018.09.22", "title": "София: Полицейски патрул е разположен на изхода на столицата в посока Владая"}
{"url": "http://www.focus-news.net/news/2018/09/22/2570209/hristiyan-oblakov-izsledovatel-na-istoriyata-na-varna-nad-600-sa-obektite-koito-sa-deklarirani-kato-nedvizhimi-kulturni-tsennosti-v-grada.html", "text": "Над 600 са обектите, които са декларирани като недвижими културни ценности във Варна. Това каза в интервю за  Радио „Фокус“ – Варна  Християн Облаков от Варненско историко-архитектурно дружество „Наследство“. Той отбеляза, че по-голямата част от недвижимите културни ценности в града са сгради, но има и отделни паметници, които също са обявени за недвижими културни ценности. „Малко са обектите във Варна, които са от национално значение. Това са всъщност най-големите забележителности на Варна – Драматичният театър, жп гарата, Катедралният храм. Останалите културни ценности са от регионално значение“, добави Християн Облаков. Той отбеляза, че във Варна е създаден и функционира Консултативен съвет по опазване на недвижимите културни ценности на територията на Варна, който има единствено съвещателен характер към кмета и главния архитект на Община Варна. Той дава и един поглед върху това какво се случва със сградите-паметници на културата“, посочи Християн Облаков. По думите му една част от сградния фонд е на частни собственици – физически или юридически лица, но има и обекти, които са собственост на Общината и тя се явява една то заинтересованите страни по опазване на културното наследство. Християн Облаков отбеляза, че има много добри примери за сгради-паметници на културата, които са в задоволително или много добро състояние, но има и обекти в много лошо състояние, като ситуацията е подобна и в другите градове в страната, не само във Варна. „Можем да намерим примери за реставрация или ремонт и консервация, извършени както от частни собственици, така и от Общината, като Юнашкия салон и сградата на Военноморския клуб, по известна под старото си име – ДНФ. Добри примери за реставрационна дейност има и по бул. „Княз Борис I“, добави Християн Облаков. В лошо състояние е сградата на стария гранд хотел „Империал“, която се намира на площад „Независимост“, някогашния хотел „Париж“ на ул. „Преслав“, емблематичната сграда на Софийската банка, където се намира и великолепната скулптура на Кирил Шиваров, както и сградата на стария хотел „Комерсиал“, която също е оградена и неподдържана. \r\nМарияна ВАЛЕНТИНОВА", "date": "2018.09.22", "title": "Християн Облаков, изследовател на историята на Варна: Над 600 са обектите, които са декларирани като недвижими културни ценности в града"}
{"url": "http://www.focus-news.net/news/2018/09/22/2570204/gencho-genchev-kmet-na-svishtov-tryabva-da-se-pravi-poveche-da-se-sahrani-natsionalnata-identichnost-i-istoriyata-za-da-sme-naistina-nezavisimi-i-svobodni.html", "text": "Трябва да се прави повече да се съхрани националната идентичност и историята, за да сме наистина независими и свободни, защото младите хора не чувстват понятията  „свобода“, „съединение“ и „независимост“. Това каза за  Радио „Фокус“  кметът на Свищов Генчо Генчев. Той коментира доколко независими сме днес. \r\n„В днешно време тези ценности липсват. Изкривяваме историята, съобразяваме се с определени политики и се стараем да подражаваме на други нации и на други сили. Това изключително много ни обърква като обществото.“ \r\nГенчо Генчев каза още, че от 28-ми до 30-ти септември предстоят празниците „Свищовски лозници“ и уточни, че и тази година Община Свищов е подготвила специална празнична програма, в която ще се включи и Камарата на занаятчиите с улица на занаятите.", "date": "2018.09.22", "title": "Генчо Генчев, кмет на Свищов: Трябва да се прави повече  да се съхрани националната идентичност и историята, за да сме наистина независими и свободни"}
{"url": "http://www.focus-news.net/news/2018/09/22/2570206/predsedatelyat-na-pg-na-gerb-tsvetan-tsvetanov-prisastva-na-otkrivaneto-na-restavriraniya-bagrilov-nadpis-vav-veliko-tarnovo.html", "text": "Председателят на ПГ на ГЕРБ и зам.-председател на партията Цветан Цветанов присъства днес на откриването на реставрирания Багрилов надпис във Велико Търново. Това съобщиха от пресцентъра на  ПП ГЕРБ . На откриването присъстваха още кметът на Велико Търново Даниел Панов, евродепутатът от ГЕРБ/ЕНП Ева Майдел, депутатът от ГЕРБ - Велико Търново Станислава Стоянова и председателят на Общински съвет – Велико Търново Венцислав Спирдонов, както и много жители и гости на Велико Търново. \r\nДесет години след провъзгласяването на българската Независимост, върху скала в подножието на хълма Света гора били изписани паметните слова: „Българино, помни, че ти, въ царуването на НВ. Фердинанд Първи царъ на българите се бори юнашки и освободи Македония на 29 -XI-1915 г., а Добруджа на 4-I-1917 г.\". Така нареченият Багрилов надпис бил изсечен по идея на великотърновския общественик Димитър Багрилов, за да напомня на бъдещите поколения за тези събития, но и като израз на стремежа за обединение на всички български земи. Буквите били заличени през 50-те години по време на социалистическия режим. Точно 100 години след неговата поява, заличеният надпис бе възстановен по инициатива на Ротари клуб – Велико Търново и с дарения от родолюбиви граждани.  \r\n„С възстановяването на паметника се отстрани една гигантска несправедливост и поругаване на нашето достойнство като нация. Този надпис е изключително знаков, тъй като той свързва независимостта и идеята за национално обединение. Войните за национално обединение, и особено първата световна война, която по вина на комунистическия режим беше изтикана някъде жестоко в периферията на нашата памет, е всъщност най-благородната война, водена от нашия народ в цялата ни история и тя неслучайно е наречена от нашите прадеди отечествена война. Неслучайно и в този надпис е казано, че ние тогава сме освободили поробените части на отечеството – Македония и Добруджа”, каза при откриването историкът проф. Пламен Павлов, преподавател във Великотърновския университет. \r\nПо-рано във Велико Търново Цветанов бе част от официалните прояви по повод 110-ата годишнина от провъзгласяването на българската Независимост. Рано сутринта той присъства на празничната Света литургия, която по традиция бе отслужена в църквата „Свети 40 мъченици“. В двора на църквата председателят на ПГ на ГЕРБ изслуша изчитането на Манифеста на Независимостта, присъства на освещаването на бойните знамена и положи цветя на гроба на цар Калоян. След това тържествата се пренесоха на крепостта Царевец, където с военен ритуал бе издигнат националният трибагреник и жители и гости на Велико Търново, сред които и Цветанов, поднесоха венци пред Пирамидата на Независимостта. \r\nПо-късно зам.-председателят на ГЕРБ се включи и в общоградското празнично шествие, което премина от крепостта Царевец до паметника „Майка България” в центъра на Велико Търново.  \r\n„Радостен съм, че градът отново е препълнен с хора, стекли се за националните чествания на българската Независимост. За пореден път имах възможността да разговарям с множество жители и гости на старата столица, която е център на събитията, и да ги поздравя лично по случай празника“, сподели Цветанов. \r\nОфициалната празнична програма в Деня на Независимостта ще завърши в 19.30 часа с тържествена заря проверка на площад „Цар Асен І”.", "date": "2018.09.22", "title": "Председателят на ПГ на ГЕРБ Цветан Цветанов присъства на откриването на реставрирания Багрилов надпис във Велико Търново"}
{"url": "http://www.focus-news.net/news/2018/09/22/2570214/plovdiv-ostava-opasnostta-ot-padashti-kamani-po-patishtata-v-planinskite-rayoni.html", "text": "Остава опасността от падащи камъни по пътищата в планинските райони особено по направленията Асеновград-Смолян, Кричим-Девин и Юговско ханче-Югово-Лъки, съобщиха за  Радио „Фокус“-Пловдив  от Областното пътно управление. До 30 септември преминаването по пътя Югово-Лъки ще се осъществява в една лента, поради пропадане на част от пътното платно. Движението в проблемния участък се регулира с пътни знаци. До 2 ноември движението по пътя Пловдив-Асеновград, от изхода на града до Асеновград ще се извършва двупосочно в едното платно поради ремонтни дейности. Остава валидно ограничението за преминаване на камиони по-високи от 4 метра през тунелите по пътя Асеновград-Смолян. Обходният маршрут за водачите е по пътя Кричим-Девин. Забранено е и преминаването на тежкотоварни моторни превозни средства над 12 тона по пътя Поповица-Болярци. \r\nСеверното платно на бул. „Шести септември” в Пловдив, между кръстовищата с бул. “Източен“ и ул. „Никола Войводов“, е затворено за движение, заради строително-ремонтни дейности. Ограничението ще е валидно до 30 октомври. Поради тази причина маршрутът  на автобусни  линии  №6, 10, 21, 22, 25, 26, 66 и 116 от вътрешноградския транспорт  се променя еднопосочно – от кв. „Изгрев“ към кварталите „Христо Смирненски“ и „Прослав. \r\nДвижението в Пловдив и областта се извършва с нормална интензивност. Пътните настилки са сухи. \r\nМария РУСЕВА", "date": "2018.09.22", "title": "Пловдив: Остава опасността от падащи камъни по пътищата в планинските райони"}
{"url": "http://www.focus-news.net/news/2018/09/22/2570215/pazardzhik-natovareno-e-dvizhenieto-po-patya-pazardzhik-plovdiv.html", "text": "Натоварено е движението по пътя Пазарджик-Пловдив, предаде репортер на  Радио „Фокус“ – Пазарджик . Движат се много товарни автомобили и в двете посоки. Пътните настилки са сухи. Патрул на КАТ е разположен на изхода на града в посока Пловдив. Въведени са скоростни ограничения по трасето на разклоните за селата Мало Конаре, Говедаре и Цалапица. \r\nАлбена ЖИЛЕКОВА", "date": "2018.09.22", "title": "Пазарджик: Натоварено е движението по пътя Пазарджик-Пловдив"}
{"url": "http://www.focus-news.net/news/2018/09/22/2570207/afp-broyat-na-zaginalite-v-teroristichnata-ataka-v-iran-dostigna-do-29-dushi.html", "text": "Двадесет и девет души са загиналите, след като в събота въоръжени мъже откриха стрелба по време на военен парад в югозападния ирански град Ахваз, според нова информация оповестена от държавната телевизия на страната, предава  AFP . \r\n„Тази терористична атака досега отне живота на 29 души, а други 57 са ранени“, заяви Моджтаба Золнур, член на иранската парламентарна комисия по национална сигурност и международна политика, по отношение на нападението в Ахваз.  Йонислав Дочев", "date": "2018.09.22", "title": "AFP: Броят на загиналите в терористичната атака в Иран достигна до 29 души"}
{"url": "http://www.focus-news.net/news/2018/09/22/2570217/burgas-normalno-se-osashtestvyava-dvizhenieto-v-oblastta.html", "text": "Нормално е движението в област Бургас. Това съобщи за  Радио „Фокус“ – Бургас  дежурният от Областно пътно управление. Пътищата са нормално проходими и видимостта е отлична. \r\nСпокойно е движението по централните бургаски улици – „Иван Вазов“, „Христо Ботев“, „Уилям Гладстон“, „Булаир“ и „Цар Симеон“. По-натоварено е по пътя от и към ж.к. „Меден Рудник“, на кръстовището с кръгово движение  „Трапезица“, както и в района на кръстовището между улиците „Спортна“ и „Индустриална“. С нормална интензивност се осъществява движението по бургаските булеварди – „Демокрация“, „Сан Стефано“ и „Тодор Александров“. \r\nМария КУРТЕВА", "date": "2018.09.22", "title": "Бургас: Нормално се осъществява движението в областта"}
{"url": "http://www.focus-news.net/news/2018/09/22/2570208/plovdiv-rayonniyat-sad-shte-gleda-myarkata-za-neotklonenie-na-chetirimata-zadarzhani-za-obira-v-rozhenskiya-manastir.html", "text": "Днес в 18.15 часа в зала №10 Пловдивският районен съд ще разгледа искането на Районна прокуратура – Сандански за вземане на мерки за неотклонение „Задържане под стража“ спрямо четиримата задържани за обира в Роженския манастир. Това съобщиха от пресцентъра на  Съдебната палата в Пловдив . Четиримата са обвинени в това, че на 18 септември тази година в съучастие за извършили грабеж в Роженския манастир. Единият от тях е обвинен и в държане на огнестрелно оръжие без надлежно разрешение. \r\nПървоначално искането за вземане на най-тежката мярка за неотклонение е внесено в Районен съд – Сандански. Седем от осемте съдии там са се отвели по съображения за наличие на колегиални взаимоотношения с един от обвиняемите, който е адвокат. \r\nСъс свое определение от вчера Върховният касационен съд е изпратил делото за разглеждане в Пловдивския районен съд с цел обективното и безпристрастно разглеждане от друг, равен по степен съд, извън Софийския апелативен район.", "date": "2018.09.22", "title": "Пловдив: Районният съд ще гледа мярката за неотклонение на четиримата задържани за обира в Роженския манастир"}
{"url": "http://www.focus-news.net/news/2018/09/22/2570213/veliko-tarnovo-regionalniyat-istoricheski-muzey-sahranyava-parviyat-prepis-na-manifesta-za-provazglasyavaneto-na-nezavisimostta.html", "text": "Първият препис на Манифеста за провъзгласяването на Независимостта съхранява Регионалният исторически музей във Велико Търново. Това съобщи за  Радио „Фокус“ – Велико Търново  директорът на културната институция Иван Църов. Документът е преписан от тогавашния кмет Иван Вителов на гарата във Велико Търново на 22 септември 1908 година. \r\n„Историята на акта на обявяване на Независимостта на България започва още на 21 септември 1908 година. Тогава княз Фердинанд, на връщане от Виена, разбрал от австроунгарския император, че Австрия ще анексира Босна и Херцеговина. Тогава той решава да се възползва от благоприятната политическа обстановка и да обяви Независимостта на България. Според Берлинския договор  до този момент България е васална на Турция държава, затова и титлата на българския монарх е княз, а не цар. Фердинанд слиза от правителствената фрегата на пристанището в Русчук, от където хваща царския трен. След това спира на Две могили, където влакът има престой от няколко часа. През това време министър-председателят Малинов, който пътува заедно с княза, нахвърля на чернова текста на Манифеста. Царят го одобрява и в късния следобяд тръгват към Търново, където пристигат надвечер. Влакът е вкаран в тунела под Боруна, от където на сутринта се връща на гара Трапезица. Предварително предупреденият кмет на Търново Вителов пристига с пишеща машина, на която отпечатва ръкописния текст на Манифеста“, разказа историята на първия препис Иван Църов. Той припомни, че за първи път официално документът е прочетен пред граждани в църквата „Св. 40 мъченици“. Тъй като голямото множество, по погрешна информация, се е събрало на хълма, който днес наричаме Царевец, се е наложило свитата да се качи до там и Манифестът да бъде прочетен още веднъж. \r\nНадежда КРЪСТЕВА", "date": "2018.09.22", "title": "Велико Търново: Регионалният исторически музей съхранява първият препис на Манифеста за провъзгласяването на Независимостта"}
{"url": "http://www.focus-news.net/news/2018/09/22/2570211/ria-novosti-ministerstvoto-na-otbranata-na-rusiya-shte-predstavi-hronologiya-na-katastrofata-na-voenniya-samolet-il-20.html", "text": "Министерството на отбраната на Русия ще публикува на 23 септември подробна информация относно всички обстоятелства около катастрофата на руския военен самолет Ил-20 край бреговете на Сирия, предава  РИА Новости . \r\nВедомството обеща да представи подробно хронология, минута по минута, на трагедията, с обективни данни от радарните системи за показване на информация за въздушната обстановка в Сирия за 17 септември, както и действията на израелската авиация в района на катастрофата.  Йонислав Дочев", "date": "2018.09.22", "title": "РИА Новости: Министерството на отбраната на Русия ще представи хронология на катастрофата на военния самолет Ил-20"}
{"url": "http://www.focus-news.net/news/2018/09/22/2570222/detski-hor-dobri-hristov-ot-varna-iznese-kontsert-v-kralskiya-dvorets-vav-varshava.html", "text": "Възпитаниците на детски хор „Добри Христов“ от Варна изнесоха самостоятелен концерт в кралския дворец във Варшава в навечерието на 22-ри септември, когато се отбелязват 110 години от Независимостта на България. Това съобщиха от  Община Варна . Хористите излязоха пред полската публика по покана на Калина Станчева, директор на Българския културен институт. Те се срещнаха и с представители на дипломатическата мисия на България в Полша и приети лично от посланик Емил Ялнъзов. \r\nДетски хор „Добри Христов” е в Полша във връзка с участие в III Международен хоров фестивал TRILLME – International Girl‘s Choir Festival. Кулминацията на фестивала ще бъде галаконцерт, в който за първи път хоровете ще изпълнят заедно произведението „Songs of Solvation“ за хор и оркестър на младата полска композиторка Катаржина Данел.", "date": "2018.09.22", "title": "Детски хор „Добри Христов” от Варна изнесе концерт в кралския дворец във Варшава"}
{"url": "http://www.focus-news.net/news/2018/09/22/2570221/sport-fulam-i-uotford-zavarshiha-naravno-11.html", "text": "Отборите на Фулъм и Уотфорд завършиха наравно 1:1 в мач от шестия кръг на английската „Премиър лийг“. На стадион „Крейвън Котидж“ в Лондон, гостите от Уотфорд поведоха в резултата още във втората минута, след гол на Андре Грей. В 78-ата минута сръбският нападател на Фулъм Александър Митрович изравни. Така Уотфорд пропусна шанса да се изкачи в топ 3, като остава на 4-та позиция с 13 точки. Фулъм е 15-ти с 5 точки.", "date": "2018.09.22", "title": "Спорт: Фулъм и Уотфорд завършиха наравно 1:1"}
{"url": "http://www.focus-news.net/news/2018/09/22/2570219/rosen-georgiev-kmet-na-selo-dabrava-rok-muzikata-ne-samo-e-zhiva-a-izzhivyava-svoya-vazhod-i-renesans.html", "text": "Рок музиката не само е жива, а изживява своя възход и ренесанс. Това каза за  Радио „Фокус“- Пирин  Росен Георгиев, кмет на село Дъбрава и един от основните организатори на събитието. „Виждаме колко много фестивали се организират, но нашият фестивал е един от първите подобни и се надявам да върви точно в тази посока - с възпитателна и образователна цел към децата и младите подрастващи таланти“, каза Георгиев. По думите му рок академията миналата година е предизвикала голям интерес. „Имаше много голям интерес миналата година и участие взе едно благоевградско училище, а иначе имаше около 50 деца. Росен Георгиев каза, че има достатъчно места за отсядане на гостите. „Точно това е нещото, което се опитваме да развие, а дори водим разговори, че нашето събитие искаме да се развива по начина, по който се развиват фестивалите- сред природата, на открито. Искаме да дадем свобода на хората да преценят дали искат да нощуват на палатка, в кемпер или да се възползват от по- луксозни възможности. Могат да се намерят места за нощувка в Благоевград, който е само на 4 километра. Ние върви в посока фестивал, а не концерт, така че предлагаме точно фестивално изживяване“, каза Георгиев. \r\nЛора КАЛЧЕВА", "date": "2018.09.22", "title": "Росен Георгиев, кмет на село Дъбрава: Рок музиката не само е жива, а изживява своя възход и ренесанс"}
{"url": "http://www.focus-news.net/news/2018/09/22/2570218/hurriyet-turtsiya-e-gotova-da-izpolzva-mestnite-valuti-v-targoviyata-si-zayavi-mevlyut-chavushoglu.html", "text": "Турция е готова да използва местните валути в двустранните търговски споразумения, за да се противопостави на санкционната политика на САЩ, заяви турският министър на външните работи Мевлют Чавушоглу в петък вечерта, предава електронното издание на турския вестник  Hurriyet . \r\n„Ние сме готови и всъщност нямаме търпение да използваме местните валути в нашата двустранна търговия, не само между Турция и Венецуела, но и между Турция и другите страни“, заяви Чавушоглу по време на съвместна пресконференция в Каракас със своя венецуелски колега Хорхе Ареаза. \r\nТурският дипломат поясни, че откакто администрацията на САЩ е започнала да използва долара като инструмент, за да нападне икономиките на други държави, много от тях са започнали да използват националните си валути в търговията. \r\nТой добави, че Турция не е против валутата на никоя страна, но че валутите не трябва да бъдат използвани като инструмент за посегателство върху икономиките на други държави. \r\nСпоред Чавушоглу Турция също се е превърнала в жертва наскоро и затова е изпитала нестабилност във валутата си. \r\n„Но ние стоим много силно и предприехме всички мерки, за да направим нашата икономика по-стабилна“, заяви той. \r\nПо отношение на турско-венецуелските отношения, Чавушоглу поясни, че президентите на двете страни са „като братя“. \r\n„Венецуела преминава през критичен период и ние даваме най-доброто от себе си, за да я подкрепим“, увери той. \r\nТурският първи дипломат добави и че икономическото сътрудничество между двете страни се е задълбочило и те са се възползвали от това. \r\nВенецуелският външен министър, от своя страна, заяви че Турция и Венецуела имат братски отношения. \r\nСпоред Ареаза, Турция е подкрепила Венецуела, когато тя е била под икономическа блокада. \r\nТой заяви, че двете страни споделят общи позиции по международните отношения и политиката и добави, че Венецуела е подписала споразумения с Турция във важни области като туризъм, риболов и селско стопанство.  Йонислав Дочев", "date": "2018.09.22", "title": "Hurriyet: Турция е готова да използва местните валути в търговията си, заяви Мевлют Чавушоглу"}
{"url": "http://www.focus-news.net/news/2018/09/22/2570225/pazardzhik-obshtina-panagyurishte-predlaga-uvelichavane-na-ednokratnata-pomosht-za-razhdane-ili-osinovyavane-na-dete.html", "text": "По предложение на заместник-кмета по направление „Хуманитарни дейности“ Галина Матанова е внесено в Общински съвет - Панагюрище предложение за повишаване на средствата за еднократна помощ за раждане на дете и определяне за първи път на еднократна помощ от Община Панагюрище за осиновяване на дете. Това съобщиха за  Радио „Фокус“ – Пазарджик  от Общината. Община Панагюрище предлага еднократната помощ да стане в размер на 700 лева за първо родено/осиновено дете, 500 лева за второ и трето родено/осиновено дете, 1 300 лева за родени/осиновени близнаци, при следните условия: двамата родители да са с постоянен адрес в община Панагюрище, като единият най-малко 5 години към датата на раждането/осиновяването на детето. Родителите да са пълнолетни граждани. Детето да бъде записано в Регистъра на Община Панагюрище. Родителите да нямат просрочени задължения към Общината и общинските търговски дружества. Кандидатите да са здравно осигурени към момента на кандидатстването. Кандидатстването за еднократна помощ се извършва със заявление по образец, не по-късно от 6 месеца от датата на раждане/влизане в сила на съдебното решение, с което е допуснато пълно осиновяване, а за родените/осиновените в чужбина – до една година от датата на раждане/влизане в сила на съдебното решение, с което е допуснато пълно осиновяване на детето. Предстои предложението да бъде разгледано от Общински съвет – Панагюрище.", "date": "2018.09.22", "title": "Пазарджик: Община Панагюрище предлага увеличаване на еднократната помощ за раждане или осиновяване на дете"}
{"url": "http://www.focus-news.net/news/2018/09/22/2570216/sputnik-rusiya-e-gotova-da-finansira-severen-potok-2-ako-sasht-nalozhat-sanktsii-varhu-proekta.html", "text": "Президентът на Русия Владимир Путин е дал индикации на германското правителство, че Москва е готова да финансира напълно газопровода „Северен поток 2“, в случай че САЩ наложат санкции върху проекта, според информация на германския вестник „Sueddeutsche Zeitung“, предава  Sputnik . \r\nСпоред вестника, по време на посещението си в германския град Месеберг през август, Путин е разкрил готовността си да финансира проекта, въпреки съпротивата на американското правителство. След това той се е срещнал с канцлера на Германия Ангела Меркел и газопровода е била една от главните теми в разговора им. \r\nПрезидентът на САЩ Доналд Тръмп неколкократно разкритикува проекта, както и Русия и Германия, които са двата най-сериозни застъпника за проекта в Европа.   Йонислав Дочев", "date": "2018.09.22", "title": "Sputnik: Русия е готова да финансира „Северен поток 2“, ако САЩ наложат санкции върху проекта"}
{"url": "http://www.focus-news.net/news/2018/09/22/2570212/vmro-dpmne-sdsm-da-zayavi-yasno-dali-e-imalo-gratska-namesa-v-intervyuto-na-zoran-zaev.html", "text": "Продължава „войната“ със съобщенията между управляващия СДСМ и опозиционната ВМРО-ДПМНЕ, отбелязват в редакцията на скопския телевизионен канал  „21 ТВ“ , като представят поредната реакция на най-голямата опозиционна партия в Македония. \r\n„СДСМ трябва ясно да каже дали е имало гръцка намеса след интервюто на Зоран Заев или не? \r\nДали популярният гръцки вестник Катимерини лъже, когато твърди че, откакто гръцката дипломация се е намесила, държавната агенция МИА е цензурирала и променила интервюто на Заев? \r\nДали е истина това, че Заев е заявил, „Северната част от Гърция е Гърция, Западната част от България е България. Това е нашата Македония и няма да има друга в света“? \r\nДали Заев е човекът, който казва това във видео интервюто, публикувано в някои медии и защо същата част е променена в писмената версия на МИА?“, се казва в съобщението на ВМРО-ДПМНЕ.  Йонислав Дочев", "date": "2018.09.22", "title": "ВМРО-ДПМНЕ: СДСМ да заяви ясно дали е имало гръцка намеса в интервюто на Зоран Заев"}
{"url": "http://www.focus-news.net/news/2018/09/22/2570224/afp-kitay-e-privikal-amerikanskiya-poslanik-v-pekin-zaradi-voennite-sanktsii.html", "text": "Китай е привикал посланика на САЩ в страната в събота, за да отправи официален протест срещу санкциите, наложени от Вашингтон срещу китайска военна компания, за това че е закупила руски бойни изтребители и ракети, предава  AFP , като се позовава на държавния вестник „People’s Daily“. \r\nЗаместник-министърът на външните работи на Китай Женг Жегуан е привикал посланик Тери Бранстад и е „отправил официален протест срещу американските санкции върху китайската армия“, се казва в информацията на вестника.  Йонислав Дочев", "date": "2018.09.22", "title": "AFP: Китай е привикал американския посланик в Пекин, заради военните санкции"}
{"url": "http://www.focus-news.net/news/2018/09/22/2570226/blagoevgrad-beshe-otkrit-turnira-skaptopara-sastezanie-po-fitnes-i-kulturizam.html", "text": "В града беше открит турнира „Скаптопара“- състезание по фитнес и културизъм, предаде репортер на  Радио „Фокус“- Пирин . Събитието се провежда в зала „Яворов“. Пред препълнената зала ще се представят над 60 състезатели от Благоевград, Стара Загора, Русе,  София, Пловдив, Самоков, Бургас, Варна, Сливен, Кюстендил. Специален гост- позьор е културистът Митко Димитров. Състезателите ще стигнат до финал, като бъдат разпределени на категории.  Първата е мъже физик до 179 см; втората – над 179 см. Ще има и класически бодибилдинг – опън категория. Жени бикини до 166 см и над 166 см; мъже бодибилдинг до 80 кг и над 90 кг и абсолютна категория.  Билети може да намерите в магазина „Тренербг“, който се намира на бул. „Св.св. Кирил и Методий“ №21 или на място, в зала „Яворов“ преди старта на състезанието.Турнир „Скаптопара“ се организира от СК „Тренербг- Благоевград“, съвместно с Община Благоевград и Българска бодибилдинг и фитнес федерация.Събитието е включено в Спортния календар на Община Благоевград и е част от добре водената политика от кмета д-р Атанас Камбитов за развитието на различни спортни дисциплини и условия  в града. Пред входа на събитието могат да се закупят редица продукти, които спомагат за добрата спортна форма на състезателите и почитателите на фитнеса и културизма. \r\nЛора КАЛЧЕВА", "date": "2018.09.22", "title": "Благоевград: Беше открит турнира „Скаптопара“- състезание по фитнес и културизъм"}
{"url": "http://www.focus-news.net/news/2018/09/22/2570220/o-z-kap-atanas-ilev-22-septemvri-e-denyat-v-koyto-balgarite-zapochvat-svobodno-da-dishat-i-da-badat-tova-koeto-zasluzhava-edin-dostoen-narod.html", "text": "22 септември е денят, в който българите започват свободно да дишат и да бъдат това, което заслужава един достоен народ. Това каза за  Радио „Фокус“  о. з. кап. Атанас Илев председател на Съюза на възпитаниците на Военните на Негово Величество училища, Школата за запасни офицери и родолюбивото войнство и гражданство по повод 110 години от обявяване на Независимостта на България. „22 септември е бележита, силна и достойна дата, в която българите най-после се обединяват. От дете помня този ден, но когато служих в Българската армия честванията станаха по-забележими. На 22 септември 1908 година България става независима, дишаща, така както ние сега дишаме чистия български въздух. Ние от сърце, особено старите военни, пазим тези български традиции, защото само достойната българска воинска традиция дава път на българското общество. Едно общество, което трябва да върви ръка за ръка с училище, войска и църква“, обясни той като уточни, че това днес не е така. Атанас Илев каза още, 22 септември става все по-тържествен и все по-български, заради това че се обединява българското изстрадало отечество. Нашата Независимост е „Съединението прави силата“, благодарение на нея българите могат да кажат, че са свободна нация, обясни той.  Атанас Илев пожела славно, честно и по правилен път да вървим напред.", "date": "2018.09.22", "title": "о. з. кап. Атанас Илев: 22 септември е денят, в който българите започват свободно да дишат и да бъдат това, което заслужава един достоен народ"}
{"url": "http://www.focus-news.net/news/2018/09/22/2570228/veliko-tarnovo-ogranicheno-e-dvizhenieto-na-motorni-prevozni-sredstva-nad-35-t-po-patya-mezhdu-selata-cheshma-i-kesarevo.html", "text": "Нормално натоварен е трафикът във Велико Търново в празничния 22 септември, предаде репортер на  Радио \"Фокус\" - Велико Търново . По-интензивно е движението в района на пътен възел „Качица“ и ул. „Магистрална“– част от главен път София – Варна. До 22.30 ч. за движение ще бъде затворен площад „Цар Асен I“, както и свързаните с него улици. Причината е провеждането на мероприятие, част от празничната програма на Община Велико Търново по случай Деня на Независимостта. Екипи на полицията следят за правилното протичане на движението. Патрули има на входовете и изходите на старата столица. Всички светофарни уредби в града работят нормално. \r\nДобри са условията за пътуване на територията на цялата област. Отворен за движение на всички превозни средства е Проходът на Републиката. \r\nНе се допуска преминаване на товарни автомобили над 10 тона през прохода Твърдица – Елена. Движението от км 47 до км 48 се осъществява в една лента поради пропадане на пътното платно и наличие на свлачище. \r\nОграничено е движението на моторни превозни средства над 3.5 т. по пътя между селата Чешма и Кесарево. Причината е намален габарит на пътното платно. Обходният маршрут е през селата Сливовица, Горско Ново село и Джулюница. Срокът за приключване на дейностите е до 11 януари 2019 година. \r\nОграничено е движението на моторни превозни средства с обща маса нас 12 т. по пътя Лозен – Полски Тръмбеш. Причината е намален габарит на пътното платно. Обходният маршрут е по направление Лозен – Драганово – Янтра – Поликраище – Полски Тръмбеш. Срокът за приключване на дейностите е до 11 януари 2019 г. \r\nМария НЕДЕВА", "date": "2018.09.22", "title": "Велико Търново: Ограничено е движението на моторни превозни средства над 3.5 т. по пътя между селата Чешма и Кесарево"}
{"url": "http://www.focus-news.net/news/2018/09/22/2570227/rosen-georgiev-kmet-na-selo-dabrava-the-brava-balkan-fest-spomaga-za-razvitieto-na-turizma-v-regiona.html", "text": "The Brava Balkan Fest спомага за развитието на туризма в региона. Това каза за  Радио „Фокус“- Пирин  Росен Георгиев, кмет на село Дъбрава и един от основните организатори на събитието. „Само по себе си това събитие не може да развие туризма, но помага за развитието. Създадохме един много сериозен интерес към това населено място чрез фестивала и празника на виното. Работим съвместно с хората, които също имат нагласа за развитие на туризма“, каза Георгиев. По думите му работят с местната конна база, която също се включи в организацията на фестивала. „Работим и с клуба по планинско колоездене , който може би организират едни от най- големите събития в България по планинско колоездене, пак в село Дъбрава. Съвместно с община Благоевград и с други спомоществователи сме на прави път и съвсем скоро време може да се похвалим с един завършен туристически продукт“, каза още Георгиев и прикани всички да посетят фестивала: „Заповядайте в Дъбрава, а ние ви обещаваме горещ рок и студена бира“. \r\nЛора КАЛЧЕВА", "date": "2018.09.22", "title": "Росен Георгиев, кмет на село Дъбрава: The Brava Balkan Fest спомага за развитието на туризма в региона"}
{"url": "http://www.focus-news.net/news/2018/09/22/2570229/hristiyan-oblakov-izsledovatel-na-istoriyata-na-varna-sgradite-pametnitsi-na-kulturata-v-morskata-gradina-vpechatlyavat-sas-svoite-arhitekturni-dostoynstva.html", "text": "Много обекти в Морската градина, които са недвижими културни ценности, са се запазили през годините. Това каза в интервю за  Радио „Фокус“ – Варна  Християн Облаков от Варненско историко-архитектурно дружество „Наследство“. „Морската градина или Историческото ядро на Морската градина обхваща една зона, която е най-старата, там е началото, дадено още през XIX век и тъй като тя е притегателно място за варненци поколения наред, са останали много следи от миналото – сградите на Военноморския музея, Аквариума, Морското казино, великолепната къща на Петко Бакърджиев. Много обекти, които са недвижими културни ценности са успели да се запазят през годините и впечатляват със своите архитектурни и исторически достойнства“, заяви Християн Облаков. По думите му една от най-впечатляващите сгради е тази на Военноморския музей заради експозицията в двора. Сградата е строена през 1890 година по проект на известен швейцарски архитект. През годините сградата е ползвана за частен дом, за резиденция на италианското консулство, за игрален дом. От времето, когато тук било консулството, е останало името вила „Асарето“. След 1944 година сградата е превърната в музей и е популярно място за варненци. „В съседство се намира друга историческа сграда – Варненският аквариум, който е построен по проект на архитект Дабко Дабков, а идеята за построяването на аквариума принадлежи на цар Фердинанд. Той е имал идеята да се създаде Морска станция с аквариум, която да представя живота в Черно море“, допълни Християн Облаков. Морската биологична станция е открита през 1932 година от Цар Борис III. Знаково място във Варна, което е с дълга история и се възражда, е Морското казино, каза Християн Облаков. Наскоро сградата на Морското казино бе основно ремонтирана. „Това е един от символите на развитието на туризма в нашия град от 1928 година, когато Варна се превръща в един международен морски курортен център и продължава да бъде такъв“, добави Християн Облаков. В този район на Морската градина са останали и къщи, които са разположени с лице към бул. „Приморски“. Една от тях е т.нар. „малък дворец“, който е дом на търговеца Петко Бакърджиев, построен през 1893 година. „В района има още една сграда, която в чисто архитектурен план няма да впечатли минувачите с високи художествени достойнства – малка къщичка, бяла, едноетажна сграда, която се намира между дърветата – това е къщата, в която е живял Антон Новак, създателят на Морската градина, а и на всички зелени площи на някогашна Варна“, каза още Християн Облаков. \r\nМарияна ВАЛЕНТИНОВА", "date": "2018.09.22", "title": "Християн Облаков, изследовател на историята на Варна: Сградите-паметници на културата в Морската градина впечатляват със своите архитектурни достойнства"}
{"url": "http://www.focus-news.net/news/2018/09/22/2570231/varna-spokoyno-e-dvizhenieto-po-osnovnite-napravleniya-za-sofiya-dobrich-i-burgas.html", "text": "Не се отчита натоварване на трафика по републиканската пътна мрежа на територията на Варненска област. Това съобщиха за  Радио „Фокус” – Варна  от „Пътна полиция”. Спокойно е движението по основните направления за София, Добрич и Бургас. По данни на Агенция „Пътна инфраструктура“ движението по път II-29 Варна – Добрич в участъка от км 25+830 до км 43+515 се осъществява с повишено внимание поради частични ремонтни дейности на асфалтовата настилка, като трафикът е регулиран с пътни знаци. В  участък от пътя Кранево – Варна при 83 км трафикът е ограничен за моторни превозни средства над 10 тона заради свлачище. Обходният маршрут е през Кичево и Оброчище. В посока Бургас – движението от км 0+000 до км 8+600 по автомагистрала „Черно море“ се осъществява   двупосочно в едното платно в посока Варна – Бургас, поради ремонтни дейности на асфалтовата настилка. По част от пътя Старо Оряхово – Гроздьово преминаването се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Ремонтни дейности се извършват и на пътя между Девня и Суворово, както и по направлението Вълчи дол – Суворово. Движението по път III-207 Добротич – Калоян от км 8+988  до км 15+620 се осъществява с повишено внимание поради ремонтни дейности. \r\nОт началото на деня във Варна са регистрирани 5 катастрофи, уточниха от полицията. Пострадалата пешеходка при пътния инцидент на бул. „Княз Борис I“ в района на икономическата гимназия е изписана за домашно лечение. \r\nМарияна ВАЛЕНТИНОВА", "date": "2018.09.22", "title": "Варна: Спокойно е движението по основните направления за София, Добрич и Бургас"}
{"url": "http://www.focus-news.net/news/2018/09/22/2570232/blagoevgrad-intenziven-e-trafikat-po-glaven-pat-e-79-i-am-struma-v-uchastaka-ot-oblastta.html", "text": "Интензивен е трафикът по главен път Е-79 и АМ „Струма“ в участъка от областта. Това каза за  Радио „Фокус“ – Пирин  дежурният служител в Областно пътно управление-Благоевград. Натоварено е и движението по второкласен път 19 Симитли-Гоце Делчев. Повишена е опасността от падащи камъни в района на Кресненското дефиле и прохода Предел. Шофьорите да се движат с повишено внимание в района. Възможно е образуването на колони от автомобили на пътен възел „Симитли“ – там, където се разделят главен път Е-79 и второкласен път 19. \r\nОт Областно пътно управление-Благоевград отправят апел към водачите на моторни превозни средства да шофират внимателно, съобразявайки се с пътната обстановка и спазвайки дистанция. \r\nЛора КАЛЧЕВА", "date": "2018.09.22", "title": "Благоевград: Интензивен е трафикът по главен път Е-79 и АМ „Струма“ в участъка от областта"}
{"url": "http://www.focus-news.net/news/2018/09/22/2570233/veliko-tarnovo-nad-600-dushi-shte-patuvat-s-tsarskiya-vlak-ot-veliko-tarnovo-do-tryavna-i-obratno.html", "text": "Над 600 души ще пътуват с Царския влак от Велико Търново до Трявна и обратно. Билетите бяха разпродадени още в деня, в който бяха пуснати, поясни за  Радио „Фокус“  Антони Цонев, главен експерт Отдел „Култура, туризъм и международни дейности “ в Община Велико Търново, която е съорганизатор на събитието, заедно с БДЖ и МДТ „Константин Кисимов“. Експертът коментира и, че места в хотелите в града също няма. Продадените билети за влака са 600, но се очакват повече хора, защото децата се возят безплатно. „Непрекъснато ни звънят от всички краища на България. Струва ми се, че интересът няма да е голям, а ще е много голям. Подобна мащабна възстановка с влак до сега не е правена в страната. Цялата програма е подготвена от Дирекция „Култура, туризъм и международни дейности“  в Община Велико Търново, съвместно с МДТ „Константин Кисимов“. Това е съвместно събитие и е плод на много добрите взаимодействия между театъра и Общината“, поясни Антони Цонев и изрази надежда, че събитията ще са интересни на гостите и жителите на Търново. \r\nЛуиза ТРАНЧЕВА", "date": "2018.09.22", "title": "Велико Търново: Над 600 души ще пътуват с Царския влак от Велико Търново до Трявна и обратно"}
{"url": "http://www.focus-news.net/news/2018/09/22/2570234/pregled-na-mezhdunarodnite-novini-do-18-chasa-agentsiya-fokus.html", "text": "Гръцкият вестник „Катимерини“ е открил, че след интервенция от Атина македонската държавна информационна агенция е променила изявлението на премиера Зоран Заев, дадено за Македонската телевизия във Вашингтон, пише  скопското електронно издание „МКД“ , като уточнява, че на интернет страницата на въпросния телевизионен канал изявлението стои непроменено. \r\nВ изказването пред МРТ след срещата с вицепрезидента на САЩ Майк Пенс във Вашингтон, Заев казва, че „добавката „Северна“ причинява болка на всички, но няма друга Македония освен нашата, с това тя ще бъде призната от целия свят и ще свърши унижението с БЮРМ. Северната част на Гърция е Гърция, западната част от България е България. Това е нашата Македония и няма нито една друга на света“, заяви Заев. \r\n„Катимерини“ твърди, че в първата версия на текста, публикуван от МИА, изявлението на премиера е било предадено коректно. Но, след интервенцията на Атина, пише гръцкият вестник, МИА промени думите на македонския премиер по този начин: „Днес всички знаем, че част от геополитическия регион Македония е в Гърция, друга част е в България и северната е нашата част. Добавката „северна“ прави разлика и ние потвърждаваме, че съществуват региони в България и Гърция, които се наричат Македония“, пише гръцкото издание. \r\n***  Терористичната групировка „Ислямска държава“ също пое отговорността за терористичния акт в югозападен Иран в събота, съобщи новинарската агенция на джихадистите Amaq, предава  Reuters . \r\nСъгласно информацията на Amaq, бойци на джихадистката групировка са провели атаката в Ахваз, но към твърдението не се прилагат доказателства. \r\nПо-рано Сепаратистката терористична групировка „Ал Ахваз“, както я наричат иранските медии, които твърдят, че тя е свързана със саудитските власти, пое отговорността за терористичното нападение по време на военния в събота сутринта в югозападния ирански град Ахваз. \r\nСамата групировка нарича себе си „Патриотично арабско демократично движение в Ахваз“ и съобщи, че е осъществила атаката в социалните мрежи. \r\n*** Терористичната групировка „Ал Ахвазия“ пое отговорността за терористичната атака по време на военен парад в югозападния ирански град Ахваз, съобщава  полуофициалната агенция ISNA . \r\n„Атаката срещу военни парад в Ахваз беше отговор за репресиите срещу ахвазките араби. Нямаме друг избор освен да се съпротивляваме. Групата „Ал Ахвазия“ осъществи днешната атака срещу Корпуса на стражите на ислямската революция“ (КСИР) и Върожените сили на Иран“, съобщи говорител на екстемистите в интервю пред иранска телевизия. \r\nТой е подчертал, че операциите на терористичната групировка „Ал Ахвазия“ са насочени само срещу КСИР и се провеждат на места, където няма цивилни, а, уточнява ISNA, сред пострадалите в съботния атентат има и жени и деца. \r\nГоворителят е настоял също, че основната цел на нападението е да бъде даден знак на иранските власти. \r\n***  Говорейки по време на пореден митинг, този път в щата Мисури, президентът на САЩ Доналд Тръмп предупреди за разрастващата се митническа война с Китай и запита дали Пекин смеят да предизвикат Вашингтон с реципрочни мерки, в отговор на последните американски мита върху китайски стоки на стойност 200 милиарда долара, предава  Sputnik . \r\nТръмп, който беше на посещение в Спрингфийлд, Мисури, за да подкрепи Джош Хоули, кандидат на Републиканската партия за предстоящите избори през ноември, обеща „да се завърне“ с „още много“ действия срещу Китай, ако те отговорят на последните американски мита. \r\n„Ние действаме срещу несправедливите търговски практики на Китай… Ние възстановихме Китай. Ние им дадохме такива богатства. И сега го променяме. Затова наложихме 25 процента мита върху вноса на стоки на стойност 50 милиарда долара. И тогава те казаха, „Ние ще направим същото нещо“. И аз им казах: „Това е добре. Ние имаме много повече патрони““, заяви Тръмп пред аплодиращата го публика, докато обсъждаше различни теми от дневния ред в държавата. \r\n***  Президентът на Иран Хасан Роухани обеща „съкрушителен отговор“ на терористичното нападение в събота по време на военен парад в град Ахваз, в който загинаха поне 29 души, предава  AFP . \r\n„Отговорът на Ислямска република Иран на дори най-малката заплаха ще бъде съкрушителен“, заяви Роухани в изявление на официалния си уебсайт. „Тези които дават подкрепа чрез разузнаване и пропаганда на тези терористи, трябва да отговарят за постъпките си“. \r\n***  Двадесет и девет души са загиналите, след като в събота въоръжени мъже откриха стрелба по време на военен парад в югозападния ирански град Ахваз, според нова информация оповестена от държавната телевизия на страната, предава  AFP . \r\n„Тази терористична атака досега отне живота на 29 души, а други 57 са ранени“, заяви Моджтаба Золнур, член на иранската парламентарна комисия по национална сигурност и международна политика, по отношение на нападението в Ахваз. \r\n***  Министерството на отбраната на Русия ще публикува на 23 септември подробна информация относно всички обстоятелства около катастрофата на руския военен самолет Ил-20 край бреговете на Сирия, предава  РИА Новости . \r\nВедомството обеща да представи подробно хронология, минута по минута, на трагедията, с обективни данни от радарните системи за показване на информация за въздушната обстановка в Сирия за 17 септември, както и действията на израелската авиация в района на катастрофата. \r\n***  Продължава „войната“ със съобщенията между управляващия СДСМ и опозиционната ВМРО-ДПМНЕ, отбелязват в редакцията на скопския телевизионен канал  „21 ТВ“ , като представят поредната реакция на най-голямата опозиционна партия в Македония. \r\n„СДСМ трябва ясно да каже дали е имало гръцка намеса след интервюто на Зоран Заев или не? \r\nДали популярният гръцки вестник Катимерини лъже, когато твърди че, откакто гръцката дипломация се е намесила, държавната агенция МИА е цензурирала и променила интервюто на Заев? \r\nДали е истина това, че Заев е заявил, „Северната част от Гърция е Гърция, Западната част от България е България. Това е нашата Македония и няма да има друга в света“? \r\nДали Заев е човекът, който казва това във видео интервюто, публикувано в някои медии и защо същата част е променена в писмената версия на МИА?“, се казва в съобщението на ВМРО-ДПМНЕ. \r\n***  Президентът на Русия Владимир Путин е дал индикации на германското правителство, че Москва е готова да финансира напълно газопровода „Северен поток 2“, в случай че САЩ наложат санкции върху проекта, според информация на германския вестник „Sueddeutsche Zeitung“, предава  Sputnik . \r\nСпоред вестника, по време на посещението си в германския град Месеберг през август, Путин е разкрил готовността си да финансира проекта, въпреки съпротивата на американското правителство. След това той се е срещнал с канцлера на Германия Ангела Меркел и газопровода е била една от главните теми в разговора им. \r\nПрезидентът на САЩ Доналд Тръмп неколкократно разкритикува проекта, както и Русия и Германия, които са двата най-сериозни застъпника за проекта в Европа. \r\n***  Турция е готова да използва местните валути в двустранните търговски споразумения, за да се противопостави на санкционната политика на САЩ, заяви турският министър на външните работи Мевлют Чавушоглу в петък вечерта, предава електронното издание на турския вестник  Hurriyet . \r\n„Ние сме готови и всъщност нямаме търпение да използваме местните валути в нашата двустранна търговия, не само между Турция и Венецуела, но и между Турция и другите страни“, заяви Чавушоглу по време на съвместна пресконференция в Каракас със своя венецуелски колега Хорхе Ареаза. \r\nТурският дипломат поясни, че откакто администрацията на САЩ е започнала да използва долара като инструмент, за да нападне икономиките на други държави, много от тях са започнали да използват националните си валути в търговията. \r\nТой добави, че Турция не е против валутата на никоя страна, но че валутите не трябва да бъдат използвани като инструмент за посегателство върху икономиките на други държави. \r\nСпоред Чавушоглу Турция също се е превърнала в жертва наскоро и затова е изпитала нестабилност във валутата си. \r\n„Но ние стоим много силно и предприехме всички мерки, за да направим нашата икономика по-стабилна“, заяви той. \r\nПо отношение на турско-венецуелските отношения, Чавушоглу поясни, че президентите на двете страни са „като братя“. \r\n„Венецуела преминава през критичен период и ние даваме най-доброто от себе си, за да я подкрепим“, увери той. \r\nТурският първи дипломат добави и че икономическото сътрудничество между двете страни се е задълбочило и те са се възползвали от това. \r\nВенецуелският външен министър, от своя страна, заяви че Турция и Венецуела имат братски отношения. \r\nСпоред Ареаза, Турция е подкрепила Венецуела, когато тя е била под икономическа блокада. \r\nТой заяви, че двете страни споделят общи позиции по международните отношения и политиката и добави, че Венецуела е подписала споразумения с Турция във важни области като туризъм, риболов и селско стопанство. \r\n***  Посланикът на Франция в Македония Кристиан Тимоние призова гражданите на балканската страна да одобрят договора за промяна на името в предстоящия референдум на 30 септември, заявявайки че „изборът е между Северна Македония и Северна Корея“, предава електронното издание на гръцкия вестник  Kathimerini . \r\n„Говорих си с македонски граждани и знам, че това не е лесно, но те всички трябва да помислят и за следващите поколения. Може би съм прекалено директен, но ще ви го кажа: Изборът е между Северна Македония и Северна Корея. Вие трябва да знаете кое да изберете“, заяви Тимоние по време на дебат в петък, според информация на държавната Македонска информационна агенция (МИА). \r\n„Вярвам, че македонците могат да правят жертви и сега имат реалната възможност… да го покажат“, добави той. \r\nГоворейки по време на същия дебат, френският дипломат Алан Льо Рой заяви, че независимо от това, че споразумението, подписано с Гърция през юни, „не е перфектно“, то все пак получава „единодушна подкрепа“. \r\n***  Китай е привикал посланика на САЩ в страната в събота, за да отправи официален протест срещу санкциите, наложени от Вашингтон срещу китайска военна компания, за това че е закупила руски бойни изтребители и ракети, предава  AFP , като се позовава на държавния вестник „People’s Daily“. \r\nЗаместник-министърът на външните работи на Китай Женг Жегуан е привикал посланик Тери Бранстад и е „отправил официален протест срещу американските санкции върху китайската армия“, се казва в информацията на вестника. \r\n***", "date": "2018.09.22", "title": "Преглед на международните новини до 18 часа (Агенция „Фокус“)"}
{"url": "http://www.focus-news.net/news/2018/09/22/2570236/blagoevgrad-lek-avtomobil-se-e-udaril-v-mantinelata-v-rayona-na-paten-vazel-brezhani.html", "text": "Лек автомобил се е ударил в мантинелата  в района на пътен възел „Брежани“. Това съобщи за  Радио „Фокус“- Пирин  дежурният служител в Областно пътно управление- Благоевград. На място има полицейски патрул, автомобилът не затруднява движението в района.", "date": "2018.09.22", "title": "Благоевград: Лек автомобил се е ударил в мантинелата в района на пътен възел „Брежани“"}
{"url": "http://www.focus-news.net/news/2018/09/22/2570235/tass-kitayskoto-vanshno-ministerstvo-obyavi-otmyana-na-savmestnite-meropriyatiya-sas-sasht-v-otgovor-na-sanktsiite-protiv-kitayskata-voenna-kompaniya.html", "text": "Министерството на външните работи на Китай обяви, че отменя участията си в няколко съвместни мероприятия със САЩ в отговор на санкциите на Вашингтон срещу китайска военна компания заради сътрудничеството ѝ с руски военни предприятия, обяви в събота централната китайска телевизия, цитирана от  ТАСС . \r\nПо-конкретно, Пекин е отказал да участва в симпозиум, посветен на поддръжката на международната сигурност по море, който ще се проведе в следващите няколко дни в САЩ. В допълнение е била обявена отмяна на втората среща на представителите на генералните щабове на двете страни в рамките на китайско-американския оръжеен диалог, която трябваше да се проведе между 25 и 27 септември в Пекин.  Йонислав Дочев", "date": "2018.09.22", "title": "ТАСС: Китайското външно министерство обяви отмяна на съвместните мероприятия със САЩ в отговор на санкциите против китайската военна компания"}
{"url": "http://www.focus-news.net/news/2018/09/22/2570223/kathimerini-frenskiyat-poslanik-v-makedoniya-zayavi-che-izborat-e-mezhdu-severna-makedoniya-i-severna-koreya.html", "text": "Посланикът на Франция в Македония Кристиан Тимоние призова гражданите на балканската страна да одобрят договора за промяна на името в предстоящия референдум на 30 септември, заявявайки че „изборът е между Северна Македония и Северна Корея“, предава електронното издание на гръцкия вестник  Kathimerini . \r\n„Говорих си с македонски граждани и знам, че това не е лесно, но те всички трябва да помислят и за следващите поколения. Може би съм прекалено директен, но ще ви го кажа: Изборът е между Северна Македония и Северна Корея. Вие трябва да знаете кое да изберете“, заяви Тимоние по време на дебат в петък, според информация на държавната Македонска информационна агенция (МИА). \r\n„Вярвам, че македонците могат да правят жертви и сега имат реалната възможност… да го покажат“, добави той. \r\nГоворейки по време на същия дебат, френският дипломат Алан Льо Рой заяви, че независимо от това, че споразумението, подписано с Гърция през юни, „не е перфектно“, то все пак получава „единодушна подкрепа“.  Йонислав Дочев", "date": "2018.09.22", "title": "Kathimerini: Френският посланик в Македония заяви, че „изборът е между Северна Македония и Северна Корея“"}
{"url": "http://www.focus-news.net/news/2018/09/22/2570238/sport-hofenhaym-i-borusiya-dortmund-zavarshiha-naravno-11.html", "text": "Отборите на Хофенхайм и Борусия Дортмунд стигнаха до равенство 1:1 в мач от четвъртия кръг на германската Бундеслига. Домакините от Хофенхайм поведоха в 44-ата минута с гол на Жоелинтон. В 76-ата минута Абду Диало от Борусия беше изгонен с директен червен картон, но въпреки че останаха с 10 души на терена, гостите стигнаха до равенството с попадение на Кристиан Пулишич в 84-ата минута. Така Борусия Дортмунд пропусна да поведе в класирането и остава на 3-то място с 8 точки, докато Хофенхайм е на 11-а позиция с 4 точки.", "date": "2018.09.22", "title": "Спорт: Хофенхайм и Борусия Дортмунд завършиха наравно 1:1"}
{"url": "http://www.focus-news.net/news/2018/09/22/2570237/predstoyashti-sabitiya-v-stranata-za-23-septemvri-agentsiya-fokus.html", "text": "*** \r\nОт 10.00 часа от площада на Боянското ханче ще започне петото издание на състезанието по планинско бягане „Витоша моята планина“. Финалът на 16-километровата дистанция е пред хижа „Алеко“, а проявата и тази година е част от инициатива „София – Евростолица на спорта“. \r\n*** \r\nОт 16.00 часа в храм „Свети Седмочисленици” ще бъде отслужена панихида в памет на земеделския лидер, политик и държавник Никола Петков по повод навършването на 71 години от убийството му.На нея ще присъстват председателят на ПП Обединени земеделци Петя Ставрева, членове на националните ръководства на ПП Обединени земеделци и ПП „Никола Петков”, земеделци, симпатизанти и граждани. След панихидата ще бъдат поднесени венци и цветя пред паметника на земеделския лидер, който се намира в градинката пред храма. \r\n*** \r\nОт 11.00 до 13.00 чaаса в туристическия и археологически комплекс „Акве калиде” творческата инициатива Арт-и-Факти ще предложи на децата работилничка за морски вятърни звънци и фигурки от стъклени камъчета.  \r\n*** \r\nOт 11.00 часа, в КЦ „Морско казино“, ще бъдат представени книгата „Гена Димитрова от А до Я“ и документалният музикален филм „Обич за Гена“. \r\n*** \r\nОт 08.00 часа ще започне състезание по планинско колоездене в дисциплината крос кънтри маратон XCM Купа „Мургаш” 2018. \r\n*** \r\nОт 09.30 часа пред крепостта „Царевец“ ще се проведе шоу-спектакъл на военните оркестри от провеждащия се в града Международен фестивал на военните оркестри. \r\n*** \r\nОт 12.00 часа на жп гара „Трапезица“ ще се проведе историческа възстановка „Посрещане на княз Фердинанд на гара „Трапезица“ и обявяване на Независимостта на България“. \r\n*** \r\nОт 21.00 часа на ХГ „Борис Денев“, паметник на Асеневци ще се проведе триизмерен мапинг спектакъл „Царевград Търнов“. \r\n*** \r\nОт 15.00 часа кметът на Община Видин Огнян Ценков ще бъде гост на второто издание на фестивала „Нашенци у старо време“ в с. Покрайна. \r\n*** \r\nОт 11.30 часа в храм св. „Георги Победоносец“ ще се състои опелото на почетния гражданин на Враца – Радосвета Бояджиева. \r\n*** \r\nОт 11.50 часа атракционен влак с парен локомотив и вагон от „Корона експрес” ще отпътува от гара Горна Оряховица към гара Трапезица по повод Деня на Независимостта. Ретровлакът ще пристигне на гара Трапезица в 12.07 часа, откъдето ще потегли обратно в 15.00 часа. \r\n*** \r\nОт 10.30 часа в Златоград ще има възстановка на „Един пазерен ден отпреди 100 години“ – част от Делювите празници. \r\n*** \r\nОт 10.00 часа в залите на хотелски комплекс „Каварна“ ще се проведат финалите на първия международен двойков бридж турнир „Каварна 2018“. Награждаването на призьорите ще бъде веднага след края им - около 14.00 часа. \r\n*** \r\nОт 10.30 часа в „Арена Арда“ ще се проведе събитие от проекта „Младите хора – Бъдещето на България – това сме ние“. Събитието предвижда да срещне ученици и футболисти, които ще проведат съвместна тренировка под наставелнията на старши треньора Стойчо Стоев и екипа му. \r\n*** \r\nОт 18.00 часа на пл. „Свобода“ ще се проведе хоротека с благотворителна кауза. \r\n*** \r\nОт 11.00 часа в Старинен Пловдив ще се проведе кулинарен фестивал „Вкусът на Пловдив”. \r\n*** \r\nОт 10.00 до 14.00 часа на пл. „Свобода“ ще работи пункт за събиране на хартия за рециклиране. Събитието е част от националната екоинициатива „Стара хартия за нова книга“. \r\n*** \r\nОт 19.00 часа на централния площад „Алеко“ ще започне концерт от поредицата „ТУРНЕТООО“. \r\n*** \r\nОт 09.30 часа Негово Високопреосвещенство Пловдивският митрополит Николай ще отслужи заупокойната св. Литургия.  \r\n*** \r\nОт 10.00 часа в селото ще има гайдарски изяви, част от Национален гайдарски събор „Апостол Кисьов“ и Школа за начинаещи гайдари. \r\n*** \r\nОт 09.30 часа отбелязана в храм „Успение Богородично” - с. Широка Лъка ще бъдат отбелязани 140 години от рождението на Екзарх Стефан. На годишнината ще присъстват Негово Светейшество Българският Патриарх Неофит, който ще бъде посрещнат в храма в 09.20 часа. Светейшият Български Патриарх Неофит в 11.00 часа – ще отслужи заупокойна молитва пред бюст-паметника на Екзарх Стефан - в центъра на с. Широка Лъка.  \r\n*** \r\nПродължават проявите от Хайдушките празници „Капитан Петко войвода“. От 11.00 часа започва фестивала „Родопа пее хайдушки песни“. От 17.00 часа пред паметника на Капитан Петко войвода ще се проведе посрещане на капитана и неговата чета от Срдужение „Радопски хайдути“.", "date": "2018.09.22", "title": "Предстоящи събития в страната за 23 септември (Агенция „Фокус“)"}
{"url": "http://www.focus-news.net/news/2018/09/22/2570240/the-wall-street-journal-targovskoto-naprezhenie-predizvestyava-problemi-za-ikonomikata-na-evrozonata.html", "text": "Икономиката на Еврозоната продължава своето забавяне през септември, след като износът пострада от спад в глобалното търсене и несигурността около бъдещите търговски отношения между САЩ и останалите страни, пише електронното издание на американския вестник  The Wall Street Journal . \r\nДанни на американската компания „IHS Markit“ от петък разкриват, че технияt индекс на покупателната способност за валутната зона – базирани на анкетни отговори от 5 000 бизнеса – е спаднал до 54.2 през септември от 54.5 през август. \r\nЗабавянето е било концентрирано в производствения сектор, след като поръчките за износ не са нараснали за първи път от юни 2013 година. \r\n„Търговските войни, Брекзит, намаляващото глобално търсене, увеличаващото се отклонение от риска, намаляването на складовите наличности и нарастващата политическа сигурност, както в Еврозоната, така и на други места, предизвикват спада в бизнес активността“, заяви Крис Уилямсън, главен бизнес икономист на компанията. \r\nИкономиката на Еврозоната се наслади на най-силното си представяне от десетилетие насам през 2017 година, но се охлади в първите три месеца на настоящата година и в по-малка степен през второто тримесечие. Това не попречи на Европейската централна банка да прокара плановете си за изтегляне на някои от стимулите, които предоставяше на икономиката от 2014 година насам, тъй като растежа продължава да превишава лимита на икономиката или скоростта, с която тя може да се разширява без да повишава инфлацията. Това се определя на около 1.25 процента от повечето икономисти. \r\nОрганизацията за икономическо сътрудничество и развитие в четвъртък намали прогнозите си за икономически ръст в Еврозоната за тази и следващата година и сега предрича нарастване с 2 процента за 2018 и с 1.9 процента през 2019 година. През май тези прогнози бяха, съответно, 2.2 и 2.1 процента. \r\n„Уверени сме, че (икономиката) ще остане по пътя на здравословния растеж“, заяви Лорънс Буун, главният икономист на ОИСР. „Не сме обезпокоени, макар че е истина, че глобалната обстановка си казва думата“. \r\nСлед като износът спада, растежът на Еврозоната се очертава да се превърне в предимно разчитащ на разходните планове на домакинствата. Но анкета, публикувана от Европейската комисия в четвъртък, разкрива сериозен спад в доверието през септември, до най-ниското си ниво за повече от година. \r\n„Потребителите са станали много по-малко позитивни относно общата икономическа ситуация през последните месеци“, заяви Берт Колийн, икономист към банка „IGN“. „С наближаващия краен срок за споразумение за Брекзит, опасенията около италианския бюджет и ескалирането на търговския спор между САЩ и Китай, цялостната икономическа картина е замъглена от риска от влошаване“.  Йонислав Дочев", "date": "2018.09.22", "title": "The Wall Street Journal: Търговското напрежение предизвестява проблеми за икономиката на Еврозоната"}
{"url": "http://www.focus-news.net/news/2018/09/22/2570230/reuters-opek-i-neynite-sayuznitsi-imat-problemi-s-proizvodstvoto-na-petrol-zaradi-spada-v-iranskiya-dobiv.html", "text": "Организацията на държавите износителки на петрол (ОПЕК) и нейните съюзници са намалили производството си на петрол през август, заради спада на иранския добив в следствие на американските санкции върху Техеран, заявиха делегати в събота, малко преди планираните преговори на страните-членки на организацията в Алжир, предава  Reuters . \r\nВ петък, източник запознат с дискусиите е заявил пред Reuters, че ОПЕК и нейните съюзници, водени от Русия, обмислят възможността за увеличаване на добива на суров петрол с още 500 000 барела на ден, тъй като санкциите на САЩ върху третия по-големина производител на петрол в организацията, Иран, пречат на износа на Техеран. \r\n„Ако увеличение на добива бъде предложено, ще има много пазарни контра-аргументи, че това ограничава допълнително свободния капацитет“, заяви Оливие Якоб от консултантската компания „Petromatrix“. \r\n„Саудитска Арабия направи грешката да се опита да компенсира загубите от иранския добив с мерки в последния момент. Но петролният пазар търси повече сигурност при доставките от това. В резултат, силата на цените на петрола поставят нарастващото търсене под риск“, добави той.  Йонислав Дочев", "date": "2018.09.22", "title": "Reuters: ОПЕК и нейните съюзници имат проблеми с производството на петрол, заради спада в иранския добив"}
{"url": "http://www.focus-news.net/news/2018/09/22/2570244/sport-livarpul-pobedi-sauthemptan-s-30.html", "text": "Отборът на Ливърпул победи Саутхемптън с 3:0 като домакин в мач от шестия кръг на английската „Премиър лийг“. На стадион „Анфийлд“ за домакините точни бяха Жоел Матип и Мохамед Салах, а Уесли Хут от Саутхемптън си отбеляза автогол. С тази победа Ливърпул отново се изкачва на първото място в класирането, със 100-процентов актив от точки. Саутхемптън остава на 14-а позиция с 5 точки.", "date": "2018.09.22", "title": "Спорт: Ливърпул победи Саутхемптън с 3:0"}
{"url": "http://www.focus-news.net/news/2018/09/22/2570243/pernik-politseyski-patrul-s-radar-e-razpolozhen-na-am-struma-pri-otbivkata-za-selo-studena.html", "text": "Полицейски патрул с камера и радар е разположен на АМ \"Струма\" при отбивката за село Студена. Това съобщи слушател на  Радио „Фокус“ .", "date": "2018.09.22", "title": "Перник: Полицейски патрул с радар е разположен на АМ \"Струма\" при отбивката за село Студена"}
{"url": "http://www.focus-news.net/news/2018/09/22/2570242/nimh-utre-oblachnostta-shte-e-promenliva-po-znachitelna-v-chasovete-do-obyad-maksimalnite-temperaturi-shte-sa-mezhdu-26-i-31.html", "text": "През нощта ще е с разкъсана облачност. В Дунавската равнина ще се появи умерен западен вятър. Минималните температури ще са предимно между 11° и 16°. Утре облачността ще е променлива, по-значителна в часовете до обяд. Ще духа слаб до умерен запад-северозападен вятър, който вечерта в източните райони ще се ориентира от изток, а в останалата част от страната ще стихне. Максимални температури между 26° и 31°, малко по-ниски по морския бряг. Минималните температури ще са предимно между 11° и 16°. Такава е прогнозата за времето на  Националния институт по метеорология и хидрология (НИМХ) , съобщи за  Агенция \"Фокус\"  дежурният синоптик Георги Цеков. Над Черноморието облачността ще е променлива, с повече слънце в следобедните часове, без валежи. Ще духа умерен северозападен вятър, който до вечерта ще се ориентира от изток. Максимални температури 23-25°. Температурата на морската вода е 22-24°. Вълнението на морето ще е 2 бала.Над планините облачността ще е променлива и валежи са малко вероятни. Ще духа умерен запад-северозападен вятър. Максималната температура на височина 1200 метра ще е около 22°, на 2000 метра – около 15°. \r\nПрез първата половина от новата седмица времето ще бъде доста динамично, с чести промени на вятъра и температурите. Облачността ще е променлива. През нощта срещу понеделник вятърът ще се ориентира от югозапад, в Източна -умерен. В понеделник температурите временно ще се повишат, повече в източната половина от страната, където на места ще достигат 30°-33°. В северозападните райони, където след обяд вятърът ще се обърне от северозапад, ще започне понижение на температурите. През нощта срещу вторник вятърът в цялата страна ще се ориентира от северозапад и ще се усили. Във вторник ще бъде доста ветровито и ще нахлува студен въздух. Температурите рязко ще се понижат и дневните няма да надхвърлят 15°-20°. Само на отделни места, главно в източните райони, ще превали слаб дъжд. През нощта срещу сряда вятърът временно ще отслабне и ще се ориентира от изток-североизток. Облачността ще бъде по-често значителна, но само на отделни места, главно в Източна България ще превали слаб дъжд. По най-високите части на планините е възможно да превали сняг.", "date": "2018.09.22", "title": "НИМХ: Утре облачността ще е променлива, по-значителна в часовете до обяд, максималните температури ще са между 26° и 31°"}
{"url": "http://www.focus-news.net/news/2018/09/22/2570249/plovdiv-25-godishen-motorist-e-zaginal-na-patya-mezhdu-karlovo-i-sopot.html", "text": "25-годишен моторист е загинал на пътя между Карлово и Сопот. Това съобщи за  Радио \"Фокус\"-Пловдив  говорителят  на ОДМВР-Пловдив. Сигналът за пътния инцидент е получен около 16.00 часа. По първоначални данни загиналият е пътувал с мотоциклет \"Сузуки\" към Сопот. Срещу него се движел автомобил \"Тойота\", управляван от 35-годишна жена. Лекият автомобил е предприел ляв завой и е отнел предимството на моториста. При удара мотористът паднал на пътното платно и бил прегазен от движещ се след \"Тойота\"-та бус \"Ивеко\", управляван от 61-годишен водач. Взетите алкохолни проби на водачите са били отрицателни. В момента тече оглед и движението се регулира. \r\nМария Русева", "date": "2018.09.22", "title": "Пловдив: 25-годишен моторист е загинал на пътя между Карлово и Сопот"}
{"url": "http://www.focus-news.net/news/2018/09/22/2570241/alsat-m-makedoniya-dali-poseshtenieto-na-chuzhdestranni-polititsi-i-lideri-v-makedoniya-nosyat-pozitiven-ili-negativen-efekt-varhu-referendumai.html", "text": "Експертите по политически въпроси са разделени относно темата за влиянието на интензивните посещения на международния фактор за подкрепа на референдума за името в Македония, пишат в редакцията на излъчващия на албански език скопски телевизионен канал  „Алсат-М“ . \r\nСпоред професор Лазар Лазаров, силните западни послания убеждават гражданите масово да подкрепят референдума. \r\nНо, Марко Трошановски от Института за демокрация „Социетас цивилис“ не изключва възможността интензивните посещения да имат контра-ефект сред гражданите. \r\nВисшестоящите американски и европейски официални лица, които посетиха Македония, изразиха и загриженост относно влиянието на Русия върху референдума, припомнят от редакцията на телевизията.  Йонислав Дочев", "date": "2018.09.22", "title": "„Алсат-М“ (Македония): Дали посещението на чуждестранни политици и лидери в Македония носят позитивен или негативен ефект върху референдума?"}
{"url": "http://www.focus-news.net/news/2018/09/22/2570239/prof-plamen-pavlov-istorik-bagriloviyat-nadpis-e-znakov-tay-kato-svarzva-nezavisimostta-s-ideyata-za-natsionalno-obedinenie.html", "text": "Багриловият надпис е изключително знаков, тъй като свързва Независимостта с идеята за национално обединение. Това каза проф. Пламен Павлов, историк и почетен гражданин на Велико Търново по време на церемонията по откриването на монумента, който се намира върху скален масив на хълма „Света гора“, предаде репортер на  Радио „Фокус“- Велико Търново . По думите му с възстановяването на надписа се поправя една несправедливост и поругаване достойнството на нацията.Той подчерта, че самото  правителство, самата кампания около акта за обявяване на нашата Независимост е акт на национално единство.„Войните за национално обединение и особено Първата световна война, която по време на комунистическия режим бе изтикана някъде жестоко в периферията на нашата памет, е всъщност  най-благородната война, водена от нашия народ, вероятно в цялата ни история. Това е именно  нашата Отечествена война, както са й казвали нашите прадеди. И не случайно в този надпис е казано, че ние тогава сме освободили поробените части на отечеството –  Македония и цяла Добруджа. И това става в самия край на войната, когато са се носили черни облаци и е имало някакво съмнение, че може би, ще загубим и тази война. Това е по вина на световната геополитика,  не на нашите държавници. Ние много често упрекваме нашите военни и политици, но не бива да забравяме че има геополитически проекции, просто тогавашните т. нар. Велики сили някак си се плашат от една силна България, която може да бъде лидер на Балканите. Това, което е направено от Димитър Багрилов, от тогавашното учителство, то потвърждава онази крилата максима на Бисмарк, че най-голяма заслуга за победите в една война имат именно учителите. Разбира се, в това число и генералите, и политиците и дипломатите, но в крайна сметка, най- важно е това, което е посяло учителството в душите на тогавашните хора “, посочи проф. Павлов. По думите му, в съвременен план и без да е нужно да водим войни, можем да прозрем, че ако изградим една благоденстваща, силна и независима България, както е казано в Манифеста, наистина ще настъпи духовно обединение на българската нация. \r\nМария НЕДЕВА", "date": "2018.09.22", "title": "Проф. Пламен Павлов, историк: Багриловият надпис е знаков, тъй като свързва Независимостта с идеята за национално обединение"}
{"url": "http://www.focus-news.net/news/2018/09/22/2570248/gabrovo-ogranichen-za-dvizhenie-na-motorni-prevozni-sredstva-s-shirina-po-golyama-ot-330-m-e-uchastak-mezhdu-selata-kormyansko-i-malak-varshets.html", "text": "Ограничен за движение на моторни превозни средства с ширина по-голяма от 3.30 метра е участък от пътя между селата Кормянско и Малък Вършец. Ограничението е въведено за отсечката при км 10+080, поради стеснен участък при мост над река Крапец, уточниха за  Радио „Фокус“ – Велико Търново   от  Областно пътно управление – Габрово . В региона е поставена необходимата сигнализация. Въведен е обходен маршрут за превозни средства над 3.30 мeтра по път III-401 Граница Ловеч – /Кормянско-Малък Вършец/ – при км 46+800 по общински път до III-403 в с. Малък Вършец. \r\nДвижението в участък от път Севлиево -Драгановци се осъществява с повишено внимание поради строителни дейности. Ограничението е въведено от км 0+000 до км 14+600 за срок до 22 юни 2019 година. В една лента се осъществява движението в друга отсечка от пътя Севлиево -Драгановци поради ремонт на пътни съоръжения при км 7+331, км 8+693 и км 13+138 и укрепителна стена при км 11+735. \r\nПроходът Шипка е отворен за движение. Там остава в сила ограничение за МПС за превоз на товари, с технически допустима максимална маса над 12 тона и ремаркета и полуремаркета, с технически допустима максимална маса над 10 тона. \r\nОграничено е движението в участък от пътя между селата Чехлевци  и Велчевци, съвпадащ с ул. „Малина“ в Габрово. Причината е извършване на строителни дейности. Движението се осъществява през улици в урбанизирана територия гр. Габрово. Поставена е необходимата сигнализация. Трафикът се пренасочва по обходен маршрут за квартал Чехлевци по път III-5004, път II-44 и път III-4404. Поставена е необходимата сигнализация.  До края на септември е срокът за приключване на дейностите. \r\nОграничено за превозни средства над 10 тона е движението в участък от пътя между  село Крамолин и Велико Търново. Забраната е въведена от км 22+129 до км 28+380 поради намален габарит на пътното платно при км 26+444. \r\nМария НЕДЕВА", "date": "2018.09.22", "title": "Габрово: Ограничен за движение на моторни превозни средства с ширина по-голяма от 3.30 м е участък между селата Кормянско и Малък Вършец"}
{"url": "http://www.focus-news.net/news/2018/09/22/2570246/blagoevgrad-zamestnik-kmetat-hristina-shopova-nagradi-uchastnitsi-v-turnira-za-fitnes-i-kulturizam-skaptopara.html", "text": "Заместник-кметът по култура и хуманитарни дейности Христина Шопова награди участници в първото издание на турнир за фитнес и културизъм в Благоевград. Тя приветства спортистите от името на кмета д-р Атанас Камбитов в препълнената зала „Яворов“. Това съобщиха от пресцентъра на  Община Благоевград .  \r\n„Днес сме заедно, за да поставим основите на турнира, който носи древното име „Скаптопара“. Община Благоевград винаги е поддържала и работила за развитието на спорта. Изключително сме горди, че нашето спортно семейство продължава да расте. Сигурна съм, че тази инициатива ще стане традиционна\", каза заместник-кметът Христина Шопова. Тя поздрави и организаторите за добрата програма, като обеща, че следващото издание на инициативата ще бъде в зала „Скаптопара“.  \r\nТова е първото състезание по фитнес и културизъм в Благоевград, което се провежда след 26 години прекъсване. Участие в него взеха над 60 състезатели от Благоевград, Стара Загора, Русе, София, Пловдив, Самоков, Бургас, Варна, Сливен, Кюстендил. Те се представиха в няколко категории.  \r\nТурнир „Скаптопара“ се организира от СК „Тренербг- Благоевград“, Българска бодибилдинг и фитнес федерация, с подкрепата на Община Благоевград.  \r\nСъбитието е включено в Спортния календар на Община Благоевград и е част от добре водената политика на кмета д-р Атанас Камбитов за развитието на различни спортни дисциплини и условия в града.", "date": "2018.09.22", "title": "Благоевград: Заместник-кметът Христина Шопова награди участници в турнира за фитнес и културизъм „Скаптопара“"}
{"url": "http://www.focus-news.net/news/2018/09/22/2570247/hasan-rouhani-za-the-washington-post-iran-spazva-yadrenite-si-angazhimenti-vapreki-donald-tramp.html", "text": "Президентът на Иран Хасан Роухани пише в писмо, публикувано в американския вестник   The Washington Post , за ситуацията в отношенията между Иран и САЩ, както и за ядреното споразумение, от което Вашингтон се изтегли. Агенция „Фокус“ представя писмото без редакторска намеса. \r\nБях изправен пред две опции на 8 май, когато президентът Тръмп обяви официалното излизане на САЩ от ядреното споразумение с Иран, формално познато като Съвместен подробен план за действие (JCPOA). Можех да отговоря реципрочно и да обявя излизането на Иран, което със сигурност щеше да хвърли региона в още по-голяма несигурност и нестабилност. Или можех да обмисля даването на кратък период към останалите участници за компенсация на вредните ефекти от решението на САЩ относно ценното споразумение, което беше постигнато след 12 години на трудни и интензивни преговори. Спазвайки нашата традиция за уважение към върховенството на закона и нормите на международното право, и желаейки да запазя мира и сигурността в региона, избрах второто. \r\nСАЩ очакваха моментално изтегляне на Иран, за да може бързо да изградят международен алианс срещу Иран и автоматично да въведат предишните санкции. Вместо това, нашите действия предотвратиха подобен ход. Разговорите с останалите участници в ядреното споразумение и тяхното препотвърждаване, че ще спазват поетите ангажименти, поставиха САЩ в самотна позиция. Подобна сериозна пропаст между САЩ и европейските им партньори, по отношение на един критичен външнополитически въпрос беше, уникална и безпрецедентна – което, бих казал, доказва че бяхме прави в нашия подход към ядрената сделка и нашата проактивна дипломация. \r\nНастоящата външна политика на САЩ към Иран е изостанала от реалностите на място – в Иран, в региона и около света. Бих оспорил, че дори не е в крак с американските национални интереси. Захранвани от дезинформация и фалшиви анализи от терористични групировки и Израел, администрацията на САЩ е под илюзията, че възстановяването на санкции ще доведе до отстъпки от Иран. Иранците, обаче, са известни с близките си редици и оказването на твърда съпротива в лицето на външен натиск. САЩ, чрез своя проникващ санкционен режим, не успяха да принудят иранците да се предадат по време на периода преди ядреното споразумение. САЩ бяха тези, които промениха линията и се съгласиха на преговори. \r\nВ настоящите ни разговори с останалите участници в ядреното споразумение, ние наблегнахме на това, че опазването на дългосрочните интереси на иранския народ е от първостепенно значение. Ако тези интереси все още могат да бъдат гарантирани, въпреки излизането на САЩ от споразумението, ние ще останем в него. В противен случай ще потърсим различен курс на действие. Нашата логика е проста и директна: Или всички участници в сделката ще спечелят от нея, или никой няма да го направи. Мълчанието в лицето на открития американски тормоз върху други държави да прекратят икономическите си и търговски отношения с Иран, в крещящо нарушение на установените правила на международното право, е просто неприемливо и не е вариант за нас. \r\nПредложението на Тръмп за директни разговори с Иран не е искрено или истинско. Как можем да бъдем убедени в откровеността му, докато неговият държавен секретар стигна до там, че да представи дълъг списък с открито обидни предварително условия за преговори? Дори по-лошо, как можем да се доверим на американското правителство, след като вече официално се отметна от международните си ангажименти, особено от Резолюция 2231 на Съвета за сигурност на ООН? Как може Иран, и другите, да се доверят на САЩ, докато те все още заплашват да накажат останалите страни за прилагането на същата резолюция, за която спонсорираха и гласуваха? Прибягването към санкции срещу Иран и иранския народ от страна на САЩ – включително и усложняването на достъпа до здравеопазване за обикновените хора или отказването им на безопасно пътуване в нови самолети, закупени от ирански авиопревозвачи – е напълно неоправдано и неприемливо. Предизвикани от омраза и търсене на отмъщение, претенциите за подкрепа на иранския народ от американското правителство са кухи, лицемерни и неубедителни. \r\nАз съм уверен, че правителството на САЩ ще трябва да промени курса си отново. Независимо от това, нашите разговори с търговските ни партньори вече са в ход, обещавайки светло бъдеще за нашите международни взаимодействия. Вече стана кристално ясно, че повечето държави в света се противопоставят на едностранчивостта на САЩ и ненавиждат да бъдат малтретирани. Дори ако в краткосрочен план сме изправени пред усложнения в икономическите си отношения, ние, заедно с партньорите ни, ще се опитаме да разрешим тези проблеми и тези дни ще преминат. \r\nОтдадени сме на разговорите и диалога – затова поначало влязохме в преговорите за ядрения въпрос и в крайна сметка стигнахме до солидно и взаимноизгодно споразумение. Доказателството за добрите отношения от страна на всички участници в сделката, в частност САЩ, лежи в искреното и пълно съгласие на своите провизии. Документирано е, че по време на преговорите върху ядреното досие, нашият върховен лидер заяви, че искреността на другата страна ще открие пътя за по-нататъшни разговори върху въпроси от взаимен интерес. Неискреният подход на Вашингтон към прилагането на споразумението, от ден първи и през целия период до незаконния му край, е показателен за липсата на искреност в прилагането на международните му задължения. \r\nМодерната история удостоверява факта, че Иран не е взимал участие в никаква външна агресия през последните 250 години. Въпреки това, той яростно се е съпротивлявал на външна агресия и намеса. Мирът е нашият арсенал и ние сме ангажирани да отговорим реципрочно на всеки истински и искрен жест и мярка. В това отношение сме решителни и постоянни.  Йонислав Дочев", "date": "2018.09.22", "title": "Хасан Роухани за The Washington Post: Иран спазва ядрените си ангажименти – въпреки Доналд Тръмп"}
{"url": "http://www.focus-news.net/news/2018/09/22/2570250/ria-novosti-petro-poroshenko-obvini-rusiya-v-ezhednevna-namesa-v-ukrainskite-izbori.html", "text": "Президентът на Украйна Петро Порошенко счита, че Русия вече ежедневно се намесва в украинските избори, съобщи в събота пресслужбата му, цитиран от  РИА Новости . \r\nПо думите на Порошенко, „Русия не спира да полага усилия за вмешателство във вътрешните работи на Украйна, в частност да влияе и на политическите сили, и със сигурност ще се намеси в предстоящите избори“. \r\n„Това е повече от просто опасение, че Русия ще се намеси активно. С помощта на пропагандата и дезинформацията, те го правят още сега. Ежедневно“, е заявил украинският президент в интервю за германския вестник „Rheinische Post“.  Йонислав Дочев", "date": "2018.09.22", "title": "РИА Новости: Петро Порошенко обвини Русия в ежедневна намеса в украинските избори"}
{"url": "http://www.focus-news.net/news/2018/09/22/2570271/sofiya-vremenno-dvizhenieto-pri-km-70-v-posoka-sofiya-na-am-hemus-se-osashtestvyava-samo-v-aktivnata-lenta-poradi-ptp.html", "text": "Временно движението при км 70 в посока София на АМ  „Хемус“ се осъществява само в активната лента поради ПТП.  Това съобщиха от  Агенция „Пътна инфраструктура“ . Шофьорите да се движат с повишено внимание и съобразена скорост, спазвайки указанията на „Пътна полиция“.", "date": "2018.09.22", "title": "София: Временно движението при км 70 в посока София на АМ  „Хемус“ се осъществява само в активната лента поради ПТП"}
{"url": "http://www.focus-news.net/news/2018/09/22/2570245/burgas-sluzhiteli-na-vinprom-karnobat-sa-se-sabrali-na-protest-v-tsentara-na-karnobat.html", "text": "Служители на „Винпром Карнобат“ са се събрали на протест в центъра на Карнобат. Това съобщи за   Агенция „Фокус“  директорът на ОДМВР – Бургас ст. комисар Калоян Калоянов.„Хората са се събрали там, нито пречат на някого, нито има затворено движение“, каза още той. По думите му към момента протестиращите не затрудняват движението в района, нито има данни за нарушаване на обществения ред.  \r\nПо-рано през деня работниците на затворения завод „Винмпром Карнобат“ блокираха за няколко часа  жп линията Бургас-София, за да изразят своето недоволство от затварянето на предприятието. \r\nДаяна ДЮЛГЕРОВА", "date": "2018.09.22", "title": "Бургас: Служители на „Винпром Карнобат“ са се събрали на протест в центъра на Карнобат"}
{"url": "http://www.focus-news.net/news/2018/09/22/2570253/sport-manchestar-siti-pobedi-kardif-siti-s-50-kato-gost.html", "text": "Английският шампион Манчестър Сити победи Кардиф Сити с 5:0 като гост в мач от шестия кръг на английската „Премиър лийг“. Точни за „гражданите“ бяха Серхио Агуеро, Бернардо Силва, Илкай Гюндоган и на два пъти Риад Марез. След тази победа Манчестър Сити се изкачва на втора позиция в класирането с 16 точки, докато Кардиф остава на предпоследното 19 място с 2 точки.", "date": "2018.09.22", "title": "Спорт: Манчестър Сити победи Кардиф Сити с 5:0 като гост"}
{"url": "http://www.focus-news.net/news/2018/09/22/2570270/afp-v-shveytsariya-20-hilyadi-protestirat-za-ravenstvo-v-zaplatite-mezhdu-mazhe-i-zheni.html", "text": "Около 20 хиляди души протестираха в Берн в събота, настоявайки за равенство на заплатите между половете, съобщиха организаторите и предупредиха, че жените са готови да стачкуват, ако швейцарските парламентаристи не решат проблема с разликата в заплащането. \r\nНа жените \"им е писнало от сексизъм и дискриминация, от неравенство в заплащането\", се казва в изявление на най-големия профсъюз на Швейцария Уния. \r\nСъюзът, който беше сред над 40-те организации, които се събраха на демонстрацията в събота, заяви, че повече от 20 000 души са демонстрирали, за да поискат от депутатите да направят повече, за да намалят постоянната разлика в заплатите между мъжете и жените, които извършват същата работа. \r\nДемонстрацията се проведе преди  долната камара на швейцарския парламент да обсъди в понеделник ревизия на закона, насочена към налагане на повече надзор над разпределението на заплатите в големите компании. \r\nДемонстраторите носеха плакати, изискващи \"Равенство сега\", и се оплакваха \"Същата работа, различна заплата\" и \"Писна ни от чакане\", съобщиха от агенция ATS, цитирана от AFP. \r\nРавенството между половете е заложено в швейцарската конституция от 1981 г., но жените все още печелят средно с 20% по-малко от мъжете в богатата алпийска страна - \"скандален процент\", според  Уния.  Юлиян Марков", "date": "2018.09.22", "title": "AFP: В Швейцария 20 хиляди протестират за равенство в заплатите между мъже и жени"}
{"url": "http://www.focus-news.net/news/2018/09/22/2570254/plovdiv-kulinarnata-fiesta-vkusat-na-plovdiv-gostuva-na-praznitsi-na-stariya-grad.html", "text": "Кулинарната фиеста „Вкусът на Пловдив” гостува на Празници на Стария град, съвместно с пловдивските фермери. Това съобщиха от пресцентъра на  Община Пловдив . Фестивалът започна в петък и продължава до неделя до 23 септември, с начало в 11:00 часа до 23:00 часа. Всеки, посетил събитията в Стария град, ще има шанса да се наслади на множество кулинарни и питейни изкушения, богата музикална програма, творилници и работилници, демонстрации на шеф готвачи, игри и много други развлечения. Организатори на вкусния маратон са Сдружение на ресторантьорите и хотелиерите „Тракия” и фермерски пазар.", "date": "2018.09.22", "title": "Пловдив: Кулинарната фиеста „Вкусът на Пловдив” гостува на Празници на Стария град"}
{"url": "http://www.focus-news.net/news/2018/09/22/2570272/voleybol-gubim-dva-geyma-sreshtu-sasht.html", "text": "Българските национали по волейбол загубиха два гейма с по 20:25 срещу отбора на Съединените щати, който вече си гарантира участие на финалната шестица. Това е втори мач за нас от Група „G“ на световното първенство, след като снощи България записа чиста победа над Иран. Нашите имат нужда от задължителна победа, за да запазят шансовете си за класиране в следващата фаза. \r\nПо-рано днес в зала „Арена Армеец“ Канада победи Иран с 3:2 гейма, а във Варна Сърбия взе чиста победа с 3:0 срещу Аржентина. \r\nВ Милано Холандия победи Финландия с 3:1 гейма, а в Болоня Белгия приключи с 3:0 срещу Австралия.", "date": "2018.09.22", "title": "Волейбол: Губим два гейма срещу САЩ"}
{"url": "http://www.focus-news.net/news/2018/09/22/2570276/gerb-evgeniya-angelova-uchastva-vav-foruma-30-godini-po-kasno-kakvo-zadarzha-balkanite-izvan-evropeyskiya-sayuz-rolyata-na-zhenite-v-protsesite-na-prisaedinyavane.html", "text": "Депутатът от ГЕРБ Евгения Ангелова, участва във форума \"30 години по-късно: Какво задържа Балканите извън Европейския съюз. Ролята на жените в процесите на присъединяване. Това съобщиха от пресцентъра на  партията . Народният представител от ГЕРБ-Хасково и зам.-председател на Комисията по бюджет и финанси Евгения Ангелова взе участие във форума \"30 години по-късно: Какво задържа Балканите извън Европейския съюз. Ролята на жените в процесите на присъединяване\". Конференцията се проведе в Тирана, като неин домакин бе женската организация на Албанската демократична партия – част от ЕНП. Събитието бе подкрепено и от фондациите „Конрад Аденауер“ и „Ханс Зайдел“. В рамките на форума Евгения Ангелова бе лектор на тема: Взаимодействие на Балканите като предпоставка за присъединяване към ЕС. „Балканите трябва да бъдат обединени и да работят в координация, за да се справят с препятствията, които стоят между тях и членството им в Европейския съюз. Европейският съюз е сериозен към Западните Балкани и има амбициозна програма за тях“, подчерта депутатът от ГЕРБ.  \r\n„Българското председателство на Съвета на ЕС показа видими резултати за региона и осигури присъствие и участие на шестте страни от Западните Балкани във всички събития и срещи в ЕС, които ги касаят“, обясни в рамките на своята лекция Ангелова. \r\nВ конференцията участваха още председателят на женската организация на ЕНП Дорис Пак, международният секретар на ЕНП Патрик Фолер, председателят на Албанската демократична партия Лулзим Баша, както и председателят на женската организация на Албанската демократична партия Албана Вокши.", "date": "2018.09.22", "title": "ГЕРБ: Евгения Ангелова участва във форума \"30 години по-късно: Какво задържа Балканите извън Европейския съюз. Ролята на жените в процесите на присъединяване"}
{"url": "http://www.focus-news.net/news/2018/09/22/2570273/boyna-tehnika-i-vaorazhenie-predstavi-balgarskata-armiya-po-sluchay-110-ta-godishnina-ot-obyavyavaneto-na-nezavisimostta-obzor.html", "text": "Бойна техника и въоръжение представи Българската армия по случай 110-та годишнина от обявяването на Независимостта. В 17 града в страната хората можаха да видят образци военна техника, оръжие и екипировка. Инициативата е първата от поредицата изяви под наслов „Това сме ние“, с които Министерството на отбраната цели да популяризира военната служба.  \r\n„Отбелязваме 110 години от обявяването на Независимостта на България – факт, който е станал възможен благодарение на Българската армия. Хубаво е българските граждани да имат по-чест досег до армията, да видят въоръжението, войниците. В тези комерсиални времена, когато хората се интересуват преди всичко от доходите си, е хубаво по някакъв начин да покажем, че воинската професия, макар и към момента все още не добре платена, е достойна и заслужава уважение“, каза министърът на отбраната Красимир Каракачанов на показа на военна техника пред сградата на Министерството на отбраната в София. \r\nМинистърът на отбраната Красимир Каракачанов коментира, че армия се прави с дух и любов към България. Той уточни, че Българската армия е в ръцете на обществото и е инструмент за неговата  защита. Вицепремиерът припомни, че през последните 20 години бюджетът на армията е орязван 4 пъти, като само през 2010 г. е намален с 40%. По думите му, въпреки недоимъка и липсата на средства, момчетата и момичетата в армията си изпълняват задълженията. „Аз не съм спрял да настоявам за повече средства. През изминалата  година увеличихме заплатите с 10 %, а за тази година сме предвидили още 10%.  Представили сме необходимите разходи за ремонт на част от съществуващата техника. Отделиха се близо 3 милиарда и половина за закупуване на нови самолети, кораби и бронирани машини“, каза министър Каракачанов. Той посочи, че това е само един етап от цялостното обновяване на армията, което ще става постепенно поради невъзможността да се отделят необходимите средства. \r\nПред  „Фокус“  ст. лейтанант Веселин Станков заяви, че машините „Командо“ и „Гардиан“ всъщност са с реален боен опит от мисиите ни в Афганистан. Той също така поясни, че бронираната машина „Хамър“ е една изключително надеждна машина, която се използва за ескортиране на „ВИП“ персони, конвоиране и извършване на патрули, като отбеляза, че това е изключително бърза и маневрена машина, въоръжена с леко стрелково оръжие. Старши лейтанант Станков обясни също, че машината „Командос“ е предназначена да придвижи, защити и подпомогне механизираното отделение в изпълнение на реалните му бойни задачи в градска среда и извън града. Той поясни, че тя е изключително надеждна, с висок коефициент на сигурност на отделението, защото притежава унитарна противопожарна система при възникване на пожар там. \r\nКапитан Станислав Танчев от редовете на военна полиция представи подробности около машината „Пясъчната котка“ - защитно многоцелево превозно средство с високи възможности и капацитет за полезен товар, което се използва за широк спектър от миротворчески мисии в градски и отдалечени райони. Самата машина има двигател с мощност 350 к. с., висока степен на бронировка. Корпусът и представлява капсула, за да може когато се попадне под засада или минно поле, да се запази здравето и живота на личния състав. По думите на Капитан Танчев характерно за самата машина е също, че има система за гасене на пожар, която е в два кръга – един в самия корпус и друг навън, около самите гуми. Ако се хвърли коктейл „Молотов“ по нея и се запалят гумите, при самия водач има система, която се управлява ръчно и гумите могат да бъдат изгасени.  \r\nОсвен в столицата в градовете Пловдив, Варна, Бургас, Стара Загора, Плевен, Сливен, Шумен, Смолян, Благоевград, Враца, Белене, Асеновград, Карлово, Казанлък, Хасково и Ямбол хората също имаха възможност да разгледат образци техника, въоръжение и екипировка. \r\nЦветелин ДИМИТРОВ", "date": "2018.09.22", "title": "Бойна техника и въоръжение представи Българската армия по случай 110-та годишнина от обявяването на Независимостта (ОБЗОР)"}
{"url": "http://www.focus-news.net/news/2018/09/22/2570252/inzh-daniel-panov-kmet-na-veliko-tarnovo-data-22-septemvri-1908-godina-e-sred-nay-svetlite-v-novata-balgarska-istoriya.html", "text": "Дата 22 септември 1908 година е сред най-светлите в новата българска история. Това каза кметът на Велико Търново инж. Даниел Панов в словото си по повод годишнината от обявяването на Независимостта, предаде репортер на  Агенция „Фокус“ . „Преди 110 години Велико Търново отново е център на българската държавност. В крепостта „Царевец“ и преди това в българската светиня - църквата „Св. 40 великомъченици“ цар Фердинанд прочита своя прочут манифест, с който България гордо заявява своята независимост. В този държавнически акт изпъква силно  българското национално достойнство и гордост. Това общобългарско дело се случва тук, в Търново. Ние трябва да се гордеем с това, но и да помним, че този избор не е случаен“, заяви кметът инж. Панов. \r\nТой припомни, че именно във Велико Търново братята Петър и Асен надвиват Византия и възстановяват Второто българско царство, както и че по тук по времето на цар Иван Асен II България достига своята най-голяма сила - държавата ни се простира на три морета и е фактор в Европа, с който се съобразяват всички. Кметът отбеляза, че апостолите на Търновската книжовна школа носят знание на целия християнски православен свят. „В Търново освободена България става държава. Тук заседава Учредителното събрание, изработило и приело първата българска конституция, останала в историята с името си като Търновска. тук е създаден и първият комитет Единство, дал началото на борбата за българско национално обединение и поставил основите за съединението на България“, припомни кметът на Велико Търново. Той добави, че именно заради всички тези славни моменти във Велико Търново целият български народ смело, решително и категорично заявява пред целия свят, че България е свободна и съединена.  \r\n„България заслужава да бъде независима. Нашите предци показват, че България ще бъде силна, равноправна и независима европейска  държава, каквато е била при великите Асеневци, при царете Бори и Симеон, при хан Крум и хан Тервел, пир хан Аспарух Затова Търново е символ на независимостта“, каза още инж. Даниел Панов.", "date": "2018.09.22", "title": "Инж. Даниел Панов, кмет на Велико Търново: Дата 22 септември 1908 година е сред най-светлите в новата българска история"}
{"url": "http://www.focus-news.net/news/2018/09/22/2570275/aa-vaorazheni-teroristi-ubiha-nay-malko-sedem-voynitsi-v-pakistan.html", "text": "Най-малко седем пакистански армейски войници, включително офицер, бяха убити в събота в престрелка с бойци в Северен Вазиристан - племенна област в северозападен Пакистан близо до афганистанската граница, предава  Anadolu Agency . \r\nСпоред  пресцентъра на Пакистанската армия войниците са били убити по време на операция срещу група терористи, които са проникнали в Северен Вазиристан. \r\nПо време на операцията са  убити и девет терористи, се казва в изявлението. \r\nСеверен  Вазиристан - един от седемте племенни района, граничещи с Афганистан , е бойно поле между армията и талибаните от юни 2014 г. след началото на мащабна военна кампания. \r\nСпоред армията на Пакистан близо 3000 екстремисти са били убити в операциите, в които са загинали повече от 200 войници от 2014 до 2016 г.  Юлиян Марков", "date": "2018.09.22", "title": "АА:  Въоръжени терористи убиха най-малко седем войници в Пакистан"}
{"url": "http://www.focus-news.net/news/2018/09/22/2570277/voleybol-zagubihme-sreshtu-sasht-s-03.html", "text": "Българските национали по волейбол загубиха срещу отбора на Съединените щати с 0:3 гейма, което праща американците на финалната шестица в Торино. В неделя е последният мач на България в тази група срещу отбора на Канада. \r\nПо-рано днес в зала „Арена Армеец“ Канада победи Иран с 3:2 гейма, а във Варна Сърбия взе чиста победа с 3:0 срещу Аржентина. \r\nВ Милано Холандия победи Финландия с 3:1 гейма, а в Болоня Белгия приключи с 3:0 срещу Австралия. \r\nВЕНЦИСЛАВ ДРАГОМАНОВ", "date": "2018.09.22", "title": "Волейбол: Загубихме срещу САЩ с 0:3"}
{"url": "http://www.focus-news.net/news/2018/09/22/2570278/afp-broyat-na-zaginalite-pri-intsidenta-s-feribot-v-ezeroto-viktoriya-v-tanzaniya-nadhvarli-200-dushi.html", "text": "Броят на загиналите при инцидента с ферибот в езерото Виктория в Танзания надхвърли 200 души, предава  AFP . \r\nСпасителите намериха един щастлив оцелял от бедствието. Въпреки че не се очакваше  намирането на други оцелели през третия ден от усилията за търсене, водолазите спасиха един инженер, който е успял да се укрие в джоб с въздух в съда. Джоузеф Мкунди, депутат в района на Укреуе, заяви пред агенцията, че инженерът се е затворил в \"специална стая\". \r\nВодолазите продължиха издирването във водите около обърнатия корпус под погледите на  разтревожени близки и роднини на загиналите, събрани само на метри от брега на остров Укара, където фериботът трябваше да акостира. \r\n\"Съжаляваме да съобщим , че в момента са открити общо 209 души, от които 172 са били идентифицирани от роднини\", заяви министърът на транспорта на Танзания по време на пресконференция, излъчена от обществената телевизия TBC 1.Агенцията, която отговаря за фериботните услуги, заяви, че не е известно колко пътници са били на борда на кораба Ниерере. \r\nОстарелият кораб е пренасял и товар - включително чували с царевица, банани и цимент, когато е потънал на около 50 метра от пристанището на остров Укара.  Юлиян Марков", "date": "2018.09.22", "title": "AFP: Броят на загиналите при инцидента с ферибот в езерото Виктория в Танзания надхвърли 200 души"}
{"url": "http://www.focus-news.net/news/2018/09/22/2570282/reuters-pirati-sa-pohitili-ekipazha-na-korab-sobstvenost-na-shveytsarska-firma-blizo-do-bregovete-na-nigeriya.html", "text": "Пирати са похитили екипажа на кораб собственост на швейцарска фирма близо до бреговете на Нигерия, предава  Reuters . \r\nПирати са отвлекли 12 членове на екипажа на търговски кораб, собственост на швейцарската транспортна компания Massoel Shipping, в Гвинейския залив край бреговете на Нигерия. Това се съобщава в събота от агенцията, която се позовава на изявление на компанията. \r\nСпоред нея, корабът  натоварен с жито, пътуващ  от Лагос до Порт Харкорт и се намира на 45 морски мили (83 км) югозападно от остров Бони . Пиратите са отвлекли 12 от 19-те членове на екипажа, като националността на отвлечените не е посочена. \"Компанията си сътрудничи с местните власти и специалисти, за да гарантира бързото и безопасно освобождаване на отвлечените\", каза Massoel Shipping. \r\nШвейцарското външно министерство съобщи, че гражданите на страната не са били на борда на кораба, отбелязва Ройтерс. \r\nВ Гвинейския залив, включително и край бреговете на Нигерия, макар и рядко се извършват  пиратски атаки срещу чуждестранни кораби. По правило пиратите отвличат  екипажа или пътниците за откуп.  Юлиян Марков", "date": "2018.09.22", "title": "Reuters: Пирати са похитили екипажа на кораб собственост на швейцарска фирма близо до бреговете на Нигерия"}
{"url": "http://www.focus-news.net/news/2018/09/22/2570251/the-times-of-israel-iran-obvinyava-izrael-i-sasht-za-teroristichnoto-napadenie-po-vreme-na-voenniya-parad-v-ahvaz.html", "text": "Говорител на иранската армия в събота отправи обвинения към Израел и САЩ за терористичното нападение, което отне живота на поне 29 души и рани над 60 по време на военен парад в югозападния град Ахваз, пише израелското електронно издание  The Times of Israel . \r\nБроят на загиналите продължи да расте в събота и се очаква да нарасне още, тъй като някои от жертвите, включително жени и деца, са били критично ранени във въоръженото нападение. \r\nБригаден генерал Аболфазл Шекарчи заяви, пред държавната информационна агенция „IRNA“, че въоръжените мъже, които са открили огън по време на парада, отбелязващ годишнина от началото на войната между Иран и Ирак на Садам Хюсеин (1980-1988), „не са били от „Ислямска държава“ или други групировки, биещи се срещу ислямската система (на Иран)… но са свързани със САЩ и (израелската разузнавателна служба) Мосад“. \r\nШекарчи също така заяви, че „терористите са преминали през обучение в две страни от Персийския залив“. \r\nТерористичната групировка „Ислямска държава“ по-рано през деня пое отговорност за смъртоносното нападение. \r\nВъншният министър на Иран Мохамад Джавад Зариф отправи обвинение към неназована чужда страна и нейните „американски господари“ за смъртоносния акт. Според него въоръжените мъже са били „терористи набрани, тренирани, въоръжени и платени от чуждестранен режим“. \r\n„Иран ще отговори бързо и решително в защита на живота на иранските граждани“, заяви още той в пост в социалната мрежа „Туитър“ след нападението.  Йонислав Дочев", "date": "2018.09.22", "title": "The Times of Israel: Иран обвинява Израел и САЩ за терористичното нападение по време на военния парад в Ахваз"}
{"url": "http://www.focus-news.net/news/2018/09/22/2570283/ministar-ekaterina-zaharieva-balgariya-e-na-parvo-myasto-v-es-po-dyal-na-zhenite-v-it.html", "text": "„България е на първо място в Европейския съюз по дял на жени в ИТ сектора. У нас 30% от специалистите в бранша са жени при среден процент за ЕС от 16 на сто.“ С този пример вицепремиерът и министър на външните работи Екатерина Захариева илюстрира пред първите дипломати дами от целия свят възможностите, които в България се предоставят на жените дори в традиционно мъжки сектори. Първата по рода си среща на жените външни министри се провежда в Монреал, Канада. Захариева посочи още, че политици като председателя на Народното събрание, кметът на София, българският еврокомисар и вицепрезидентът на страната са жени, и хората са доволни от работата им, „въпреки че все още 55% от съгражданите ни искат президентът да е мъж“. Българският вицепремиер посочи още, че в дипломацията често жените са по-добри преговарящи и целта на политиците трябва да е промяна във възприятията и при жените, и при мъжете, и те да работят заедно за равнопоставеност на половете.  \r\nСпоред нея „когато овластяваш жените и им даваш достъп до запазените за мъжете територии, печели икономиката и държавата като цяло. Доказано е, че ако всички жени и момичета се включат активно в икономическия живот, на годишна база БВП в света ще нарастне колкото е БВП на Китай и САЩ заедно“.", "date": "2018.09.22", "title": "Министър Екатерина Захариева: България е на първо място в ЕС по дял на жените в ИТ"}
{"url": "http://www.focus-news.net/news/2018/09/22/2570280/kathimerini-eksperti-predlagat-zatvaryaneto-na-populyaren-plazh-na-ostrov-zakintos.html", "text": "Експерти предлагат затварянето на популярен плаж на остров Закинтос, на който по рано този месец се срути огромна скална маса и нарани един турист, пише електронното издание на гръцкия вестник  Kathimerini \r\nСлед посещение на плажа миналата седмица, екип от катедрата по геология на Атинския университет  изрази мнение, че в района, който е достъпен само по море, могат да се очакват още свлачища. \r\nУчените също така заявиха, че са против плановете за обрушване на 246-метровата скала, надвиснала над плажа, като казаха , че това няма да попречи на бъдещи свлачища. \r\nВ събота обаче властите в Закинтос решиха частично да премахнат забраната, наложена след срутването на 13 септември, за да позволят на лодките да акостират в средната част на плажа.   Юлиян Марков", "date": "2018.09.22", "title": "Kathimerini: Експерти предлагат затварянето на популярен плаж на остров Закинтос"}
{"url": "http://www.focus-news.net/news/2018/09/22/2570281/bivsh-premier-na-izrael-samo-mahmud-abas-mozhe-da-osiguri-miren-dogovor-s-izrael.html", "text": "Само Махмуд Абас може да осигури мирен договор с Израел, заяви бившият израелски премиер Ехуд Олмерт след среща между двамата в Париж, предава  AFP . \r\n\"Единственият човек сред палестинския народ, който е в състояние да осигури мир и който в миналото доказва, че е напълно ангажиран с това, е д-р Махмуд Абас (президент на Палестинската автономия- бел.ред.) и затова имам огромно уважение към него\", каза той. \r\nПреговорите за мир, водени с посредничеството на САЩ, бяха замразени от 2014 г. насам и палестинското ръководство прекрати контакта с Белия дом, след като американският президент Доналд Тръмп призна спорния град Ерусалим за столица на Израел през декември. \r\nПалестинците обвиняват Тръмп в пристрастие в полза на Израел и казват, че ги изнудва, за да ги принуди да приемат условията на Белия дом. \r\nОлмерт оглавява израелското правителство от 2006 г. до 2009 г., когато се опита да постигне споразумение  за решение на две държави. Преговорите пропаднаха след като  израелски официални лица обвиниха Абас, че отхвърля плана, предложен от Олмерт. \r\n\"Президентът Абас никога не каза\" не \"на моя план, никога - каза Олмерт. \r\nКоментарите на Олмерт предизвикаха хладна  реакция от израелското правителство. \r\nМинистърът на науката и технологиите Офир Акунис, член на дясната партия Ликуд на сегашния премиер Бенямин Нетаняху, каза, че Абас \"е унижил\" Олмерт. \r\n\"Той дори не отговори на мизерното му предложение за създаване на палестинска държава със столица Ерусалим и на (израелско) оттегляне към границите от 1967 г.\", каза Акунис. \r\nОлмерт е освободен от затвора през юли 2017 г., след като излежа 16 месеца за корупция по време на мандата му като кмет на Ерусалим.  Юлиян Марков", "date": "2018.09.22", "title": "Бивш премиер  на Израел: Само Махмуд Абас може да осигури мирен договор с Израел"}
{"url": "http://www.focus-news.net/news/2018/09/22/2570274/stotitsi-sluzhiteli-na-vinprom-karnobat-izlyazoha-na-protest-sled-kato-v-petak-zavodat-be-zatvoren-ot-agentsiya-mitnitsi-obzor.html", "text": "Стотици служители на „Винпром Карнобат“ излязоха на протест, след като в петък заводът бе затворен от Агенция „Митници“.В събота сутрин протестиращите паркираха автобус на жп линията Бургас-София при гара Церковски, като по този начин блокираха придвижването на влакове. От БДЖ бе създадена организация за извозване с автобуси на пътниците от три влака, които бяха засегнати от протестните действия. Недоволните служителите скандираха: „Искаме да работим!“ и „Отворете завода!\". Те изразиха готовност протестните действия да продължат докато не бъдат допуснати до работните си места, като дори се заканиха да блокират автомагистрала „Тракия“. Според протестиращите заводът ще бъде затворен не за 48 часа, както бе съобщено от Агенция „Митници“, а за повече от месец и съответно няма да получат заплати.  \r\nРадио „Фокус“ - Бургас разговаря с двама от директорите във „Винпром Карнобат“ – Йовко Йовков и Танчо Драгиев. „Затварянето на тези заводи е взривоопасно и може да доведе до катаклизми в региона. Напълно е възможно да се получат бедствия и аварии. Машините в завода се спират, но това спиране води до неконтролируеми процеси“, обясни Йовков. Драгиев допълни, че правата на служителите са ограничени. \r\nРаботниците от завода се срещнаха с началника на Агенция „Митници“- Бургас Валери Стефанов. Той потвърди казаното вчера, че складовете ще останат затворени за 48 часа. Стефанов припомни, че при проверката на данъчните складове в района на Карнобат за производство на алкохолни напитки, извършена на 21 септември, са констатирани множество нередности по Закона за акцизите и данъчните складове. Той уточни, че е връчена писмена заповед на ръководството на завода, която може да бъде обжалвана.  \r\nСлед близо 2 часа движението по жп линията бе освободено. Следобед протестът на работниците от запечатаните фабрики за алкохол край Карнобат се пренесе пред общината в града. Агенция „Фокус“ припомня:  На 5 септември 2018 г. Специализираната прокуратура съобщи, че извършва следствени действия в офиси на „Винпром Карнобат“, „Сис Индустрийс“ и „Топаз Мел“ заради подозрения за укриване на данъци. Над 10 лица бяха задържани при разкриване на фабрика за незаконно производство на цигари в град Карнобат. Сред задържаните бе и собственикът на „Винпром Карнобат“ Миню Стайков, като му е повдигнато обвинение за участие в организирана престъпна група за производство и продажба на акцизни стоки без бандерол, данъчни престъпления и пране на пари. На 8 септември Специализираният наказателен съд остави в ареста собственика на \"Винпром Карнобат\" Миню Стайков, братът на жена му Белун Хазърбасанов и Иван Димитров, син на кмета на Карнобат.", "date": "2018.09.22", "title": "Стотици служители на „Винпром Карнобат“ излязоха на протест, след като в петък заводът бе затворен от Агенция „Митници“ (ОБЗОР)"}
{"url": "http://www.focus-news.net/news/2018/09/22/2570284/kurir-makedoniya-hristiyan-mitskovski-prizova-zoran-zaev-na-televizionen-debat.html", "text": "Лидерът на ВМРО-ДПМНЕ Християн Мицковски призова премиера и лидер на управляващата партия Зоран Заев на телевизионен дебат в пост на страницата си в социалната мрежа „Фейсбук“, пише македонското електронно издание  “Курир“ . \r\nМицковски пише: „Тази вечер бях в Неготино, където е  много видимо разочарованието в лицата на гражданите от тежкия живот и реалните проблеми, от разпродаването на държавата, нейното име и достойнство от Заев и хората на власт“. \r\n„Освен това премиерът и министрите говорят за конституционни промени, които нито са представени  на обществеността, нито с някого се консултират, което показва, че отново нещо крият, повдигайки въпроса дали има нещо повече от това, което четем в капитулантският договор,“ продължава Мицковски. \r\n„Отидете в истински дуел в телевизията, за да позволите на гражданите да решат на 30 септември правилно, моите принципи и ценности или вашите лъжи и вредни политики“, завършва лидерът на ВМРО-ДПМНЕ.  Юлиян Марков", "date": "2018.09.22", "title": "„Курир“ (Македония): Християн Мицковски призова Зоран Заев на телевизионен дебат"}
{"url": "http://www.focus-news.net/news/2018/09/22/2570279/tass-maykal-pompeo-zayavyava-che-sasht-ne-sa-dostignali-do-zhelanite-otnosheniya-s-rusiya.html", "text": "Държавният секретар Майк Помпео заявява, че САЩ не са достигнали до желаните отношения с Русия  в интервю пред телевизионния канал NBC, цитиран от  TACC . \r\nСъединените щати, въпреки усилията си, все още не са постигнали желаните отношения с Русия, тъй като Вашингтон все още трябва да дават отпор на  \"злоумишлените действия\" на Москва. Това изявление бе направено от държавния секретар на САЩ Майкъл Помпео в интервю за телевизионния канал на NBC, извадки от които бяха публикувани в събота и цитирани от агенцията. \r\n\"Президентът [САЩ Доналд Тръмп] се опитва да развие отношенията с Русия и да промени това положение, но поне досега не сме постигнали успех\", каза той. По-специално, Помпео твърди, че Русия \"не помага\" на САЩ в разрешаването на ситуацията в Украйна и Сирия. \r\nВ този случай държавният секретар отново подчерта, че има области, където Вашингтон и Москва \"имат общи интереси\". Помпео по-специално припомни, че докато е бил директор на ЦРУ, той е работил в тясно сътрудничество с Русия по въпросите на борбата с тероризма. \"Има различни места по света, по отношение на които имаме припокриващи се интереси\", заяви държавният секретар, като твърди, че Руската федерация се ръководи от напълно различни ценности в сравнение със Съединените щати. \r\nПомпео също отхвърли предположенията на водещия за това, че в отношенията с Руската федерация той и Тръмп действат като \"лош и добър полицай\". \"Мисля, че и двамата се опитваме да бъдем полицаи, които защитават Америка, и аз вярвам, че постигаме успех в това\", каза държавният секретар на САЩ.  Юлиян Марков", "date": "2018.09.22", "title": "ТАСС: Майкъл Помпео заявява, че САЩ не са достигнали до желаните отношения с Русия"}
