{"url": "http://www.focus-news.net/news/2018/11/08/2588204/tanyug-dachich-prisastvieto-na-kfor-v-kosovo-i-metohiya-tryabva-da-ostane-nepromeneno.html", "text": "Частите на KFOR в Косово-Метохия не трябва да се съкращават, е заявил в четвъртък външният министър на Сърбия Ивица Дачич, информира  ТАНЮГ .  \r\nМного важно е мандатът им да бъде съобразен изцяло с Резолюция 1244 на Съвета за сигурност на ООН. При откриването на Шестата седмица на НАТО в Белград Дачич е припомнил, че KFOR се явява важен гарант на Споразумението от Брюксел и че от голямо значение е техният неутрален статут. Ивелина Ватова", "date": "2018.11.08", "title": "ТАНЮГ: Дачич: присъствието на KFOR в Косово и Метохия трябва да остане непроменено"}
{"url": "http://www.focus-news.net/news/2018/11/08/2588173/kyustendil-kmetat-na-dupnitsa-metodi-chimev-se-sreshtna-sas-svetovniya-vitseshampion-po-borba-kiril-milov.html", "text": "Кметът на Дупница Методи Чимев се срещна със световния вицешампион по борба Кирил Милов, съобщиха от пресцентъра на  Община Дупница . Трикото, с което новата звезда на българската борба Кирил Милов спечели сребърния медал на Световното първенство, получи като подарък кметът на Дупница инж. Методи Чимев. 21-годишният дупничанин, който втрещи целия свят с успеха си, бе гост на инж. Чимев, заедно със своя треньор в националния отбор и легенда в този спорт Армен Назарян. Абсолютният ни дебютант не само, че участва невъзстановен след тежка операция, но и спечели сребърен медал в една от най-тежките категории, където България не е постигала успехи от времето на Александър Томов и Боян Радев.  \r\n„Преди 4 години, когато Кирчо бе мой гост след Европейската титла за юноши, обеща точно тук, че ще вземе медал от Световното за мъже много скоро. Удържа на думата си. Сега пред всички тук кажи каква е следващата ти цел“, обърна се към госта си инж.Чимев. „Очаквайте ме отново тук с олимпийски медал, а преди това с няколко златни отличия“, категоричен бе дупничанинът. “ Това трико го приемам като символ на борбеността, на силата, на вярата в успеха и ще бъде изложено в спортната зала на града, където вече работим за обособяването на музей на спорта“, обяви инж.Чимев. Много интересен диалог се оказа, че са провели преди най-големия форум в света се разбра на срещата. „Пътуваме за турнира и аз му казвам на Кирчо. Сега ще се докоснеш до европейски шампиони, до големи имена…, но той ме прекъсна и каза: Аз няма да се докосвам до тях, а ще ги бия и ще взема медал“, разказа Назарян, който не скри, че Милов е хвърлил изключително много сили в тренировките.  \r\n„Имах шанс да бия и на финала, но допуснах грешки. Ще работя, за да ги отстраня и да не се повтарят повече, защото следващия път трябва да спечеля световния финал“, подчерта Милов. „Не мога да не изкажа благодарност на моя първи треньор и откривател Виктор Бонев. Не веднъж е идвал у нас, за да ме убеждава, че имам качества за борбата и добре, че не се отказа. Помня първото си излизане на тепиха. Беше в Дупница, а аз бях 4-и клас. И няма да крия, че като стъпих на тепиха треперех от страх. Тогава Бонев ми каза: И той е момче като теб, няма да те изяде“, с усмивка припомни първите си стъпки Милов. Той получи плакет от кмета на Община Дупница, парична сума, както и „Историята на Дупница“ с послание. С икона на Св.Иван Рилски, инж.Чимев дари Назарян, който му върна жеста със своята автобиографична книга.", "date": "2018.11.08", "title": "Кюстендил: Кметът на Дупница Методи Чимев се срещна със световния вицешампион по борба Кирил Милов"}
{"url": "http://www.focus-news.net/news/2018/11/08/2588180/balgarskiyat-evrokomisar-po-vaprosite-na-tsifrovata-ikonomika-i-obshtestvo-mariya-gabriel-shte-otkrie-chetvartoto-izdanie-na-sreshtata-startup-europe-summit-na-15-noemvri.html", "text": "На 15 ноември (четвъртък) в Интер Експо Център в София българският еврокомисар по въпросите на цифровата икономика и общество Мария Габриел ще открие четвъртото издание на срещата Startup Europe Summit. Това съобщиха от пресцентъра на  . В събитието ще участват 400 от главните фигури на европейската екосистема от стартиращи предприятия, a някои от най-добрите европейски стартъпи ще се срещнат с инвеститори, медии и създатели на политики.  \r\nПоканени като основни оратори тази година са министър-председателят на България Бойко Борисов, министри от шестте страни от Западните Балкани (Албания, Босна и Херцеговина, Косово, Черна гора, бившата югославска република Македония и Сърбия), Симон Шефер — основател и главен изпълнителен директор на Factory, президент на Startup Portugal и бизнес ангел в Европа, и Аня Монрад — вицепрезидент и главен управител в Dell EMC и председател на управителния съвет на Коалицията за умения и работни места в областта на цифровите технологии.  \r\nТазгодишната среща Startup Europe Summit ще бъде свързана с Програмата в областта на цифровите технологии за Западните Балкани, чието начало бе поставено по-рано тази година от Европейската комисия. Целта на тази инициатива е да подкрепи прехода в региона и да донесе ползи от цифровата трансформация на своите граждани, като спомогне за модернизиране на публичните администрации, за укрепване на киберсигурността, за увеличаване на свързаността и за подобряване на бизнес климата. Наред с това експерти от Европейската комисия ще представят напредъка в създаването на политики за цифровия единен пазар и действията за подпомагане на растежа на стартъпите и новите иновативни компании.    \r\nНовини за организацията и програмата на събитието се публикуват на страницата на  .", "date": "2018.11.08", "title": "Българският еврокомисар по въпросите на цифровата икономика и общество Мария Габриел ще открие четвъртото издание на срещата Startup Europe Summit на 15 ноември"}
{"url": "http://www.focus-news.net/news/2018/11/08/2588179/gen-chavdar-chervenkov-oborotat-na-kriminalnite-pazari-u-nas-se-izchislyava-na-okolo-2-mlrd-leva-godishno.html", "text": "Оборотът на криминалните пазари у нас се изчислява на около 2 млрд. лева годишно. Това каза за обзорното предаване „Това е България“ на  Радио „Фокус“  ген. Чавдар Червенков, бивш ръководител на Военното разузнаване и бивш министър на вътрешните работи. Генерал Червенков се позова на две проучвания на Института за изследване на демокрацията относно дейността на организираната престъпност за последните 6 години: 2010-11г. и 2012-13 г. По думите му за първия период най-големият престъпен пазар е проституцията, следвана от ДДС измамите, нелегалния пласмент на горивата и контрабандата на цигари. \r\n„Имаме промяна за тези 5-6 години, които минаха оттогава. На първо място, като изключим пазара на секс услуги, се нарежда нелегалната търговия с горива – в порядъка между 600 и 700 млн. лева оборот. След нея е търговията с наркотици – около 400-450 млн. лева ДДС измамите са спаднали почти 2 пъти – 250-300 млн. лв. Трябва да се отбележи драстичния спад на контрабандата на цигари, която е около 178-180 млн. лв. срещу 400 млн. тогава“, обясни ген. Червенков. \r\nТой определи като новост в престъпните пазари у нас през последните години каналджийството, т.е. трафика на мигранти, което, според него, създава предпоставки за връзки между мафията и терористичните организации. По думите му за процесите на конвергенция между двата типа престъпност има три групи фактори - институционални, организационни и социални. Ако бъдат намерени близки допирни точки между тези фактори, то тогава мрежите да организираните престъпни групи ще се поставят в услуга на терористичните организации, каза още той.", "date": "2018.11.08", "title": "Ген. Чавдар Червенков: Оборотът на криминалните пазари у нас се изчислява на около 2 млрд. лева годишно"}
{"url": "http://www.focus-news.net/news/2018/11/08/2588182/parlamentat-othvarli-predlozhenieto-na-bsp-druzhestvata-ot-zabranitelniya-spisak-za-privatizatsiya-da-ne-se-otdavat-na-kontsesiya-obzor.html", "text": "Парламентът отхвърли предложението на БСП дружествата от забранителния списък за приватизация да не се отдават на концесия. От БСП настояха да не се отдават на концесия търговските дружества с повече от 50% държавно участие в капитала. Тези дружества са включени в т.нар. забранителен списък по Закона за приватизация и следприватизационен контрол. Според БСП отдаването на тези дружества на концесия за 35 години или повече създава предпоставки за компрометиране на целите, заради които те са в забранителния списък. Предложението е свързано с предстоящото отдаване на концесия на Летище \"София\". На 27 юни кабинетът одобри решението на тогавашния транспортен министър Ивайло Московски за откриване на процедурата за определяне на концесионер на Летище „София“. От левицата внесоха в парламента предложение концесията да се прекрати, но депутатите го отхвърлиха. Според БСП отдаването на концесия на летището е риск за националната сигурност. БСП внесоха сигнал и в Прокуратурата с настояване решението на Министерския съвет за концесията да бъде отменено. Прокуратурата обаче прие, че не са налице основания да се намесва, защото решенията на Министерския съвет по Закона за концесиите не подлежат на обжалване. \r\nВ дебатите в пленарна зала от БСП заявиха, че ще сезират Върховния административен съд и ще се обърнат към президента Румен Радев за концесията на Летище „София“. Лидерът на левицата Корнелия Нинова се обърна за подкрепа към „Обединени патриоти“ с мотив, че според тяхната идеология изобщо не трябва да има концесии. Тя припомни, че лидерът на „Атака“ Волен Сидеров поиска ревизия на всички златни концесии от вицепремиера Валери Симеонов. По думите ѝ обаче с гласуването на държавния бюджет „Обединени патриоти“ вече са подкрепили концесията на Летище „София“. Корнелия Нинова беше категорична, че когато дойде време БСП да взима решения - концесията на летището ще бъде прекратена. Според ГЕРБ със законопроекта за концесиите БСП са объркали правната норма. Депутатът от ГЕРБ и председател на правна комисия Данаил Кирилов коментира, че няма връзка между забранителния списък за приватизация и Закона за концесиите. Той уточни, че концесията е за държавна и общинска собственост и е бил изненадан от предложението на БСП. „Къде е оценката за концесиите на БСП? Първо се отречете от вашите концесии, след това бъдете ментори“, обърнаха се от „Обединени патриоти“ към БСП. Зам.-председателят на ПГ на „Обединени патриоти“ Искрен Веселинов посочи, че БСП експлоатират чувствителни теми за обществото, но нямат капацитет да ги материализират като законопроекти. „Крадете идеите ни, поне го кажете. Кажете благодарим, г-н Сидеров, че сте написали това, за да можем да преписваме от него“, заяви председателят на ПГ на „Обединени патриоти“ и лидер на „Атака“ Волен Сидеров. Той припомни, че БСП не са приели предложенията на „Атака“ за минимална пенсия от 500 лева и прекратяване на всички концесионни договори за добив на злато. \r\nБиляна ИВАНОВА", "date": "2018.11.08", "title": "Парламентът отхвърли предложението на БСП дружествата от забранителния списък за приватизация да не се отдават на концесия (ОБЗОР)"}
{"url": "http://www.focus-news.net/news/2018/11/08/2588183/romanat-pod-igoto-na-ivan-vazov-e-nay-cheteniyat-v-provedenata-klasatsiya-10-te-nay-cheteni-balgarski-knigi-ot-uchenitsite-v-plovdiv.html", "text": "Романът „Под игото“ на Иван Вазов е на първо място в проведената класация „10-те най-четени български книги от учениците в Пловдив“. Това съобщиха за  Радио „Фокус“-Пловдив  от Общината. 849 ученици от две възрастови групи – V-VII и VIII-XII клас са гласували най-много за тази книга. В кампанията участваха общо 4697 деца и младежи от 34 училища и 10 читалища. Те имаха възможност да гласуват както електронно, така и на хартиени бланки, които пускаха в специални урни в училищните и читалищните библиотеки. \r\nОт 20 септември до 25 октомври ученици от I до XII клас можеха да гласуват за своята любима книга. А днес в конферентната зала на НБ „Иван Вазов“ бяха обявени резултатите от нея. \r\nВъв възрастта на най-малките – от I до IV клас „Българските народни приказки“ спечелиха първото място, а втори останаха „Патиланци“ на Ран Босилек, третото място беше отредено за „Мили бате!…Писма на един Дакел“ на Станка Пенчева. \r\nУченици от няколко пловдивски училища получиха и награди за най-добър коментар на книга. \r\nКласацията се провежда за втори път от отдел „Образование“ на Община Пловдив в партньорство с НБ „Иван Вазов“ и РУО на МОН.", "date": "2018.11.08", "title": "Романът „Под игото“ на Иван Вазов е най-четеният в проведената класация „10-те най-четени български книги от учениците в Пловдив“"}
{"url": "http://www.focus-news.net/news/2018/11/08/2588184/toma-tomov-donald-tramp-mozhe-da-specheli-vtori-mandat-prez-2020g.html", "text": "Президентът на САЩ Доналд Тръмп може да спечели втори мандат през 2020г. заради изключително доброто състояние на американската икономика. Това прогнозира в обзорното предаване „Това е България“ на  Радио „Фокус“  народният представител от „БСП за България“ и политически наблюдател Тома Томов след междинните избори в САЩ. Той поясни, че след обявяването на резултатите става ясно, че  демократите печелят мнозинство в Конгреса и имат възможност да блокират решенията на Тръмп, но зад него е Сенатът  и е възможно той да започне да управлява с декрети, подобно на неговия предшественик Барак Обама. „Тръмп направи огромни данъчни намаления, от които 85% отидоха при „единия процент“ – върхът на Америка. Америка в момента е с много добра икономика и при това положение, ако това продължи и ако не стане криза, аз не виждам – при такава икономика – как той няма да бъде преизбран през 2020г.“ Според Тома Томов САЩ ще продължат да използват силата си чрез НАТО, чрез военната си мощ и технологично предимство, както и  посредством финансови инструменти, за да налагат интереса си на една или друга европейска държава, както се случва в момента на Блаканите, но не могат да налагат безусловни решения за Европа в цялост. Анализаторът коментира още, че  Доналд Тръмп, чийто съветник е Хенри Кисинджър, иска да откъсне Русия от влиянието на Китай по аналогия на онова, което  направиха Никсън и Кисинджър през 1972г. – откъсването на Китай от орбитата на СССР.", "date": "2018.11.08", "title": "Тома Томов: Доналд Тръмп може да спечели втори мандат през 2020г."}
{"url": "http://www.focus-news.net/news/2018/11/08/2588186/reuters-sasht-obyaviha-savsem-novi-sanktsii-za-rusiya.html", "text": "В четвъртък САЩ наложиха санкции на двама украинци и един руснак, както и на девет юридически лица в Украйна и в Русия, отчасти заради действия, които са предприемали при анексиране на Крим, информира  Reuters  , като цитира американския финансов министър. \r\nЕдно от санкционираните юридически лица, компанията Limited Liability Company Southern Project, е била свързана с търговската банка „Росия“ от Санкт Петербург и руския бизнесмен Юрий Ковулчук, обявил финансистът в съобщение на страницата на министерството. Ивелина Ватова", "date": "2018.11.08", "title": "Reuters: САЩ обявиха съвсем нови санкции за Русия"}
{"url": "http://www.focus-news.net/news/2018/11/08/2588181/kaloyan-pargov-bsp-sofiya-kam-momenta-toplofikatsiya-sofiya-ima-700-mln-zadalzheniya-kam-beh.html", "text": "Към момента „Топлофикация София“ има 700 млн. задължения към БЕХ. Това каза за обзорното предаване „Това е България“ на  Радио „Фокус“  Калоян Паргов, председател на градската организация на БСП. Той допълни, че голяма част от парите са разсрочени.  \r\n\"До 2020 г. плащаме главница в размер на 20 млн. След 2020 г. ще плащаме близо 400 млн. на година главница или към 60 млн. на година разходи. Към момента капиталовата програма на „Топлофикация София“ е около 50 млн., която не се изпълнява на 100%. Т.е. след 2020 г. в „Топлофикация София“, ако вървим така, няма да имаме пари за инвестиционна програма. Ще имаме проблеми с допълнителния ресурс по отношение на текущите дейности, които извършва „Топлофикация“. От там идва и нашето притеснение, ето ги сметките, не случайно говоря в числа\", допълни още Калоян Паргов. \r\nТой каза още, че допълнителният заем от 60 млн. евро за изграждането на инсталацията за RDF отпадъци допълнително утежнява картината на финансовото състояние на дружеството. По думите му заемът ще бъде за сметка на софиянци, въпреки гаранциите на Столична община да го поеме.", "date": "2018.11.08", "title": "Калоян Паргов, БСП-София: Към момента „Топлофикация София“ има 700 млн. задължения към БЕХ"}
{"url": "http://www.focus-news.net/news/2018/11/08/2588178/daily-sabahobedinena-evropa-tryabva-da-e-otgovorat-na-amerika-na-parvo-myasto-spored-germanskiya-vanshen-ministar.html", "text": "Според германския външен министър Хайко Маас Европа трябва да отговори на дневния ред, който американският президент Доналд Тръмп предвижда с политиката си за \"Америка на първо място\" за по-строги граници, протекционистка икономическа политика и едностранна дипломация, със свой проект за Обединена Европа, съобщава турският вестник  Daily Sabah  .  \r\nПървият дипломат на Берлин очаква демократите, които на междинните избори във вторник спечелиха мнозинство в Камарата на представителите в американския Конгрес, да използват новото си положение и да оказват по-голямо влияние върху президентските политики. \"Ще видим обаче до каква степен това ще окаже влияние. Надяваме се сътрудничеството ни да е конструктивно и да доведе до сериозни резултати в международната политика\", заяви твърди Хайко Маас.  \r\nВ социалната мрежа \"Туитър\" той предупреждава да не се очаква след междинните избори Тръмп да промени политиката. И все пак \"САЩ си остават най-важният ни партньор извън Европа. Ние имаме нужда да направим нова преценка на отношенията си със САЩ, за да поддържаме това партньорство\", мисли Маас. Ивелина Ватова", "date": "2018.11.08", "title": "Daily Sabah:\"Обединена Европа\" трябва да е отговорът на \"Америка на първо място\", според германския външен министър"}
{"url": "http://www.focus-news.net/news/2018/11/08/2588187/krasimir-kostov-sfsmvr-varna-da-badesh-politsay-e-prizvanie.html", "text": "Да бъдеш полицай – това е призвание, каза в интервю за  Радио „Фокус“ – Варна  Красимир Костов, зам. председател на Управителния съвет на Синдикална федерация на служителите (СФСМВР) в Министерство на вътрешните работи – Варна. „Не носиш ли дълга вътре в себе си, не ставаш за тази професия. Нека колегите да бъдат живи и здрави, да пазят себе си и семействата си. Малко останахме в тази система. Забелязва се, че на конкурсите за постъпване на работа кандидатите са много по-малко, за обявените места, качествата на младите хора са по-занижени, конкурсите пропадат от липса на желаещи или провалили се“, отбеляза Красимир Костов. Той коментира още, че на хората може и да не им се вярва, но това да си полицай изисква много в името на обществото. \r\n„В последно време много полицаи пострадаха при инциденти, докато изпълняваха служебните си задължения“, посочи Костов. „Предизвикателствата пред колегите са много. Личните им предпазни средства са в лошо състояние, някои дори нямат бронежилетки и каски“, каза още той. По повод заплатите на полицейските служители Красимир Костов коментира, че след седеммесечни протести те са били увеличени с 15 %, а от януари стават факт и други 10 %. „Остава да се закупят лични предпазни средства за състава, има и недокомплект в системата на МВР за служители“, допълни Красимир Костов. \r\nХристиян ТИЛКИЯН", "date": "2018.11.08", "title": "Красимир Костов, СФСМВР – Варна: Да бъдеш полицай е призвание"}
{"url": "http://www.focus-news.net/news/2018/11/08/2588189/andrey-runchev-obshtinsko-predpriyatie-transport-burgas-tselta-na-inovativnata-sistema-za-umno-parkirane-v-tsentralnata-gradska-chast-e-da-se-ulesni-tarseneto-na-svobodni-parkomesta.html", "text": "Целта на иновативната система за „умно паркиране“ в централната градска част на Бургас е да се улесни търсенето на свободни паркоместа. Това каза за  Радио „Фокус“ – Бургас  Андрей Рунчев, директор на Общинско предприятие „Транспорт“ – Бургас. По думите му пилотният проект включва централните улици „Конт Андрованти“, „Тракийска“ и „Фердинандова“. „Това е един софтуер с датчици, които са монтирани в пътната настилка на всяко паркомясто. Те дават индикации посредством софтуера, от една страна, на контрола на съответната зона, а от друга страна, на мобилното приложение, което всеки може да инсталира на мобилния си телефон“, обясни Рунчев. Той добави, че информацията автоматично се изпраща и към две електронни информационни табели и посочва броя на свободните места в конкретната зона.  \r\n„Табелите са разположени в двете посоки на движение, идвайки от Централна гара – Бургас и слизайки от Операта. Ако водачът желае да паркира в тази част на града, би могъл предварително да погледне към таблото и да прецени дали въобще се налага да навлиза в съответната улица, за да търси паркомясто“, обясни Рунчев. Той посочи още, че информацията се актуализира в рамките на няколко секунди, така че водачите могат да са сигурни в точността на системата. „Освен това, посредством това приложение, би могло да се извърши и заплащане към „Синя зона“. Ще наблюдаваме проекта и имаме готовност да увеличим периметъра на „умното“ паркиране“, каза също Рунчев. Той добави, че Община Бургас е първата, която предлага тази услуга на своите граждани. \r\nМария ГЕОРГИЕВА", "date": "2018.11.08", "title": "Андрей Рунчев, Общинско предприятие „Транспорт“-Бургас: Целта на иновативната система за „умно паркиране“ в централната градска част е да се улесни търсенето на свободни паркоместа"}
{"url": "http://www.focus-news.net/news/2018/11/08/2588188/stolichniyat-obshtinski-savet-othvarli-predlozhenieto-za-mesten-referendum-za-gorene-na-rfd-otpadatsi-vnositelite-na-shte-obzhalvat-reshenieto-obzor.html", "text": "Столичният общински съвет отхвърли предложението за местен референдум за горене на RFD отпадъци на територията на Столична община, вносителите ще обжалват решението. Предложението за повеждане на референдум беше гласувано от 55 общински съветници, като 40 от тях бяха „Против“, a 15 го подкрепиха. Докладът беше в първа точка от дневния ред на заседанието на общинските съветници. Искането за провеждане на допитването бе внесено през октомври с подписите на 15 общински представители от 4 групи в общинския съвет – БСП, Група 5 „Сердика” и ДСБ от Реформаторски блок. Те предложиха референдумът да се състои от следните три въпроса: 1.Съгласни ли сте Столична община да изразходва 157 мил. евро, от които 67 мил. евро заем за изграждане на инсталация за изгаряне на RDF/отпадъци? 2.Съгласни ли сте инсталацията за изгаряне на RDF/отпадъци да се построи в центъра на София, район Сердика, бул. „История Славянобългарска“, на територията на ТЕЦ – София? 3. Съгласни ли сте инсталацията за изгаряне на RDF/отпадъци да се построи до Завода за механично и биологично третиране на отпадъци в местността „Садината“ до село Яна?. Вносителите настояваха въпросът да бъде поставен на обществено допитване, за да може да бъдат чути всички доводи „за\" и „против“. Според тях трябва да се помисли за алтернативи като преработка на RDF до гориво за градския транспорт или за изграждане на инсталация до завода за боклук в с. Яна, която би била по-евтина и би могла да се свърже с „Топлофикация“ или Кремиковци с газопреносна връзка. Според мнозинството в Общинския съвет – ГЕРБ, няма логично обяснение за искане на референдум, тъй като решенията по въпросите за референдума вече са взети. Основният аргумент на управляващите бе, че въпросът засяга бюджета, а допитвания на тази тема са забранени от закона. В крайна сметка мнозинството отхвърли искането с мотив за незаконосъобразност на въпросите.  \r\nСлед отхвърлянето на доклада председателят на групата на БСП в Столичния общински съвет  Калоян Паргов  изтъкна, че вносителите на предложението ще обжалват решението на Столичния общински съвет за отхвърляне на местния референдум за горене на RDF отпадъци на територията на града. „Ако съдът не се съобрази с нашите аргументи, тогава чрез подписка ще предизвикаме референдум и ще върнем темата за преразглеждане в Столичния общински съвет“ обясни той. Според Паргов малко над 70 хил. подписа ще бъдат достатъчни, за да се предизвика ново обсъждане на предложението за референдум. „Столичани имат право на глас и ние нямаме право да го изземваме. Те не са глупави, те са достатъчно мъдри, те заслужават един друг тип управление и съблюдаване на техните интереси“, изтъкна още лидерът на общинските съветници на БСП-София.  \r\nСпоред зам.-председателя на Общинския съвет от групата на „БСП-лява България“   Милка Христова  изложените аргументи за отхвърляне на предложението от страна на управляващите, че въпросите в референдума за горене на RDF отпадъци са незаконосъобразни, са несъстоятелни. „Законът за референдумите и допитванията забранява допитванията в три насоки - ако касаят бюджета, работата на общинските съветници или местните данъци и такси. Въпросите в референдума категорично не касаят бюджета“, изтъкна тя. По думите ѝ мястото на разположението на инсталацията за горене на RDF отпадъци не касае данъци и такси, нито засяга правилника, по който Столичният общински съвет осъществява дейността си“, обясни още Христова. „В крайна сметка, ако колегите твърдят, че въпросите са незаконосъобразни, ние ще обжалваме и ще чакаме решението на съда. След като колегите от ГЕРБ са толкова уверени в правотата на това свое решение защо се уплашиха от обществената оценка на гражданите. Когато става въпрос за една дълготрайна инвестиция, която ще ангажира чистотата на атмосферния въздух, нека да чуем мнението на всички“, коментира още Милка Христова.  \r\nПредседателят на общинската комисия по опазване на околната среда, земеделие и гори и съветник от ГЕРБ  Лорита Радева  заяви, че твърденията, че качеството на атмосферния въздух в столицата ще се влоши, след като бъде изградена инсталацията за горене на RDF отпадъци, не отговарят на реалните факти. „С новата инсталация постигаме близо 10% намаляване на фините прахови частици, постигаме намаляване на емисиите на азотни и въглеродни оксиди. Всичко това би следвало да бъде казано, когато ние твърдим, че тази инсталация е законосъобразна, насочена към здравето на хората. Този процес води до намаляване на 10 % от количеството на отпадъци, които отиват на депо. Целта на всяка държава и икономика е да минимизира отпадъците, които отиват на депо“, коментира още тя. По думите й изграждането на инсталацията ще задоволи с електроенергия над 70 хил. домакинства на територията на столицата.  \r\nОбщински съветник от ГЕРБ  Ботьо Ботев  обясни, че предложените въпроси за местния референдум, не отговарят на законовите изисквания. Факт е, че в самите въпроси има противоречие. Първият въпрос е въпрос, който касае общинския бюджет, а той не може да бъде подлаган на обществено допитване, каза той. Според него, тези действия от страна на опозицията, са насочени към организиране и осъществяване на една предизборна кампания на левицата.  \r\nСлед гласуване на доклада общински съветници от  „Политическа група 5“  посочиха пред журналисти, че управляващото мнозинство на ГЕРБ са отхвърлили искането на референдум по изключително важна тема, която засяга всички граждани на общината. „Днес е лош ден за българската демокрация, защото управляващото мнозинство на ГЕРБ със няколко златни пръста от Реформаторския блок отхвърлиха искането ни за референдум по един изключително важен въпрос, какъвто е този за здравето на столичани, екологията и чистотата на въздуха в София”, коментира общинският съветник и съпредседател на „Политическа група 5” Симеон Славчев. Той обясни, че всички вносители на доклада ще се координират за събирането на подписка от гражданите.  Агенция „Фокус“ припомня:  През месец май тази година общинските съветници одобриха проекта за изграждане на инсталацията за RDF–отпадъци на територията на „Топлофикация“, в центъра на София. Тогава 35 от общинските съветници гласуваха „за“, 16 - „против“, а 6 се въздържаха. Проектът на общината е за 157 млн. евро, от които 91 млн. евро са безвъзмдно финансиране от Европейския съюз, а останалите 67 млн. евро кредит от Европейската инвестиционна банка. С тях в ТЕЦ София ще се изгради инсинератор за изгаряне на полученото в завода за преработване на отпадъци в с. Яна RDF гориво. То ще се използва от „Топлофикация София “вместо газ, с което дружеството ще спестява между 12 и 15 млн. лева годишно и ще доставя топлоенергия на 30 хил. домакинства. Кредитът е за 19 години, от които първите 4 са гратисен период, в които дружеството ще плаща само лихвата от 1.5%. Срокът за експлоатация на инсинератора е 26 години. През юни тази година гражданска инициатива „За чиста София без изгаряне на отпадъци“ на Демократична България също направи опит да предизвика референдум за проекта, но Столичният общински съвет отхвърли искането. \r\nДаяна ДЮЛГЕРОВА", "date": "2018.11.08", "title": "Столичният общински съвет отхвърли предложението за местен референдум за горене на RFD отпадъци, вносителите на ще обжалват решението (ОБЗОР)"}
{"url": "http://www.focus-news.net/news/2018/11/08/2588190/ostavki-v-rakovodstvoto-na-bdzh-po-iskane-na-transportniya-ministar-obzor.html", "text": "Изпълнителният директор на Холдинг БДЖ Владимир Владимиров, финансовият директор на дружеството Филип Алексиев и председателят на Съвета на директорите Велик Занчев, който е и зам.-министър на транспорта подадоха оставки по искане на транспортния министър Росен Желязков. На брифинг в Министерството на транспорта, информационните технологии и съобщенията министър Желязков обясни, че решението му е дошло след появила се в медиите информация за доклад до ДАНС за нередности в холдинга, без самият да бъде уведомен за такъв. По думите му още с встъпването му в длъжност той е поискал да се запознае с реалното състояние на дружеството и всички негови проблеми и проекти. За тази цел министър Желязков е поискал среща с ръководството на БДЖ, което го е уверило, че няма няма нищо притеснително, с изключение на поръчката за нов подвижен състав, която в момента временно е спряна. Ден по-късно в медиите се е появила информация, че изпълнителният директор на БДЖ Владимир Владимиров е изпратил до ДАНС доклад от извършен вътрешен одит с данни за злоупотреби. На среща с министъра Владимиров е отрекъл това. Така се е стигнало до искането от страна на министър Желязков тримата директори да подадат своите заявления за предсрочно отстраняване от длъжността. Пред медиите министърът обясни, че искането за оставките им няма връзка и не е оценка за тяхната работа, а по-скоро идва вследствие на лошата комуникация, невъзможността за работа в екип и поддържането на връзка чрез медийното пространство. Министър Желязков уточни, че следващата седмица предстои да разгледа всяко едно от заявленията по отделно, както и да информира транспортната комисия в парламента за създалата се ситуация. Той отрече да има имена за нов екип на холдинга, както и да е разговарял с представители на ДАНС по темата. От думите му стана ясно също и, че на 24 октомври тази година е поръчал вътрешен одит в БДЖ, резултатите от който трябва да станат ясни в рамките на 40 дни.  \r\nВесела АЛЕКСАНДРОВА", "date": "2018.11.08", "title": "Оставки в ръководството на БДЖ по искане на транспортния министър (ОБЗОР)"}
{"url": "http://www.focus-news.net/news/2018/11/08/2588174/iliya-valev-etnograf-balgarskata-narodna-traditsiya-priema-arhangel-mihail-za-povelitel-na-smartta.html", "text": "Българската народна традиция приема Архангел Михаил  за повелител на смъртта. Днешният празник е познат и като Рангеловден или Денят на Рангел Душевадец. Това коментира за  Радио „Фокус“ – Велико Търново  етнографът от Регионалния исторически музей във Велико Търново Илия Вълев. „Според вярванията, при настъпването на сетния час на човек, той идва да вземе душата му, за да я пренесе в отвъдния свят. Ето защо, почитането на Архангеловден в миналото, а и днес, има също  омилостивителен характер.  Целта е да се измоли Архангелът за неговото благоразположение към нас,  и когато дойде нашия сетен час, да вземе леко душата ни. Това са народни осмисляния, преплетени с християнската вяра“, посочи етнографът. \r\nТой допълни, че празникът се почита с голяма трапеза, като особеното е, че се приготвят специални хлябове, наречени „рангелски“. Те са украсени с ангел, огън, слънце, все пламенни изображения, които по думите на Илия Вълев, символизират или Архангел Михаил, или ангелът-пазител, който всеки получава със своето кръщение. \r\nМария НЕДЕВА", "date": "2018.11.08", "title": "Илия Вълев, етнограф: Българската народна традиция приема Архангел Михаил за повелител на смъртта"}
{"url": "http://www.focus-news.net/news/2018/11/08/2587756/predstoyashti-sabitiya-v-stranata-za-8-noemvri-agentsiya-fokus.html", "text": "От 10.00 часа в зала „Европа“ в Парк Хотел Москва вицепрезидентът Илияна Йотова ще открие форум на тема: „Отражение на външната трудова миграция върху българската икономика“. \r\n*** \r\nОт 09.00 часа ще се проведе заседание на Народното събрание.  \r\n*** \r\nОт 11.00 часа в конферентната зала на Министерството на здравеопазването (ет. 4). Министърът на здравеопазването Кирил Ананиев и представители на национално представени работодателски и синдикални организации ще подпишат Колективния трудов договор, регламентиращ трудовите и осигурителни отношения на работещите в отрасъл „Здравеопазване”. \r\n*** \r\nОт 09.00 часа в храм „Свети Архангели“ при Военна академия „Георги Стойков Раковски“ ще бъде отслужена Златоустова света Литургия. \r\n*** \r\nОт 09.30 часа ще започне заседание на Пленума на Висшия съдебен съвет. \r\n*** \r\nОт 10.00 часа ще започне заседание на Столичния общински съвет. \r\n*** \r\nОт 09.00 часа от IV състав на Специализирания наказателен съд ще се гледа делото срещу Симеон Дянков, Иво Прокопиев, Трайчо Трайков, Радослав Р. и др., обвинени в престъпление по служба.  \r\n*** \r\nОт 09.00 часа в Дом на науката и техниката (ул. „Г. С. Раковски” 108) зам.-министърът на регионалното развитие и благоустройството Валентин Йовев ще участва в XXVII международен симпозиум за „Съвременните технологии, образованието и професионалната практика в геодезията и свързаните с нея области”. \r\n*** \r\nОт 09.15 часа в Галерия “Академия“ (ул. „Шипка“ 1) ще се състои конференция „Социално предприемачество в изкуствата: Международни модели и българска практика“. \r\n*** \r\nОт 09.30 часа в конферентна зала 305 (3-и етаж) на Руския културно-информационен център ще се състои седмата Международна конференция „Русия и Европа: актуални проблеми на съвременната международна журналистика“. \r\n*** \r\nОт 09.30 часа в Центъра за изследване на демокрацията на ул. „Александър Жендов“ № 5 ще се проведе кръгла маса на тема „Връзки между престъпността и тероризма в Европа“.  \r\n*** \r\nОт 09.30 часа в XV състав на Специализирания наказателен съд ще се гледа делото срещу Алексей Петров, Антон П., Кирил Т. и др., обвинени в организиране и ръководене на организирана престъпна група. \r\n*** \r\nОт 09.30 часа в Х състав на Специализирания наказателен съд ще се гледа делото срещу Росен Ч. и Полина И., обвинени в организиране и ръководене на организирана престъпна група.  \r\n*** \r\nОт 09.30 часа в VIII състав на Специализирания наказателен съд ще се гледа делото срещу Цветан Василев, Александър П., Илиан З., Георги Х. и др., обвинени в организиране и ръководене на организирана престъпна група.  \r\n*** \r\nОт 09.30 часа в VI състав на Специализирания наказателен съд ще се гледа делото срещу Атанас А., Красимир Я. и Николай Р., обвинени в организиране и ръководене на престъпна група.  \r\n*** \r\nОт 09.30 часа в XVI състав на Специализирания наказателен съд ще гледа делото срещу Иван Д.  \r\n*** \r\nОт 10.00 часа в хотел „ИнтерКонтинентал“ ще се проведе пресконференция на Института за пазарна икономика, на която ще бъде представен „Алтернативен бюджет с ниски данъци и реформи – 2019, фокус: Здравеопазване”.  \r\n*** \r\nОт 10.00 часа в сградата на КЕВР  ще се проведе открито заседание за обсъждане на доклад относно заявление от „Топлофикация - Враца“ ЕАД за изменение на лицензия за производство на електрическа и топлинна енергия. \r\n*** \r\nОт 10.00 часа в Кепитал Форт (бул. „Цариградско шосе“ 90) ще се състои „Форум Младост“.  \r\n*** \r\nОт 10.00 часа в XIX състав на Специализирания наказателен съд ще се гледа делото срещу Цветелин Ц., Владислав Н. и Светлин С., обвинени в образуване и ръководене на организирана престъпна група.  \r\n*** \r\nОт 10.00 часа до 16.00 часа в Дома на Европа на ул. „Георги С. Раковски“ 124 ще се проведе международната конференция „Признаване на правата на еднополови двойки, сключили брак или съжителство в ЕС“, която се организира от фондация „ГЛАС България“.  \r\n*** \r\nОт 10.00 часа в централното фоайе на Интер Експо Център ще се проведе дискусия за здравословното хранене при децата пред предстоящия зимен сезон. Инициативата ще се проведе под надслов „Здрави и силни от малки“.  \r\n*** \r\nОт 10.00 часа в Общинското предприятие „Софпроект - ОГП” ще се проведе ден на отворените врати в Зона Б5, бл.11, вх.Б, ет.18. Общинското предприятие, което отговаря за Общия градоустройствен план ще представи работата си по стратегията „София играе”, веломрежата на Столична община и плана за действие за Манастирски ливади-изток.  \r\n*** \r\nОт 10.30 часа в XII състав на Специализирания наказателен съд ще се гледа делото срещу Римял А., Ремо А., Атанас Г. и Стоян И., обвинени в участие в ръководството на престъпна организация или група.  \r\n*** \r\nОт 11.00 часа пред сградата на Главна дирекция „Национална полиция” на бул. „Александър Малинов” № 1 ще се състои тържествената церемония, с която полицейските служители ще отбележат своя професионален празник.  \r\n*** \r\nОт 11.00 часа в „Камерна сцена“ на Софийската опера и балет ще се състои пресконференция за сезон 2018/2019.  \r\n*** \r\nОт 11.00 часа в Националния пресклуб на БТА ще се състои пресконференция на Фондация „Българска памет“ по повод завършването на първия етап от съвместния проект с Държавна агенция „Архиви“ за изследване на еврейската емиграция през и от България и Балканите в годините на Втората световна война (1939-1945). \r\n*** \r\nОт 11.00 часа в „Оборище 5 – галерия и зала“ (на ул. „Оборище“ No.5) ще се проведе пресконференция и среща с американския художник Стивън Уилсън, по случай неговата първа самостоятелна изложба в България – „Луксозни нишки“ и официалното откриването на галерията. \r\n*** \r\nОт 11.30 часа в Многофункционалната спортна зала на НСА ще бъдат връчени дипломите на завършилите бакалавърска и магистърска степен.  \r\n*** \r\nОт 13.00 часа в XII състав на Специализирания наказателен съд ще се гледа делото срещу Камен Б., Ивайло Б., Димитър З. и др., обвинени в организиране и ръководене на престъпна група.  \r\n*** \r\nОт 14.30 часа в зала „Изток“ на Народното събрание ще се проведе заседание на Комисията по правни въпроси, на което ще бъдат обсъдени мотивите на законопроекта за изменение и допълнение на Наказателния кодекс, свързан с предоставяне на всеобхватна и широка защита на жените и децата – жертви на домашно насилие и всички форми на агресия срещу тях. \r\n*** \r\nОт 18.00 часа в Регионалния исторически музей ще бъде представена експозицията „Япония. Изкуството сега“, част от 29-те Дни на японската култура в България. \r\n*** \r\nОт 18.00 часа в Унгарския културен институт ще се състои пърформанс на актрисата Габриела Хаджикостова и Николай Иванов.  \r\n*** \r\nОт 19.00 часа в Концертната зала на Военния клуб ще се състои премиерата на втория образователен видеопроект на сдружение „Българска история“ и ЗАД „Армеец“ – документалната поредица „Нашите пълководци“.   \r\n*** \r\nОт 19.00 часа в зала „Диамант“ на хотел „Рамада“ На тържествена церемония в рамките на Националния форум „Библиотеките днес и цифровата трансформация“ (8 – 9 ноември) под патронажа на Мария Габриел, комисар по цифровата трансформация и общество, ще бъдат връчени вторите Годишни награди на Фондация „Глобални библиотеки – България“. \r\n*** \r\nОт 19.00 часа в УниКредит Студио ще бъде официално открита изложбата “Преглед на българския дизайн 2018”.  \r\n*** \r\nОт 19.30 часа в „Червената къща“ ще бъдат представени 4 филма с участие на деца и насочени към детска публика. Филмите са „Баба” (анимация) и игралните „Гривната”, „Да поиграем” и „9 + 1\". \r\n*** \r\nОт 19.30 часа в ДНК-пространството за съвременен танц и пърформанс ще гостува представлението The Victory Day.  \r\n*** \r\nОт 10.00 часа в зала 2 на Районния съд ще се проведе заседание по делото Атанас С. А., обвинен, че в качеството си на частен съдебен изпълнител е присвоил огромни суми пари.  \r\n*** \r\nОт 09.30 часа в хотел „Рила“ зам.-министърът на регионалното развитие и благоустройството Деница Николова ще представи напредъка по изпълнение на ОП „Региони в растеж“ 2014-2020 г. на национална среща на НСОРБ.  \r\n*** \r\nОт 11.00 часа в района на входа на Военноморския музей (бул. „Приморски “ № 2) ще се проведе военен ритуал по полагане на венци и цветя пред кораба-музей „Дръзки” и паметника на капитан І ранг Димитър Добрев, командвал отряда торпедоносци по време на бойните действия през 1912 година, по повод 106 години от първата българска морска победа.  \r\n***  \r\nОт 10.30 часа в Областна дирекция на МВР ще се проведе откриване на изложба и награждаване на децата от центровете за работа с деца и младежи, участвали в конкурса „Полицаят – моят приятел“.  \r\n***  \r\nОт 10.30 часа в аудитория 321 на Ректората на ВТУ ще се проведе удостояване на Струмишкия митрополит Наум с титлата „Почетен доктор“ на ВТУ „Св. св. Кирил и Методий“.  \r\n*** \r\nОт 11.00 часа в зала „Европа“ на Великотърновския университет ще се проведе IV Международна научна конференция „Медии и комуникации на 21. век“.  \r\n***  \r\nОт 11.00 часа в МДТ „Константин Кисимов“ ще бъде представена „Пипи Дългото чорапче“ – детска постановка.  \r\n***  \r\nОт 16.30 часа в прес залата на стадион „Ивайло“ ще се проведе изнесена приемна на Председателски съвет на Великотърновски общински съвет.  \r\n***  \r\nОт 17.30 часа в Изложбени зали „Рафаел Михайлов“ ще се проведе откриване на изложба „Сърцето на поета“ с автор Цанко Петров.  \r\n***  \r\nОт 18.00 часа в Регионалния пресклуб на БТА ще се проведе среща на дискусионен клуб „Димитър Благоев-Никола Габровски“. Гост ще бъде политологът проф. Тодор Галунов. \r\n***  \r\nОт 18.00 часа в Художествена галерия „Борис Денев“ ще се проведе откриване на „50+50+30“ – съвместна изложба на Мариета Конова и Марио Конов.  \r\n***  \r\nОт 18.30 часа в Клуб 7 ще бъде представена книгата „Голямата работа“ на автора Пламен Петков.  \r\n***  \r\nОт 19.00 часа в МДТ „Константин Кисимов“ ще бъде представен„Да пееш по дъжда“ – мюзикълна Държавна опера - Варна.  \r\n***  \r\nОт 19.00 часа на стадион „Ивайло“ ще се проведат масови безплатни тренировки – Есен 2018.  \r\n*** \r\nОт 09.30 часа в заседателната зала на 6 етаж в Общинска администрация Видин, Венци Пасков – заместник-кмет на Община Видин ще участва в международна работна среща „Източна социална мрежа” по проект на Фондация „Подкрепа за реализация”. \r\n***    \r\nОт 11.00 часа в РСПБЗН-Видин  (сградата до ТЕЦ-Видин) главен инспектор Георги Георгиев – началник на РСПБЗН-Видин и инспектори от състава на службата ще представят актуална информация за работата на видинските огнеборци, статистика за възникналите пожари на обслужваната територия и превантивни съвети към жителите на региона във връзка с отоплителния сезон и риска от пожари.  \r\n*** \r\nОт 17.00 часа в Конферентната зала на Общински съвет-Враца ще се проведе обществена консултация във връзка с приемане на проект на Наредба за изменение и допълнение на Наредба за определянето и администрирането на местните такси и цени на услуги и права на територията на общината. \r\n*** \r\nОт 18.00 часа в зала 4 на Музея на хумора и сатирата ще бъде открита гостуващата изложба „Поздрави от... Италия и България“. \r\n*** \r\nОт 09.00 часа ще започне Празнична св. Божествена Литургия в църквата „Св. архангел Михаил“ в село Михалково по повод 80 години от построяването ѝ и храмовия ѝ празник.  \r\n*** \r\nОт 19.00 часа в Драматичния театър „Йордан Йовков“ ще се състои Виенски меланж с музиката на Франц Лехар, Имре Калман, Йохан Щраус и др. \r\nДиригент Владимир Бошнаков.  \r\n*** \r\nВ 10.00 часа на площада в село Българево със събор ще бъде отбелязан празникът на населеното място.  \r\n*** \r\nОт 10.30 часа в зала „Велики учители” в читалище „Братство” се организира семинар за повишаване на предприемаческия капацитет. \r\n*** \r\nОт 11.00 часа в зала „Струма“ на Областна администрация-Перник ще се състои пресконференция за резултатите от проведената тридневна теренна експедиция „По стъпките на 26-и пехотен Пернишки полк” на територията на Северна Гърция, където бе открит паметник-чешма, построен от българската армия през 1916 г. \r\n*** \r\nОт 10.00 часа в Ректората на Пловдивския университет „Паисий Хилендарски“ ще бъде открита традиционната научна конференция с международно участие „Паисиеви четения“.   \r\n*** \r\nОт 11.00 часа ще бъде открит специализиран кабинет за дентално лечение на хора с увреждания във Факултета по дентална медицина.  \r\n*** \r\nОт 11.00 часа в Международния панаир ще се състои откриването на изложение за текстил, облекло и мода „ТексТейлър Експо”.  \r\n*** \r\nОт 14.00 часа в Конферентната зала на НБ „Иван Вазов“ ще се състои церемония, на която ще бъдат обявени най-четените от учениците в Пловдив български книги.  \r\n*** \r\nОт 18.00 часа в „Bee Bop Cafe“ ще бъде представена книгата „Годината на осемте химии“. \r\n*** \r\nОт 18.00 часа в читалище „Алеко Константинов“ ще бъде представена новата стихосбирка на журналиста Петър Генов – „Осил в петата“.  \r\n*** \r\nОт 18.30 часа в галерия „Aeterna\" ще бъде открита изложбата си \"Кауза: Олимпийски надежди\".  \r\n*** \r\nОт 10.30 часа на зелената площ до „Ситицентър“-Разград ще се проведе презентация на полицейска техника. \r\n*** \r\nОт 22.00 часа на стадион „Лудогорец арена” ще се проведе футболна среща между ПФК „Лудогорец” и ФК „АЕК Ларнака”. \r\n*** \r\nОт 10.00 часа в Зала 1 на Областна администрация Русе ще се проведе съвместно заседание на Постоянната комисия в областта на образованието, младежките дейности и спорта и Областния съвет за сътрудничество по етническите и интеграционните въпроси. \r\n*** \r\nОт 17.00 часа в хотел Астор Гардън в к.к. „Св. Св. Константин и Елена“ ще се проведе кръглата маса „Варна – целогодишна дестинация за здравен и медицински туризъм“. \r\n*** \r\nОт 11.30 часа на улица „Патриарх Евтимий” № 68 ще бъдат официално открити обновената улица „Черни връх“ в ж. к. „Младост“ и ремонтираният парк „Радост“.  \r\n*** \r\nОт 10.00 часа в зала „Май“ започва двудневна научна конференция под надслов „Местни култури и музейни стратегии”, посветена на патрона на Регионалния исторически музей \"Д-р Симеон Табаков\". Лектори ще бъдат професор Иван Маразов, Ирена Бокова, директорът на РИМ Николай Сираков, археолози и музейни работници от цялата страна. \r\n*** \r\nОт 10.30 часа ще бъдат поднесени цветя пред паметника на загиналите във войните жители на село Гавраилово. Програмата продължава със спортен празник от 11.00 часа в Основно училище „Найден Геров“ – село Гавраилово, съвместно със Средно училище „Любен Каравелов“ – град Шивачево. Тържествен водосвет ще бъде отслужен в църквата „Свети Архангел Михаил“ от 11.30 часа. \r\n*** \r\nОт 18.00 часа в Клуба на дейците на културата в Смолян ще бъде представена най-новата книга на писателя Костадин Глушков от Чепеларе. \r\n*** \r\nОт 12.00 часа в централния парк тържествено ще бъде осветен реставрираният войнишки паметник на загиналите военнослужещи от с. Маджерито през Балканските войни и Първата световна война. \r\n*** \r\nОт 19.00 часа в камерната зала на Драматичния театър ще се състои постановката „Щурчето – убиецът на Ботев?..“.  \r\n*** \r\nОт 19.00 часа в Оперния театър ще се състои съвместен концерт на Национален фолклорен ансамбъл „Филип Кутев“ и Общински фолклорен ансамбъл „Загоре“.     \r\n*** \r\nОт 13.00 часа в хотел „Калина Палас“ ще бъде открит двудневен форум на земеделци от цялата страна на тема: „Качество, съхранение и приложение на минерални торове в земеделието“.", "date": "2018.11.08", "title": "Предстоящи събития в страната за 8 ноември (Агенция „Фокус“)"}
{"url": "http://www.focus-news.net/news/2018/11/08/2587903/korneliya-ninova-bsp-grizhata-ni-dnes-ne-e-v-yuridicheskata-tehnika-za-kontsesiyata-na-letishte-sofiya-a-za-darzhavniya-interes-i-kak-toy-tryabva-da-se-pazi.html", "text": "Грижата ни днес не е в юридическата техника за концесията на Летище „София“, а за държавния интерес и как той трябва да се пази. Това каза лидерът на БСП Корнелия Нинова по време на Закона за концесиите, внесен от опозицията, с който се предлага обектите от забранителния списък за приватизация да не се отдават на концесия, предаде репортер на  Агенция „Фокус“.    „Разговорът и дебатът тръгнаха в правната плоскост, но това не е юридически въпрос и не е юридически спор. Това е политически въпрос. Дали съпорт или без съпорт, дали с публични активи извън оборота, дали с увеличение на капитала на търговски дружества или не, акции или режим на акитиви, въпросът стои по следния начин – искаме ли държавата да има собственост и контрол върху стратегически обекти в българската икономика, инфраструктура и национална сигурност? Модерна Европа отдавна реши този проблем. В Германия, във Франция, в Чехия, в Австрия обектите от национална сигурност, ВиК инфраструктура, жп инфраструктура са държавна собственост“, каза Нинова.  \r\nПо думите й големият въпрос е продължава ли Европа, в частност и България, това мнозинство и правителството да се движат в посока отказ на държавата от всички функции и прехвърлянето й на частни субекти, отказ от национален суверенитет, падане на граници и задълбочаване на глобализацията или обратно. Нинова посочи, че светът и Европа започват да го решават в посоката, която БСП предлага. „Това е въпрос и за прехода, колеги, защото отново поставяте въпроса назад кое правителство какво е давало на концесии и как го е правило. Неслучайно от близо две години се опитваме и търсим съгласие да кажем край на този преход. В този преход всеки е намирал различен начин да стигнем дотук и държавата да се оттегли от основните си функции“, заяви Нинова.  \r\nДеница КИТАНОВА", "date": "2018.11.08", "title": "Корнелия Нинова, БСП: Грижата ни днес не е в юридическата техника за концесията на Летище „София“, а за държавния интерес и как той трябва да се пази"}
{"url": "http://www.focus-news.net/news/2018/11/08/2587759/b92-vuchich-merkel-pomoli-za-sreshta.html", "text": "В Хелзинки сръбският президент Александър Вучич е заявил пред медиите, че от канцеларията на германския канцлер Ангела Меркел е получил молба за двустранна среща в Париж в неделя. За това информира белградската медия  B92  , като се позовава на агенция ТАНЮГ.   \r\n\" Това говори за значимостта на Сърбия и мястото, което тя заема. Народът ни трябва да се гордее и да е доволен.“, е заявил президентът Вучич в изявление за медиите. Той е добавил, че винаги е искал да се срещне с Меркел. Убеден е, че Европа ще изгуби много, когато тя напусне. \"Уплашен съм за стабилността на Балканите. Знам всичко, което тя прави.“, казва Вучич.   \r\nТой припомни, че ако не беше Меркел и ако Елмар Брок (германски политик и евродепутат – бел. ред.) не беше отишъл в Хърватия да заяви, че Загреб трябва да се чувства виновен, щяхме да имаме нови сблъсъц;и, когато покрай хърватската граница (в 2015) се образува 15-километрова колона от камиони.   \r\n\"Милион пъти тя правеше подобни неща. Кой сега ще вдигне телефона и ще каже нещо, което всички ще уважат. Страхувам се, че в скоро бъдеще няма да се появи такъв човек.“, казва Вучич.   \r\nСръбският президент обръща внимание на факта, че винаги и харесвал да зане какво казва Меркел и че Сърбия трябва да е по-близо до Германия. Според него няма друг път, макар че има хора, които смятат, че „трябва да показваме мускули на някого“.   Ивелина Ватова", "date": "2018.11.08", "title": "B92: Вучич: Меркел помоли за среща"}
{"url": "http://www.focus-news.net/news/2018/11/08/2587758/b92-haradinay-othvarlya-pozitsiyata-na-avstriya.html", "text": "Министър-председателят на Косово Рамуш Харадинай отхвърля позицията на Австрия по споразумението между Белград и Прищина, информира белградската медия  B92 .  \r\nАвстрия е готова да приеме всяка договореност между Косово и Сърбия, включително и „корекция на границата“. Това е предложил в Прищина австрийският канцлер Себастиан Курц.   \r\nБазираният в Прищина всекидневник  Zeri  в сряда пише, че според Харадинай „идеята за промяна на границата е мъртва“ и че „ подобни сценарии имат като свои последици трагедии на Балканите“.  \r\nСлед изявлението на австрийския канцлер пред журналистите друг местен вестник,  Gazeta Express , прави заключение, че Виена \"вече е започнала да лобира в полза на корекция на границата, като се опитва да наложи тази идея и на други европейски държави“, пише на сайта си електронната медия  B92 .  Ивелина Ватова", "date": "2018.11.08", "title": "B92: Харадинай отхвърля позицията на Австрия"}
{"url": "http://www.focus-news.net/news/2018/11/08/2587761/tanyug-guterish-privetstva-reshenieto-za-dialog.html", "text": "В последния си доклад по въпроса за ситуацията в Косово и Метохия Антониу Гутериш приветства решението на Белград и Прищина да постигнат нормализация на отношенията помежду си чрез диалог с подкрепата на ЕС, информира сръбската телеграфна агенция  ТАНЮГ .  \r\nВ същото време Генералният секретар на Световната организация предупреждава, че в последните няколко месеца са регистрирани няколко инцидента в резултат на междуетнически напрежения.    \r\nСитуацията в Косово остава спокойна в наблюдавания период, макар че междуетническите напрежения са ескалирали в няколко инциденти, се отбелязва в редовния тримесечен доклад за ситуацията в Косово и те ще бъдат тема, която ще се обсъжда на 14 ноември в Съвета за сигурност на ООН.  Ивелина Ватова", "date": "2018.11.08", "title": "ТАНЮГ: Гутериш приветства решението за диалог"}
{"url": "http://www.focus-news.net/news/2018/11/08/2587755/temata-za-mezhdinnite-izbori-v-sasht-v-svetovnite-izdaniya-agentsiya-fokus.html", "text": "Напрегнатите междинни избори в САЩ бяха следени с интерес от всички световни медии, а водещите издания по света не спестиха коментарите си за резултатите от вота на американските граждани. Фокусът им е насочен към промените, които може да настъпят в политиката на Вашингтон след поемането на контрола на Демократическата партия над долната камара на Конгреса на САЩ. \r\n***  Резултатите от междинните избори в САЩ може да подрежат крилата на президента Доналд Тръмп, пишат в редакцията на англоезичното китайско издание  Global Times . \r\n„В продължение на близо две години Тръмп нарушаваше правилата, а неговата хаотична администрация се ползваше със щедрата подкрепа на двете камари на Конгреса, контролирани от републиканците“, подчертава изданието. Същевременно в редакцията са уверени, че след изборите са важно събитие, представляваща същинска проверка на популярността на лидера на Вашингтон сред американските избиратели след изтичане на две години от президентския му мандат. \r\n***  Демократите ще използват мнозинство си в Камарата на представителите на САЩ, за да преобърнат подхода на републиканците във външната политика на страната. Те ще настояват за преразглеждане на позицията на Вашингтон за Иран и за затягане на отношенията с Русия, Саудитска Арабия и Северна Корея, коментират в редакцията на израелския вестник  The Jerusalem Post . \r\nЕлиът Енгъл, който е начело на Комисията по външни работи на Камарата, заяви, че в следващите месеци може демократите може да настояват за използването на военна сила в страни като Ирак и Сирия. В по-горещи точки като Китай и Иран обаче едва ли ще има промени в статуквото, изрази увереност Енгъл.  \r\nСега, след като за първи път от 2011 г. насам демократите поеха контрола върху 435-членната долна камара на Конгреса,  те ще имат привилегията да решават кои законодателни актове да бъдат разгледани в органа и ще играят по-голяма роля при определянето на бюджета и в законодателството.  \r\nНе мисля, че трябва да оспорваме нещо, само защото това е направено от администрацията, но мисля, че имаме задължение да преразгледаме политиките и да направим разбор\", допълни още Елиът. \r\nДемократите ще трябва да работят с контролирания от републиканците Сенат, но все пак най-голямата им сила ще произтича от правото да упражняват надзор, да организират изслушвания и да ръководят ключови комисии като тази за външните работи и разузнаването.  Могат ли демократите на съживят споразумението за ядрената програма на Иран? \r\nДемократите бяха разгневени от решението на президента Доналд Тръмп да изтегли страната от ядрената сделка с Иран, постигната от администрацията на предходния държавен глава на САЩ Барак Обама през 2015 г. Но има много малко неща, които те могат да направят, за да променят политиката за споразумението, докато републиканците заемат Белия дом. \r\nЗаконодателите в САЩ са предпазливи към прекалено приятелските връзки с Иран, особено като се има предвид враждебността, която Израел демонстрира към Техеран. Докато премиерът Бенямин Нетаняху работи в тясно сътрудничество с републиканците в САЩ, силните връзки с Израел остават основен приоритет и за двете страни. \r\nЕнгъл е сред демократите, които се противопоставиха на споразумението с Иран, но той е уверен, че Тръмп трябва да работи по-тясно с важни съюзници като страните от Европейския съюз, по този и други въпроси. „Мисля, че това, което трябва да направим, е да се опитаме да поправим щетите с нашите съюзи\", изрази увереност демократът.  Как демократите гледат на Русия? \r\nДемократите планират разследвания, свързани с Русия, като например за предполагаемите връзки на предизборния щаб на Доналд Тръмп с Москва и възможностите за конфликт на интереси, произтичащи от подобни контакти.  \r\nОт гледна точка на политиката Камарата на представителите, контролирана от Демократическата партия, би настоявала Русия да бъде наказана заради предполагаемата си намеса в американските избори и политики, заради действията на Москва в Украйна и участието й в сирийската гражданска война. \r\nОрганът ще настоява за налагането на допълнителни санкции, включително мерки, насочени към руския държавен дълг. Демократите също така ще се опитат да принудят Тръмп да наложи ограниченията в законопроекта, който той подписа с неохота през август 2017 г. \r\nЧленовете на Конгреса също обещаха да положат усилия, за да получат максимално подробна информация за срещата на високо равнище в Хелзинки между лидерите на Белия дом и Кремъл. Вашингтон запази в тайна подробностите от хода на преговорите.  \r\n„Това е смешно, че може да има такава среща на високо равнище между двамата лидери, а Конгресът да бъде държан в неведение\", коментира Енгъл. Същевременно той допълни, че въпросът за намесата на Русия в изборите от 2016 г. „изобщо не е решен\". Отношенията със Саудитска Арабия след убийството на Джамал Хашоги? \r\nУбийството на журналиста Джамал Ханшоги в консулството на Саудитска Арабия в Истанбул добави още една капка към разочарованието на американските законодатели от действията на Рияд, свързани с войната в Йемен и зачитането на човешките права.  \r\nДемократичната партия обеща да прокара законодателството, за да блокира оръжейните сделки с Рияд и да обмисли други мерки за спиране на унищожителната кампания в Йемен. \r\nЕнгъл все още гледа на Саудитска Арабия като противовес на влиянието на Иран в Близкия изток, но твърди, че Вашингтон трябва да изисква повече от Рияд. „Ако саудитците търсят нашата подкрепа, тогава те трябва да обърнат внимание на някои неща, които ни засягат\", твърди демократът.  Искат ли демократите мир със Северна Корея? \r\nДемократите уверяват, че са решени да получат повече информация за срещите на Тръмп и държавния секретар Майк Помпео със севернокорейския лидер Ким Чен-ун. Притесненията им са, че Тръмп е направил прекалено много отстъпки на лидера на Пхенян.  \r\nЕнгъл и други демократи планират да призоват администрацията да свидетелстват публично и при затворени врати за хода преговорите. Но те не искат да се месят в дипломацията, която цели да предотврати ядрена война.  Могат ли демократите да променят политиката към Китай? \r\nНе се очаква доминираната от демократите Камара на представителите да внесат значителни изменения в политиката към Китай. Критиките към Пекин са надпартийни и това едва ли ще се промени.  \r\nВисокопоставени демократи като Адам Шиф, който е начело на Комисията за вътрешно разузнаване, се присъединиха към републиканците, подкрепящи мерките за оказване на натиск на Китай. \r\nНо Енгъл и други признават, че азиатската страна е необходим партньор, особено в отношенията със Северна Корея. „Мисля, че трябва да бъдем внимателни, за да не се сблъскаме“, обясни демократът.  \r\nПодобно на републиканците, демократите са разделени по въпроса за търговската война, която Тръмп започна с Китай.  Някои членове на партията виждат свободната търговия като генератор на работни места, докато други подкрепят въвеждането на допълнителни вносни мита с цел защита на работниците в отрасли като добива на стомана и производството. \r\n***  Междинните избори в САЩ ще останат в историята с влизането на първите две мюсюлманки в Конгреса на САЩ, отбелязва турският вестник  Hurriyet .  \r\nРашида Тлайб от Мичиган и Илхан Омар от Минесота – и двете от Демократическата партия на САЩ, спечелиха изборите и ще попълнят състава на Камарата на представителите. Тлайб бе излъчена като фаворит в 13-ти избирателен района на Мичиган, след като предходният представител Джон Кониърс се оттегли след обвинения в сексуален тормоз. Мюсюлманката от палестински произход е работила в продължение на шест години в законодателната власт. В предизборната си кампания тя заложи на увеличаване на минималната заплата и безплатното образование в колеж. Тлайб е защитник на правата на палестинците и е отявлен критик на президента на САЩ Доналд Тръмп. \r\nИлхан Омар спечели вота в пети избирателен район на Минесота. Пристига в САЩ преди повече от две десетилетия като бежанец от Сомалия. Тя спечели одобрението на прогресивното крило на Демократическата партия, включително това на Александрия Окасио-Кортез от Ню Йорк.  \r\nНа междинните избори за първи път след атентатите от 11 септември 2001 г. в надпреварата за местата в Конгреса на САЩ се кандидатираха рекордните 90 мюсюлмани, допълват от редакцията. \r\n***", "date": "2018.11.08", "title": "Темата за междинните избори в САЩ в световните издания (Агенция „Фокус“)"}
{"url": "http://www.focus-news.net/news/2018/11/08/2588185/tanya-petrova-gerb-byudzhet-2019-garantira-po-visoki-dohodi-i-poveche-investitsii-v-obrazovatelnata-sistema.html", "text": "Държавният бюджет за следващата година осигурява 450.4 млн. лв. повече за образование спрямо настоящата 2018 г. Заложената финансова рамка от 4.2 млрд. лв. гарантира, че ангажиментът за по-високи доходи и повече инвестиции в системата ще бъде изпълнен. Това коментира народният представител от Парламентарната група на ГЕРБ Таня Петрова по повод предвижданите средства за образование в бюджет 2019, който бе приет на първо четене в Народното събрание, съобщиха от пресцентъра на  ПП ГЕРБ – Варна .  \r\n„В издръжката на дейностите по възпитание и обучение на децата и учениците ще се вложат с 330 млн. лв повече. Това обезпечава заложения ръст на заплатите на педагогическите специалисти средно с 20% – стартовата заплата за учител се повишава от 760 на 920 лв. през 2019 г. Задачата е през 2021 г. да бъде постигнато удвояване на средствата за възнаграждения на учителите спрямо 2017 г.”, обясни от парламентарната трибуна Таня Петрова. По думите й една от главните цели е да се привлекат повече млади хора към професията. „Сега те са едва 8% от общия брой на педагогическите специалисти, а през следващите 8 години предстои да се пенсионират около 40 000 български учители”, мотивира се варненският депутат и дългогодишен директор на ОУ „П. Р. Славейков” във Варна.  \r\nДопълнителни 39 млн. лв. са предвидени и за непедагогическия персонал. Средно с 16,8% се повишават досегашните стандарти по отношение на делегираните бюджети, като най-сериозен ръст – 47 на сто, има при стандарта за ученик в центровете за специална образователна подкрепа. Общо 30 млн. лв. са средствата, отделени за работа с деца и ученици от уязвими групи, а 4.3 млн. лв. – за издръжка на защитените детски градини и училища. „За първи път през 2019 г. в държавния бюджет е фиксиран размер на средствата за занимания по интереси. За целта са заложени общо 25.1 млн. лв. – по 1900 лв. на училище и по 30 лв. на ученик. От учебните заведения обаче ще се изисква минимум 40% от заниманията да са в областта на математиката, природните науки, техниката и технологиите. Целта е да се провокира ранният интерес на учениците към тези сфери на познанието и да се разшири базата от специалисти в информационните технологии и в инженерните науки”, аргументира решението Петрова. Тя отбеляза, че за развитие на дигиталните умения в училище ресорното министерство подготвя проект по ОП „Наука и образование за интелигентен растеж“, чрез който да се изградят отворен образователен облак за електронно учебно съдържание и услуги и модерна защитена среда, базирана на съвременни технологии. Народният представител акцентира още, че средствата от структурните фондове на ЕС ще допълнят националното финансиране в подкрепа на личностното развитие на учениците в съответствие с индивидуалните им образователни потребности и мерките за насърчаване професионалното развитие на педагозите и за привличане на млади хора в системата.  \r\n„В отговор на потребностите на пазара на труда новият бюджет предвижда 1,6 млн. лв. за стипендии на учениците, обучаващи се в дуална форма на обучение, а също и на тези, които са избрали защитените от държавата специалности и специалности с очакван недостиг на кадри. За кариерно ориентиране, осъществявано от центровете за подкрепа на личностното развитие, се осигуряват 1.5 млн. лв., а други 2 млн. лв. – за подкрепа на ученици с изявени дарби. 3 млн. лв. ще се предоставят на училищата на базата на постигнатите и запазени високи резултати от националните външни оценявания. Продължава подкрепата, която държавата осигурява и за съхраняване на националното самосъзнание, култура и традиции и изучаването на български език и литература, история и география на България за над 360 училища, школи и клубове на общностите ни зад граница”, отчете Таня Петрова. Тя подчерта, че с грижа за децата и учениците се отпускат и 4.3 млн. лв. повече за транспортни разходи, включително и за поддръжка на училищните автобуси, а също и допълнителни 8 млн. лв. за закуските, предоставяни на децата в подготвителните групи и на учениците до 4 клас.", "date": "2018.11.08", "title": "Таня Петрова, ГЕРБ: Бюджет 2019 гарантира по-високи доходи и повече инвестиции в образователната система"}
{"url": "http://www.focus-news.net/news/2018/11/08/2587760/parlamentat-prie-byudzhet-2019-na-parvo-chetene-obzor.html", "text": "Парламентът прие Бюджет 2019 на първо четене със 115 гласа „за“ и 85 „против“. Бюджетът мина с гласовете на ГЕРБ и „Обединени патриоти“. Подкрепен беше от един депутат от „Воля“ и от един независим депутат. „Против“ бюджета гласуваха от ПГ на БСП и на ДПС. На гласуването в пленарна зала присъстваха почти всички министри от кабинета.  \r\nПриоритетите на Бюджет 2019 са социалната политика, образованието, отбраната и политиката по доходите. Финансовият министър Владислав Горанов заяви: „Бюджетът за 2019 година не е предизборен. Работим върху предизборния си бюджет, но ще го разглеждаме в края на 2020 година“. „Изборите, поне така както виждаме държавното управление, ще бъдат през 2021 година“, коментира той. По повод критики, че в бюджета няма реформи, Горанов посочи, че управляващите са готови да обсъдят всяка предложена реформа, която не е самоцелна.  \r\nОт БСП се обявиха против финансовата рамка за следващата година. Лидерът на левицата Корнелия Нинова заяви, че Бюджет 2019 е бюджет на застоя и на безпътицата, който се прави, за да оцелее правителството. Според нея и през следващата година управляващите ще разграбват останалите печеливши държавни активи в икономиката. От ДПС също са против бюджета за следващата година. Зам.-председателят на ПГ на ДПС Йордан Цонев изтъкна, че бюджетът не отразява цикъла на икономическото развитие на страната и не подкрепя растежа. Той обърна внимание, че и през 2019 година ще продължи неправилното планиране на бюджета, с високи капиталови разходи и излишък, който се разходва с постановления на Министерския съвет. \r\nПриходите в бюджета ще бъдат 43, 8 млрд. лева, а през 2021 година се прогнозира да достигнат 47,5 млрд. лева. Заложен е дефицит от 0.5% от БВП. Предвижда се растежът на БВП да се повиши до 3,7% през 2019 г. Безработицата се очаква да се понижи до 4,8%. Разходите през 2019 година ще бъдат 44,4 млрд. лева, а през 2021 година се очаква да достигнат до 47, 5 млрд. лева. В бюджета са предвидени 40,4 млн. лева за помощи за отопление, с 50% повече в сравнение с 2018 година. 150 млн. лева ще се отпуснат за хората с увреждания, а 7 млн. лева за децата сираци без право на наследствена пенсия. През следващата година разходите за отбрана ще достигнат 1,8 млрд. лева, което е 1,58% от БВП на страната. Средствата ще се разпределят по проектите за модернизация на ВВС, Сухопътни войски и ВМС. През следващата година ще бъдат увеличени средствата за персонал в МВР и в Министерството на правосъдието. Приходите на общините ще нараснат с 120,8 млн. лв. спрямо разчетените за 2018 година. Минималната работна заплата ще се увеличи от 510 на 560 лева. С 10% повече са парите за заплати и осигурителни вноски на държавните служители. С 20% по-високи ще бъдат заплатите на учителите, а тези на непедагогическия персонал с 10%. Увеличение ще има и при средствата, отпускани за хранене на учениците от първи до четвърти клас. С над половин милиард лева повече средства ще има и за общините. През 2019 година се очаква държавният дълг да намалее от 22,2 на 20 млрд. лева. Така България ще бъде с третия най-нисък дълг в ЕС. Консолидираният дълг на сектор „Държавно управление“ ще бъде в диапазона 24,3-23,5 млрд. лева. \r\nБиляна ИВАНОВА", "date": "2018.11.08", "title": "Парламентът прие Бюджет 2019 на първо четене (ОБЗОР)"}
{"url": "http://www.focus-news.net/news/2018/11/08/2587871/plovdiv-blizo-4-000-dushi-noseshti-imeto-angel-praznuvat-imen-den-v-grada.html", "text": "3 713 души, носещи името Ангел, празнуват имен ден в Пловдив, съобщиха за Радио „Фокус“-Пловдив от ТД „ГРАО“-Пловдив. Мъжете, кръстени с името Михаил, са 1364. След тях се нареждат тези с имената Емил-1553 и Пламен-1602. Сред жените най-многобройни са Радка-1313, Милена-1257, Емилия-1176, Райна-994, Ангелина-801, Рада-192. \r\nИмен ден имат още хората, носещи имената: Ангелинка, Архангел, Гавраил, Гаврил, Емилиян, Емилияна, Лина, Мила, Миладин, Милан, Милана, Миланка, Милен, Мильо, Михаел, Михаела, Михаила, Михо, Огнян, Огняна, Пламена, Рада, Ради, Радивой, Радко, Радмила, Радослав, Радослава, Радостин, Радостина, Райко, Райчо, Рангел, Рафаил, Рая, Руси, Руска, Руслан, Серафим. \r\nМария РУСЕВА", "date": "2018.11.08", "title": "Пловдив: Близо 4 000 души, носещи името Ангел, празнуват имен ден в града"}
{"url": "http://www.focus-news.net/news/2018/11/08/2587763/sobstvenitsite-na-stari-avtomobili-shte-plashtat-po-visok-danak-ot-dogodina-obzor.html", "text": "Парламентът прие собствениците на стари автомобили да плащат по-висок данък. Няма да има данъчно облекчение за автомобили с допълнително монтирана газова уредба, решиха депутатите, които приеха на второ четене промени в Закона за корпоративното подоходно облагане, с които се изменя Законът за местните данъци и такси. Депутатите обсъждаха измененията почти 7 часа. През Закона за корпоративното подоходно облагане се променят редица други данъчни закони. Дебат предизвикаха най-вече промените, свързани с данъците за автомобилите. Данъкът върху леките и товарните автомобили с маса не повече от 3,5 тона ще се определя по нова формула, която включва два компонента – имуществен и екологичен. Имущественият компонент включва мощността на двигателя и годината на производство, а екологичният определя в каква степен замърсява автомобилът околната среда. Според разчетите на вносителите на промените това ще увеличи данъцитена по-старите коли с около 30%. С промяната се цели извеждане на по-старите коли от употреба, тъй като са ненадеждни, изискват големи разходи за поддръжка и причиняват голямо замърсяване на въздуха. За товарните автомобили с маса от 3,5 до 12 тона данъкът ще се определя в размер от 10 до 30 лва. за всеки започнати 750 кг товароносимост вместо за всеки започнат тон. Предвижда се промените да влязат в сила от 1 януари 2019 г. \r\nВ рамките на дебата по промените председателят на Комисията по околна среда и води и депутат от ГЕРБ Ивелина Василева заяви, че битовото отопление и транспортът са основните замърсители на въздуха в България и за справянето с този проблем е необходима цялостна политика. „Не става въпрос за самоцелно събиране на пари, за увеличаване на данъците, а за това да въведем принцип, който води България към по-добър стандарт на живот и опазване на здравето“, заяви тя. „Според Световната здравна организация 7 млн. души умират всяка година заради мръсен въздух на открито или закрито“, посочи Ивелина Василева. \r\nСпоред БСП управляващите използват „метода на тоягата“ и увеличават данъци. От опозицията прогнозираха, че с увеличаването на данъците на автомобилите правителството няма да издържи и до Нова година. Помислете за стабилността на правителството, лишете се от тези милиони, защото ежедневно давате поводи на хората да не ви вярват, обърна се заместник-председателят на ПГ на „БСП за България“ Георги Свиленски към управляващите. \r\nОт страна на „Обединени патриоти“ мненията по текста за данъка върху автомобилите бяха разнопосочни. Народният представител от парламентарната група и член на ръководството на НФСБ Георги Колев коментира, че трябва да се подкрепят усилията въздухът в България да бъде по-чист и този, който замърсява, да плаща малко повече. Не такова беше мнението на депутата от „Обединени патриоти“ и член на ръководството на „Атака“ Павел Шопов, който призова ГЕРБ да преосмислят предложението си за данъка върху автомобилите, заложено в Закона за корпоративното подоходно облагане. \r\nСъс Закона за корпоративното подоходно облагане, парламентът реши при деклариране на повече от едно жилище да се дължи данък в пълен размер за всяко от тях. Депутатите отхвърлиха предложението на БСП за диференцирана ДДС ставка върху хляба и лекарствата. Текстът бе внесен от лидера на БСП Корнелия Нинова и група народни представители между първо и второ четене на промените в Закона за корпоративното подоходно облагане. БСП предлагаше ДДС ставката за хляб да стане 5%, а тази за лекарствата, които НЗОК заплаща да бъде 9%. В сега действащото законодателство ставката за хляб и лекарствени продукти е 20%. \r\nДеница КИТАНОВА", "date": "2018.11.08", "title": "Собствениците на стари автомобили ще плащат по-висок данък от догодина (ОБЗОР)"}
{"url": "http://www.focus-news.net/news/2018/11/08/2587765/balgariya-i-azerbaydzhan-zasilvat-ikonomicheskite-si-otnosheniya-obzor.html", "text": "Значително увеличение на търговския стокообмен между България и Азербайджан отчетоха българският енергиен министър Теменужка Петкова и азербайджанският министър на селското стопанство Инам Керимов. Двамата откриха Българо-азербайджански бизнес форум, който цели още по-силно активизиране на търговско-икономическите отношения между двете страни, нови възможности за търговско и производствено сътрудничество и делови партньорства, както и насърчаване на двустранните инвестиции в двете държави. От азербайджанска страна в него участваха 28 компании, а от българска - над 100 представители от сектори като хранително-вкусова промишленост, туризъм, винопроизводство, селскостопанското, транспорт, производство на изделия от скъпи метали, безпилотни самолети, машиностроене, ветеринарно-медицински лекарства и др.  \r\nПред участниците във форума министър Петкова отбеляза ръст от 38% в търговския стокообмен между България и Азербайджан за миналата година и подчерта, че потенциалът в това отношение е много по-голям. Министър Петкова уточни, че форумът е организиран в рамките на петото заседание на междуправителствената комисия на двете държави за икономическо сътрудничество. „Със задоволство искам да отбележа, че отношенията между България и Азербайджан са изключително добри и приятелски, на най-високо политическо ниво“, заяви тя. По думите ѝ това дава голямо предимство и е много сериозна основа за развитието на двустранните отношения във всяка една област конкретно. „Именно междуправителствената комисия е една прекрасна платформа за създаване на възможност между българския и азербайджанския бизнес да бъдат осъществени контакти, чрез които да работим заедно по проекти от взаимен интерес“, коментира министър Петкова. „Именно в рамките на такъв бизнес форум бихме могли да създадем условия, равни възможности за това икономическото сътрудничество между България и Азербайджан да има реални и много добри резултати. За това безспорно допринасят добрите отношения между нашите две страни, а от януари тази година вече е факт и директната въздушна линия между Баку и София, която е още една предпоставка за икономическо сътрудничество между нас“, допълни тя. \r\nМинистър Инам Керимов отбеляза от своя страна, че през първата половина на 2018 година се наблюдава рязко увеличавана не търговския оборот между двете страни, който достига до 52,5 млн. щатски долара. Министър Керимов уточни, че за периода от януари до август тази година износът от Азербайджан към България е 38,2 млн. долара, а вносът от нашата страна – 14,4 млн. долара. „Това е най-високият търговски оборот като показател за последните три години между двете държави, но предвид на нашите възможности не можем да се задоволим с тези показатели и следва да продължим усилията за максимално увеличаване на този оборот“, каза още той. „Високото ниво на приятелски отношения и желанието за развитието им създадоха благоприятни условия за сътрудничество между двете страни в различни области“, отчете министър Керимов. По думите му Азербайджан се е превърнала във водеща страна в своя регион, с високи икономически показатели. „Днес Азербайджан е една безопасна страна с непрекъснато развиваща се икономика и силно благоприятна среда за инвестиции“, посочи той. „Изключително насърчително е, че търговските отношения и икономическото сътрудничество между двете страни се развива с такива темпове“, допълни министър Инам Керимов. \r\nВесела АЛЕКСАНДРОВА", "date": "2018.11.08", "title": "България и Азербайджан засилват икономическите си отношения (ОБЗОР)"}
{"url": "http://www.focus-news.net/news/2018/11/08/2587767/spored-abv-razvalyaneto-na-dogovora-za-likvidirane-na-raketite-sas-sreden-obseg-na-deystvie-shte-zastrashi-mira-v-evropa-obzor.html", "text": "ПП АБВ е сериозно обезпокоена от изявлението на американския президент Доналд Тръмп, че САЩ ще денонсират Договора за ликвидиране на ракетите със среден обсег на действие. Това заяви председателят на ПП АБВ Румен Петков на пресконференция в централата на партията. Той подчерта, че подобно действие ще отвори широко пътя към връщане на острата конфронтация и към надпреварата в ядреното въоръжаване - период, който от края на 80-е години на миналия век се счита за безвъзвратно отминал. Петков посочи, че Договорът за ликвидиране на ракетите със среден обсег на действие гарантира не разполагане, не производство, а ликвидиране на определен тип въоръжение. Той коментира, че такова въоръжение очевидно се възприема от администрацията на президента Тръмп и от самия него като нещо жизнено важно за САЩ, а това означава, че страната влизат в друга фаза на развитие. „Недоумяваме това, че българското правителство, българските институции, българските политически партии досега не са изразили никаква позиция против такава стъпка. Мълчанието по такава ключова за Европа тема, при положение, че и Германия, и Чехия, и редица други европейски страни реагираха, буди тревога и недоумение. Защото тази заплаха реално превръща България в потенциален плацдарм за военни действия, но и в обект на контрамерки“, заяви Румен Петков. Според него мълчанието от страна на българските институции по темата, означава, че текат действия и събития на втори план, а това ще съсипе икономиката, туризма, селското стопанство в България.  \r\nПредседателят на ПП АБВ настоя за няколко конкретни мерки. Първата от тях  предвижда българското правителство да определи намерението на президента на САЩ за денонсиране на Договора за ограничаване на ракетите със среден и малък обсег на действие като много опасно и застрашаващо мира и сигурността в Европа. Според Петков всички резерви относно изпълнението на договора следва да се решат на масата на преговорите и българското правителство, българските институции, президентът и Народното събрание да инициират приемане на общи позиции в този смисъл, заедно с останалите партньори в рамките на НАТО и ЕС. \r\nВторото настояване на АБВ е България много ясно да декларира, че няма да приема на своя територия чужди ракетни установки или ядрено оръжие. По думите на Петков освен, че разполагането на такъв тип съоръжения ще ни превърне в плацдарм, но и при съответните контрамерки, ще се превърнем в потенциален участник в конфликт, от който България няма никаква необходимост. Според него ще бъдат поставени под въпрос и сигурността, и икономическият потенциал за развитие на страната. Той обясни, че България трябва да заяви, че така както преди ’89-та година на територията на страната ни не е имало чужди ядрени остановки, така за нас е абсолютно неприемливо и недопустимо отсега нататък да бъдат разполагани такива. \r\nТретата мярка, която предлагат от АБВ, е България да излезе с инициатива за преосмисляне на системата за европейска сигурност след преговори, подобни на тези, довели до създаването на Организацията за сигурност и сътрудничество в Европа. Според Румен Петков нов процес \"Хелзинки 2\" е необходим, с оглед настъпилите в Европа политически, икономически и социални промени след 1980 г. По думите му балансът на сигурността в Европа трябва да се търси не със силови методи, не по пътя на изолацията и санкциите и ново въоръжаване, а с преговори и достатъчно силни политически механизми и гаранции.  \r\nПП АБВ е на мнение, че поводът е изключително сериозен и следва да се предизвика сериозна обществена и парламентарна дискусия, за да може да се оформи една силна позиция, която гарантира националния ни интерес и обществената безопасност на българските граждани.  \r\nЗам.-председателят на партията Любомира Ганчева обяви, че официалната позиция на ПП АБВ по намерението за денонсиране на Договора за ограничаване на ракетите със среден и малък обсег на действие ще бъде предоставена на институциите, от които зависи защитата на националния интерес на България – на администрацията на президента, на правителството, на премиера, министрите на отбраната и на външните работи, на парламентарните комисии по вътрешна сигурност и обществен ред и по външна политика.", "date": "2018.11.08", "title": "Според АБВ развалянето на Договора за ликвидиране на ракетите със среден обсег на действие ще застраши мира в Европа (ОБЗОР)"}
{"url": "http://www.focus-news.net/news/2018/11/08/2587810/smolyan-s-praznichna-sv-liturgiya-shte-badat-otbelyazani-80-godishninata-ot-postroyavaneto-na-tsarkvata-v-selo-mihalkovo-i-neyniyat-patronen-praznik.html", "text": "Днес църквата в село Михалково чества патронния си празник и 80-годишнината от своето построяване. Това съобщиха от  Архиерейско наместничество – Смолян . Празничната св. божествена Литургия от 9.00 часа в храма ще възглави архиерейският наместник на Смолянска духовна околия Негово Високопреподобие архимандрит Висарион. В служението ще участват протойерей Тодор Веселинов, председател на храма, свещеници от Смолян и църковният  хор към храм „Св. Теодор Стратилат“ в Смолян с диригент Златка Маргаритова. \r\nЦърквата „Св. Архангел Михаил“ в село Михалково е построена през 1938 г. с доброволен труд на населението, в  обзавеждането е помогнала и Пловдивска митрополия. За покровител на храма и селото е избран  св. Архангел Михаил – главният пазител на Небесното царство и главен страж на Божия закон. Той се изобразява с меч, поразяващ дявола. Църквата е установила празнуване на Архангеловден в началото на ІV век в чест на събора на светите ангели (съборното единство на ангелските чинове), начело с небесния им пълководец св. Архангел Михаил. \r\nВ Смолянска духовна околия има още една църква, посветена на св. Архангел Михаил. Тя е в село Чокманово, община Смолян. В нея на празника ще служи председателят на храма отец Иван Василев. \r\nНека заедно на този ден да участваме в богослуженията и да благодарим на главния служител на Бога и пазител на човеците от изкушенията на злите духове св. Архангел Михаил, призовават от Архиерейското наместничество.", "date": "2018.11.08", "title": "Смолян: С празнична св. Литургия ще бъдат отбелязани 80-годишнината от построяването на църквата в село Михалково и нейният патронен празник"}
{"url": "http://www.focus-news.net/news/2018/11/08/2587757/mezhdinnite-izbori-v-sasht-pobediteli-i-gubeshti-prez-prizmata-na-amerikanskiya-pechat-agentsiya-fokus.html", "text": "След изборната нощ в САЩ стана ясно, че оставащите две години от мандата на президента Доналд Тръмп може и да не бъдат белязани със спокойствие. Съгласно резултатите от междинните избори в страната, Републиканската партия запазва мнозинството си в Сената с 51 места. За първи път от осем години насам обаче Демократическата партия успя да си върне контрола в долната камара на Конгреса – Камарата на представителите, където спечели 222 от 435-те места.  \r\nСлед обявяването на предварителните резултати държавният глава на САЩ Доналд Тръмп реагира с позитивен, но пестелив коментар в социалната мрежа „Туитър“. „Невероятен успех. Благодаря на всички!“, бе краткото съобщение, което американският президент сподели с туит. Подходът на изданията в страната при определянето на победителя в изборите бе сходен: част от тях акцентираха върху спечеления от демократите превес в долната камара на Конгреса, докато други насочиха фокуса си върху успеха на партията да запази мнозинството си в Сената.   \r\nНякои от печатните медии в страната стигнаха до заключението, че големият губещ в изборите не са нито републиканците, нито демократите, а американското общество, тъй като резултатите от вота затвърждават единствено разделението му.   представя коментарите в американския печат след напрегнатия изборен ден в САЩ.  \r\n***  Докато държавният глава на САЩ Доналд Тръмп публично приветства запазването на мнозинството на републиканците в Сената, то в Белия дом вече е ход подготовката за ситуация, в която демократите ще контролират Камарата на представителите, коментират в редакцията на най-тиражирания американски вестник -  USA Today , като подчертават, че занапред дневният ред във Вашингтон може да бъде обвързан с редица разследвания срещу администрацията, включително за решенията и финансите й. \r\nВъпреки че демократите не хванаха „синята вълна\", те получиха контрол върху долната камара на Конгреса на САЩ, който ще послужи за проверка на Тръмп. Самият той остана почти незабелязан след обявяването на резултатите, а кратките му коментари бяха фокусирани върху победата на републиканците в Сената.  \r\nИ докато Тръмп се завръща в Белия дом със семейството и приятелите си, демократите изглежда отново стъпват стабилно сред избирателите в предградията, които вероятно ще бъдат от решаващо значение за президентските избори през 2020 г.  \r\nС всяко загубено място в Камарата на представителите плановете на Тръмп за по-нататъшно намаляване на данъците и стремеж към по-строг имиграционен контрол изчезват, коментират в редакцията на изданието.  \r\nПревесът на демократите в долната камара на Конгреса разкриват перспективи за задействането на процедура по импийчмънт на президента. Много републиканци обаче са на мнение, че подобен ход може да подпомогне предизборната кампания през 2020 г.  \r\nВъпреки че Белият дом издигна идеята за съвместна работа с демократите - особено по отношение на инфраструктурата - законодателната програма на Тръмп най-вероятно ще бъде осуетена от промяната, станала реалност след изборите.  \r\nПо време на кампанията за междинните избори водещи фигури от Демократическата партия сигнализираха, че ще разследват отношенията на Тръмп с Русия по време на изборите през 2016 г., ще изискат представянето на данъчните декларации, които той отказа да разкрие, и ще разследват редица административни действия от предполагаеми конфликти на интереси до обвинения за неправомерни печалби.   \r\nПредставители на администрацията във Вашингтон, пожелали анонимност, разкриха, че вече се обмислят стратегии за справяне с мнозинството на демократите в Камарата на представителите. Подробности засега обаче не се привеждат.  \r\nТръмп може да се възползва от контрола на републиканците в Сената, за да продължи да преобразява страната. Подобно на предшественика си Барак Обама, Тръмп също може да разчита повече на използването на т.нар.  изпълнителни заповеди за налагане на политики в областта на имиграцията и други спорни въпроси. Някои републиканци дори твърдят, че Тръмп би могъл да получи известно политическо предимство, ако има силен противник в лицето на доминираната от Демократическата партия Камара на представителите. \r\n***  Две години след победата на Доналд Тръмп на президентските избори в САЩ, американските избиратели издигнаха препятствия пред неговата власт. Мощната синя вълна, на която се надяваха демократите, не успя да обхване страната, но след междинните избори е ясно, че дните на еднопартийния контрол във Вашингтон свършиха, констатира един от най-популярните всекидневници в САЩ -  The New York Times .  \r\nРезултатите от вота са категорични: Тръмп запазва контрола в Сената, но гласоподавателите в градските и крайградските райони в цялата страна изпращат на Белия дом ясно послание: те искат проверка на президента. \r\nКогато новият Конгрес положи клетва през януари следващата година, демократите ще могат да ограничат законодателните амбиции на Тръмп, да укрепят надзора си, за да инициират разследване на твърденията за неправомерно поведение от страна на президента и неговата администрация.  \r\n„Американският народ поиска отчетност от правителството си и изпрати ясно послание за това, което иска от Конгреса\", заяви демократът от Ню Йорк Джерол Налдър, който е председател на съдебната комисия на Камарата. Президентът на САЩ „може и да не го хареса, но той и администрацията му ще бъдат държани отговорни пред нашите закони и американския народ\". \r\nСлед осем години в позиция на малцинство, демократите, които се надяват да влязат в Белия дом през 2020 г., трябва да докажат също, че се интересуват от управлението и от смекчаването на либералните амбиции на най-пламенните левичари в партията.  \r\nНо без преобладаващо мнозинство, демократите няма да имат силата да прокарат много от инициативите, на които е занимава левият им фланг: единна здравна система, разширен достъп до колежа и създаването на агенция за имиграция. \r\nДемократите също ще трябва да балансират законодателните амбиции с техните усилия да задоволят желанията на някои техни членове за разследване президента. „Ние ще бъдем проверка и баланс“ на властта, увери представител на партията от щата Аризона.  \r\nМеждинните избори винаги са представлявали проверка за президента. Това важи с пълна сила за вота от вторник. Исторически погледнато, партията извън властта взима места в органите след първите две години на президентството, припомнят от редакцията. \r\n***  Демократическата партия на САЩ постигна победа на междинните избори в няколко щати, в които републиканците традиционно имат превес – от Флорида до Канзас. Така за първи път от 2011 г. насам те спечелиха мнозинство в Камарата на представителите на Конгреса, а това със сигурност ще им помогне да си върнат самоувереността, коментират в редакцията на водещото американско издание  The Washington Post  по повод резултатите от вота. \r\nДемократите се опитаха да мобилизират групи, които не успяха да привлекат на своя страна в президентските избори от 2016 г.: младите избиратели, латиноамериканците и всички, които принципно излизат рядко до урните. По всичко личи, че самият президент Доналд Тръмп им оказа помощ. Първите две години от хаотичната работа на неговата администрация, която се характеризира и с голямо текучество на кадри, потока от лъжи и оскърбленията по адрес на имигрантите, съюзниците на САЩ и средствата за масова комуникация – всичко това допринесе за консолидирането на Демократическата партия.  \r\nРезултатът е висока избирателна активност, преди всичко сред избирателите, които по-рано са отказвали да упражнят правото си на глас. С поемането на контрола над Камарата на представителите, демократите получават възможност да провеждат разследвания, засягащи това, което се случва в администрацията на Тръмп. Вероятно те ще продължават да търсят отговор на въпроса за връзките на предизборния щаб на Тръмп с Москва.  \r\nСъщевременно обаче републиканците разбиха надеждите на демократите за победа в Сената. В заключение – Демократическата партия получи Камарата на представителите в Конгреса на САЩ, но не получиха онова, на което се надяваха: пълен отказ на избирателите от Тръмп, обобщават от редакцията. \r\n***  Резултатите от изборната нощ не изглеждат особено благоприятни за Републиканската партия на САЩ. Междинните избори доказаха, че Америка все още не е преодоляла разделението, пише анализаторът Даниел Депетрис в статия за изданието  The American Conservative .  \r\n„За президента Тръмп изборната нощ завърши с противоречиви резултати. Загубата на Камарата на представители със сигурност е притеснително за човек, възприемащ себе си като превъзхождащ всички. Но можеше да бъде много по-лошо. Демократите можеше да спечелят и двете камари на Конгреса, с което да вържат ръцете на Тръмп за оставащите две години от мандата му. Единственото  по-лошо нещо от президент-демократ е доминиран от демократите Сенат, който ще блокира ритуално назначенията. С републиканското мнозинство в Сената, Тръмп поне ще успее да превърне съдебната власт в бастион на консервативната юриспруденция“, отбелязва Депетрис.  \r\nКамарата на представителите ще се превърне в център за съпротива. Сега, когато в ръцете на демократите ще бъде председателството на комисиите, можем да се обзаложим, че в близко време ще бъдат инициирани редица разследвания срещу администрацията, след като Конгресът положи клетва през януари догодина, уверен е авторът. \r\nС риск да звучи мелодраматично, САЩ никога не са били толкова разделени политически, колкото и сега. Има хора, които се прекланят пред Доналд Тръмп, сякаш той е папа, човек, който не може да греши и който заслужава да бъде подкрепян на всяка крачка от пътя. Но има и американци, които в този момент са изключително разтревожени за състоянието на страната. След резултатите от междинните избори, през следващите две години разколът вероятно ще продължава да се задълбочава, обобщава Депетрис.   \r\n***  Резултатите от междинните избори в САЩ са разкол в Конгреса, коментират в редакцията на авторитетното американско списание  The Wall Street Journal . \r\nВ статията си Джанет Хук е категорична: в оставащите две години от мандата животът на президента от Републиканската партия ще се усложнява. Авторът подчертава, че демократите ще инициират редица разследвания срещу администрацията на Доналд Тръмп и ще предприемат стъпки в ключови насоки, включително за мерките за борба с нелегалната имиграция.  \r\n„Резултатите от изборите са съвкупност от победи и разочарования за двете партии, които са в процес на реорганизация. Републиканците, преосмисляйки себе си като партия на Тръмп, разчитат на провинциалистите и белите мъже. Междувременно демократите постигнаха успех сред младите хора, жителите на предградията, цветнокожите и жените\", обяснява Хук. \r\n***", "date": "2018.11.08", "title": "Междинните избори в САЩ: Победители и губещи през призмата на американския печат (Агенция „Фокус“)"}
{"url": "http://www.focus-news.net/news/2018/11/08/2587769/nad-9000-detsa-dopalnitelno-sa-zapisani-v-obrazovatelnata-sistema-za-uchebnata-2018-2019-g-obzor.html", "text": "Над 9000 деца допълнително са записани в образователната система за учебната 2018-2019 г. Това стана ясно по време на заседание на Координационното звено по Механизма за съвместна работа на институциите по обхващане и задържане в образователната система на деца и ученици в задължителна предучилищна и училищна възраст, което се проведе в Министерски съвет. В него участие взеха представители на МОН, МВР, Министерството на труда и социалната политика, Министерството на здравеопазването и др. \r\nМинистърът на образованието и науката Красимир Вълчев обясни, че има записани и доброволно още 10 000 деца -  8 000 от тях са между 5 и 7-годишна възраст, а 2 000 са доброволно записаните на възраст между 9 и 11 години. Той посочи, че предизвикателствата са този механизъм да се направи устойчив, а работата по него - по-ефективна. „През тази и следващата учебна година механизмът ще бъде фокусиран в много по-голяма степен не толкова върху първоначалното записване, а върху ежедневното посещение на децата в училище. Екипите почти ежедневно на някои места посещават домовете на децата, убеждават родителите, водят учениците на училище. Усилията, които правят тези близо 1200 екипа, показват, че когато институциите са заедно, има ефект от това“, каза още образователният министър. \r\nТой посочи, че основната причина за непосещаване на децата в образователни институции е културна. „Причината е липсата на култура и уважение към образованието у една част от децата и техните родители. И тази причина може да бъде преодоляна основно чрез съвместна работа на институциите. Факт е, че когато екипите работят заедно, респектът към държавата е по-голям“, обясни Вълчев. Той посочи още, че се работи по информационна свързаност на системата. „Ще бъдем безкомпромисни и по отношение на контрола, защото има училища, които прикриват отсъствията“, каза още министърът на образованието. \r\nОт своя страна, вицепремиерът Томислав Дончев обясни, че за първи път от 6 години насам делът на преждевременно напусналите обучение млади хора намалява – от 13,8% той е станал 12,7%. Той посочи още, че има 7 души на възраст почти 19 години, които са поискали да учат за първи път. „Заради натрупани повече от 5 отсъствия за периода септември 2017 г. – януари 2018 г. са спрени 55 000 месечни помощи за 2,1 млн. лв. Предстои да бъдат спрени още почти 49 000 помощи за периода февруари – юни 2018 г. на стойност 2 млн. лв. Оказва се, че част от тези лица имат допълнителни социални плащания и спирането на тези не им е основна тема“, коментира Дончев и посочи, че затова освен оперативните действия има и стратегически задачи. „Да проверим дали размерът на глобите е достатъчно респектиращ. Да проверим дали глоби се налагат винаги, когато това трябва да се направи“, каза още вицепремиерът и обясни, че ще се направи ревизия и на това как се издават медицински бележки за отсъствия. \r\nЦветилена СИМЕОНОВА", "date": "2018.11.08", "title": "Над 9000 деца допълнително са записани в образователната система за учебната 2018-2019 г. (ОБЗОР)"}
{"url": "http://www.focus-news.net/news/2018/11/08/2587771/pregled-na-nyakoi-osnovni-temi-v-ruskiya-pechat-agentsiya-fokus.html", "text": "Завоюваното от демократите мнозинство в Камарата на представителите предвещава втори живот за разследването на спецпрокурора Робърт Мюлер, започва коментара си за междинните избори  „Независимая газета“ .  \r\nВ Конгреса на САЩ се установява двувластие. На Капитолийския хълм трябва да очакват засилено междупартийно противопоставяне, в това число и по отношение на предписваната на Русия намеса в президентските избори през 2016-та, завършили с победата на Доналд Тръмп. За самия президент ситуацията е силно усложнена.   \r\nПредседателят на долната Камара,  републиканецът Пол Райън, заяви, че историята се повтаря отново и отново: партията, чийто президент е на власт, практически никога не може да контролира Камарата на представителите.   \r\nЗа първи път от осем години демократите успяха да си я върнат. Те спечелиха необходимото мнозинство от 218 места от общо 435. Републиканците имат 193 мандата. За да получат контрола и в Сената демократите трябваше да не изгубят нито едно от совите 27 кресла и да отнемат от републиканците поне два мандата. Това обаче не се случи: Републиканската партия си гарантира като минимум 51 мандата от общо 100. Това вдъхнови Тръмп да нарече в Туитър изборните резултати „потресаващ успех“  \r\nТръмп е поздравил по телефона парламентарния лидер на демократите Нанси Пелоси. А ръководителят на нейния щаб Дрю Хамил написал в Туитър, че президентът е приканил госпожа Пелоси да спазва принципа на двупартийността.   \r\nАко става дума за изненади, то в Конгреса влиза рекорден брой жени - 86. На първо място са  две мюсюлманки: Илхан Омар, която заедно със семейството си бяга от кръвопролитната гражданска война в Сомалия  и четири години живее в бежански лагер в Кения, преди да пристигне в САЩ. Историята на нейния живот привлича внимание на фона на миграционната политика на Тръмп.Едва ли точно днес Омар би получила статут на бежанка, след като Вашингтон наложи жестоки имигрантски ограничения на Сомалия.   \r\nВалерий Гарбузов, директор на Института за САЩ и Канада към Руската Академия на науките, смята, че изборите в долната Камара явно са неблагоприятни за Тръмп. «Макар че в предизборната кампания преобладаваше обсъждането на вътрешните проблеми, засягащи миграцията, данъците, здравната система и др., много кандидати в долната Камара на Конгреса повдигнаха и въпроса за разследване на Тръмп по повод на неговите финансови декларации и за намесата на Русия в изборите от 2016 година“, казва експертът пред вестника. „Тръмп публично не признава за намесата на Русия в президентската кампания и за неговата победа с помощта на Москва. Затова този въпрос остава на повърхността. Действията на Тръмп на руското направление ще продължат на бъдат блокирани, тъй че аз не виждам никаква светлина – нито по въпроса със санкциите, нито със стратегическите  въоръжения, нито за запазване на Договора за ликвидиране на ракетите със среден и малък обхват ».  \r\nЩо се отнася до укрепената позиция на републиканците в Сената Гарбузов не смята, че победата им е убедителна и задава риторичния въпрос: Какво значат 50 от 100 места? При гласуване с мнозинство може да се осигури само гласа на председателя на Сената. Това е изключително опасно равновесия, което намалява възможността на Тръмп и прави позицията му още по-уязвима. Президентът ще бъде скован в своите действия, но това пък е призив към него да се търси компромис с демократите.“, заключава в коментара си Валерий Гарбузов, експерт по въпросите на САЩ и Канада. \r\n***  След като минат изборите, а гласовете са преброени, цялото внимание е прието да се насочи към победители. Но сегашната кампания в САЩ е особен случай, коментира  „Взгляд“ . Тя донесе малко изненади като победа, но – много като поражения, за които си струва да се поговори, заявява руската медия. На първо място заради Бето О’Рурк (пълно име Робърт [Бето] Франсиз ОРурк – бел. ред.), когото сега наричат „бъдещият президент на САЩ“.  \r\nВ САЩ вече се обявяват окончателните данни за междинните избори: американците изцяло преизбраха Камарата на представителите, една трета от Сената и повече от половината губернатори. От гледна точка на общите резултати, изненади няма: Сенатът си остава републикански, долната Камара – на демократите. Какво означава това обаче за Доналд Тръмп и за отношенията между Вашингтон и Москва, пита руският всекидневник.   \r\nЩо се отнася до местните и персоналните резултати, американското политическо пространство се напълни с редица нови лица, в това число и твърде странни.  \r\nНапример щатът Илинойс ще се управлява от демократа Джей Робърт Прицкър, феноменално богат човек, дори и за местните представи. Да, сега САЩ има за президент мултимилионер, но Прицкър е по-богат и от Тръмп: неговото лично богатство надхвърля три и половина милиарда долара. Семейството му, чийто корени са от киевското гето, е натрупало основното си състояние от прочутата верига хотели Hyatt. \r\nВ Аризона кампанията за място в Сената печели Марта Максали, полковник от ВВС на САЩ, смятат я за първата жена, пилотирала изтребител в бойна обстановка.  Вярно, окончателните резултати все още не са излезли и във врата на летеца диша демократката Кирстен Синема, която е пълна нейна противоположност. В младостта си Синема организирала антивоенни акции, на които са представяни копия на гробове със скелети в тях, символизиращи американски военни.   \r\nВ САЩ се появява и първият губернатор, открит гей, това е Джаред Полис, а щатът е Колорадо;  първите конгресмени, изповядащи исляма: бежанката от Сомалия Илхан Омар, от Минесота, и Рашида Тлаиб от Мичиган, дъщеря на палестински имигранти; първият конгресмен от индианско племе Дебра Хааланд, от Ню Мексико. Заслужава си да се отбележи присъствието и на 29-годишната Александрия Окасио-Кортес, избрана в Камарата на представителите от Ню Йорк.  Интересното при нея не е, че тя е най-младият член на Конгреса в историята, а че открито се определя като социалистка. Такива политици в САЩ може да се преброят на пръсти.   \r\nЗа руснаците няма никакво значение кой е лицето на щата Уисконсин – дали е губернатор-транджендър или сенатор-вегън . И все пак името на Бето ОРурк, новата политическа „звезда“ на САЩ, изгряла на политическия небосклон след тези избори, си заслужава да се запомни. Съществува мнението, че за този човек предстои още много пъти да слушаме.   \r\nРедови член на Камарата на представителите той се бореше за сенаторското кресло в щата Тексас и, най-интересното, изгуби. Въпреки това в момента го наричат „бъдещият президент на Съединените щати“. \r\n***  Джеф Сешънс, който е главен прокурор и правосъден министър на САЩ, подаде оставка, на негово място като изпълняващ длъжността е назначен Матю Уитатър. Това обяви президентът на САЩ Доналд Тръмп. За това информира вестник  „Известия“ .  \r\n«Радваме се да обявим, че Матю Уитакър, ръководител на апарата на главния прокурор Джеф Сешънс в министерството на правосъдието, ще стане нашият нов изпълняващ задълженията на главен прокурор », пише Тръмп в Туитър и благодари на Сешънс за работата му. Причините за неговото напускане не се споменават.   \r\nРепубликанецът Сешънс заема поста главен прокурор от 9 февруари 2017 година. Напоследък той бе публично критикуван от Доналд Тръмп. \r\nТака например на 25 август от Белия дом критикуваха министерството на правосъдието за неефективна работа. Тръмп беше недоволен, че докато то се занимава с разследване на намеса в американските избори, „истинските корупционни дела остават недокоснати“  \r\nСлед това се появиха слухове за уволнение на главния прокурор, но от обкръжението на държавния глава успяха да убедят президента да не избързва с това решение.", "date": "2018.11.08", "title": "Преглед на някои основни теми в руския печат (Агенция „Фокус“)"}
{"url": "http://www.focus-news.net/news/2018/11/08/2587772/pregled-na-nyakoi-osnovni-temi-v-britanskiya-pechat-agentsiya-fokus.html", "text": "Най-ясното заключение от изборите във вторник е, че демократите контролират Камарата, а републиканците увеличиха мандатите си в Сената, пише британския вестник  The Guardian . \r\nЗа да се разбере по-подробно какво значи това като поведение на избирателите в изборите през 2020 година, един от важните източници на информация са  резултатите от социологическите изследвания. Исторически голяма промяна   \r\nВ тези междинни избори са регистрирани 113 милиона гласоподаватели. Преведено на езика на процентите, това означава 49 на сто от имащите право на глас, са се регистрирали, за да го упражнят, което е огромен ръст в сравнение с 2014 година, когато за участие са се регистрирали едва 36.7 процента.  (исторически погледнато, в междинните избори винаги участват по-малко избиратели отколкото в президентските). \r\nМладите увеличават участието си, като гласуват предимно за демократите  \r\n68 процента от гласоподавателите на възраст между 18-24 години предпочитат кандидатите на Демократическата партия, според данните от социологическите изследвания, направени в деня на самите избори. Интересно е да се анализира възрастовият показател във връзка с показателя раса. Става ясно, че само по-възрастни бели избиратели гласуват за републиканците;  не-белите избиратели, независимо от възрастта им, предпочитат демократите.  Раса и пол \r\nАко се  погледне поотделно на тези две демографски групи – жените гласуват за демократите, белите – за републиканците.Ако обаче те се свържат, картината се променя. За това свидетелстват данни от екзит пола на  CNN, в който са участвали близо 19 000 респонденти. Взети заедно тези два критерия, става съвсем ясно, че  белите мъже клонят към Републиканската партия, 60 на сто от тях са гласували за тази партия, белите жени се разделят между двете политически сили, докато всички останали расови групи, без значение на пола, оформят мнозинство сред гласоподавателите в полза на демократите.  \r\nНе е изненада, че 88 на сто от онези, които одобряват Тръмп, гласуват и за републиканците, докато 90 на сто от онези, които не са съгласни с политиките на президента, се насочват към демократите.   Решилите в последния момент за кого да гласуват   \r\nПо-голяма част от избирателите, три четвърти, решават кого да изберат за представител в долната Камара на американския Конгрес доста преди самия ден на изборите, но 8 на сто решават в последната седмица, а други 8 процента твърдят, че това решение са взели в последните няколко дни. Тези „късни птички“, казано разговорно, обикновено избират демократите пред републиканците.   Разделените хора от предградията   \r\nКакто в миналите избори, така и сега избирателите от селските и провинциалните райони са по-склонни да гласуват за републиканците  - 56 на сто са обявили, че за избрали тази партия в междинните избори, докато 65 на сто от градските избиратели предпочитат демократите. Но американците, които живеят в градските предградия са разделени в мнението си за двете партии. Това една от ключовите тенденции, тъй като е известно, че американците предпочитат да живеят в предградията. \r\n***  “Наистина ще е красива ситуация от двупартиен тип“, пише ветеранът в британската преса  The Times , като цитира думите на американския президент по време на доста „трънливата“ пресконференция след края на междинните избори във вторник. \r\nПрезидентът Тръмп обеща ера на двупартийност в сряда след като неговата партия изгуби Камарата на представителите, макар че увеличи републиканското мнозинство в Сената.  \r\nВ обширни бележки по време на срещата с медиите в Белия дом Тръмп ката, че той ще управлява, като използва „нова концепция“. Тя означава да работи с демократите, като договаря закони за инфраструктурата, здравеопазването, мерки, с които да се регулира състоянието на околната среда.   \r\n“Наистина може да бъде една красива ситуация на двупартийност,” каза г-н Тръмп. “Те ще идват при мен, ние ще преговаряме … има много велики неща, които можем да направим заедно.” \r\nВ същото време обаче, той предупреди, че ще се подготви да заеме „ позиция като при война“, ако демократите предприемат разследвания на неговите лични финанси и връзки с руски агенти, за които се носят слухове. “Те може да играят тази игра, но ние можем да я играем и по-добре.“ \r\n*** \r\nb> Лондон.   В британските медии започнаха да излизат авторски коментари за току-що приключилите междинни избори в САЩ.  Боб Крили пише в The Telegraph : „Ако току-що преминалите междинни избори в САЩ бяха референдум, който да оцени работата на президента Доналд Тръмп през изминалите две години, резултатът от него в тази разделена и поляризирана страна щеше да е лесно предвидим и съвсем точен и ясен.  \r\nВ сряда сутринта г-н Тръмп ще се събуди и ще знае, че е загубил влиянието си над Камарата на представителите, докато в същото време неговата Републиканска партия ще е на път да засили контрола си над Сената.   \r\nТова създава благоприятна възможност и е предизвикателство за  президента.Той обмисля какви са шансовете му да запази поста си в Белия дом и през 2020 година. В крайна сметка това е лидер, който вече премина през доста битки, докато наложи волята си на Конгреса, и ще намери начин как в следващите две години напълно да спре законодателната си инициативност, освен ако не реши да смени тактиката си.“", "date": "2018.11.08", "title": "Преглед на някои основни теми в британския печат (Агенция „Фокус“)"}
{"url": "http://www.focus-news.net/news/2018/11/08/2587773/pregled-na-mezhdunarodnite-novini-do-6-chasa-agentsiya-fokus.html", "text": "От Белия дом той призова демократите и републиканците да преодолеят междупартийните дрязги в името на икономическия растеж, съобщава  ТАСС .  \r\nВ сряда на пресконференция президентът Доналд Тръмп е обявил, че обмисля варианти как да преструктурира администрацията си, но е дал сигнал, че Майк Помпео ще остане държавен секретар. Срещата с журналистите е била посветена специално на резултатите от проведените във вторник междинни избори за Конгреса на САЩ.    \r\n\"Аз съм много доволен от работата на голяма част от моя кабинет. Обсъждаме до колко отделните хора са най-подходящи за съответните длъжности. Знаете, това е съвсем естествена и много разпространена практика винаги след междинни избори“, е казал Тръмп.   \r\nОценката му за държавния секретар е: \" Майк Помпео се проявява прекрасно, той свърши великолепна работа \". \r\nТръмп е дал висока оценка и за работата на министъра на вътрешните работи Райън Зинке, когото по-рано бяха обвинили в разхищение на бюджетни средства: \"Обсъждаме този въпрос, искам да проуча всичко, което говорят по темата. Мисля, че той върши прекрасна работа, но трябва да видим и как стоят нещата \". И уточнил, че е \"възможно“ по този повод да изрази мнение, „примерно след седмица \". \r\nНа пресконференцията американският президент отказал да отговаря на въпроси, свързани с по-нататъшната съдба на министъра на правосъдието на САЩ и главен прокурор Джеф Сешънс и на неговия първи заместник Род Розенщайн. \"Бих отговорил на този въпрос в друго време \", лаконично приключил темата Тръмп.  \r\nВ понеделник сенаторът, републиканец, от Южна Каролина Линдси Греъм предположи, че правосъдният министър и главен прокурор на САЩ Джеф Сешънс може да подаде оставка след междинните избори, а в началото на 2019 година неговият заместник да поеме длъжността.  За междупартийните противоречия и тяхното преодоляване   \r\n„Удари часът, демократите и републиканците в САЩ да преодолеят междупартийните си вражди, за да продължим икономическия бум“, заявил на пресконференцията американският президент и добавил че,  републиканците са готови да се заемат с преодоляване на споровете с демократите и да започнат разследване срещу тях в Сената на Конгреса. \"Надявам се, в следващата година да можем заедно [демократи и републиканци] да работим за подобряване на живота на американците, в това число и по въпросите за икономическия растеж, инфраструктурата, търговията, намаляване на цената на лекарствата, отпускани по рецепта \", отбелязал държавният глава.  \r\n\"Те може би могат да играят тази игра, но ние пък можем да я играем по-добре \", добавил президентът, докато говорел за възможността да се инициира разследване в Сената на Конгреса срещу демократите за изтичане на секретна информация, ако демократите започнат да разследват републиканците в Долната Камара на представителите. \r\n***  В Хелзинки сръбският президент Александър Вучич е заявил пред медиите, че от канцеларията на германския канцлер Ангела Меркел е получил молба за двустранна среща в Париж в неделя. За това информира белградската медия  B92  , като се позовава на агенция ТАНЮГ.   \r\n\" Това говори за значимостта на Сърбия и мястото, което тя заема. Народът ни трябва да се гордее и да е доволен.“, е заявил президентът Вучич в изявление за медиите. Той е добавил, че винаги е искал да се срещне с Меркел. Убеден е, че Европа ще изгуби много, когато тя напусне. \"Уплашен съм за стабилността на Балканите. Знам всичко, което тя прави.“, казва Вучич.   \r\nТой припомни, че ако не беше Меркел и ако Елмар Брок (германски политик и евродепутат – бел. ред.) не беше отишъл в Хърватия да заяви, че Загреб трябва да се чувства виновен, щяхме да имаме нови сблъсъц;и, когато покрай хърватската граница (в 2015) се образува 15-километрова колона от камиони.   \r\n\"Милион пъти тя правеше подобни неща. Кой сега ще вдигне телефона и ще каже нещо, което всички ще уважат. Страхувам се, че в скоро бъдеще няма да се появи такъв човек.“, казва Вучич.   \r\nСръбският президент обръща внимание на факта, че винаги и харесвал да зане какво казва Меркел и че Сърбия трябва да е по-близо до Германия. Според него няма друг път, макар че има хора, които смятат, че „трябва да показваме мускули на някого“. \r\n***  “Да разширим бойното поле.” – това е мантрата на демократите за постигане на контрол в Камарата на представителите в двукамерния американски парламент, коментира  Reuters .  \r\nТази стратегия се оформи седмици след зашеметяващата победа на Доналд Тръмп за Белия дом през 2016 година. Стратезите на Демократическата партия искат да прекрачат отвъд традиционната стратегия да подхвърлят на републиканците места от райони,  където избирателната активност е неустойчива. Сега те се надпреварваха по-скоро в по-консервативни области и така накараха републиканците да хвърлят силите си в защита на места,които според тях бяха напълно гарантирани.  \r\nТова означаваше, че ще рискуват и „ ще хвърлят зарове“, залагайки на идеята, че един поляризиран президент ще прогони независимите гласоподаватели и умерените републикански гласове на далеч от кандидатите на неговата партия, като спекулира, че демократите ще продължат да се зареждат с енергия благодарение на антипатията си срещу него, залагайки на идеята, че историята и политическата отбранителна карта на  републиканците ще проработи в тяхна полза.   \r\nВ битката за Камарата демократите „стартираха през 2018 година изборен нападателен цикъл“” написа в меморандум Дан Сена, изпълнителен директор на Комитета на Демократическата партия за конгресната кампания, където направи оценка на шансовете на неговата партия веднага след поемането на президентския пост от Доналд Тръмп през 2017 година.   \r\nВ нощта на вторник срещу сряда хазартната игра на демократите приключи с предвидена победа от поне 30 нови места в долната Камара на американския Конгрес, което е със седем повече от нужните 23 места, за да си осигурят мнозинство в нея, за първи път от 2011 година.   \r\n“Имаме почва под краката си,” каза лидерката на демократите в Камарата Нанси Пелоси, след като станаха ясни резултатите. Според нея победата се дължи на „динамичните, разнообразните и невероятни кандидати“ на партията. \r\n***  Министър-председателят на Косово Рамуш Харадинай отхвърля позицията на Австрия по споразумението между Белград и Прищина, информира белградската медия  B92 .  \r\nАвстрия е готова да приеме всяка договореност между Косово и Сърбия, включително и „корекция на границата“. Това е предложил в Прищина австрийският канцлер Себастиан Курц.   \r\nБазираният в Прищина всекидневник  Zeri  в сряда пише, че според Харадинай „идеята за промяна на границата е мъртва“ и че „ подобни сценарии имат като свои последици трагедии на Балканите“.  \r\nСлед изявлението на австрийския канцлер пред журналистите друг местен вестник,  Gazeta Express , прави заключение, че Виена \"вече е започнала да лобира в полза на корекция на границата, като се опитва да наложи тази идея и на други европейски държави“, пише на сайта си електронната медия  B92 . \r\n***  Президентът на САЩ Доналд Тръмп потвърди, че на 11 ноември в Париж ще се състои само кратка среща с президента на Русия Владимир Путин в рамките на общата вечеря, а в пълен формат двамата държавни глави ще разговарят на форума на върха на „двайсетте“ в Аржентина в края на ноември, информира „ руският всекидневник  „Известия“ .    \r\n«Не мисля, че ще ни остане време да общуваме в Париж  насаме. Но скоро ще се срещнем на срещата на върха на Г20, където и той (Путин. – бел. ред.), и аз ще бъдем », е заявил главата на Белия дом на пресконференцията в сряда, 7 ноември.  \r\nПо-рано в сряда помощникът на президента на Русия  Юрий Ушаков съобщил, че решението да няма дълга среща между Путин и Тръмп в Париж на 11 ноември е прието от двете страни по молба на държавното ръководство на Франция, което е отчело, че тези разговори ще отвлекат вниманието от проявите около честването на 100-годишнината от края на Първата световна война.. \r\nУшаков е отбелязал също, че вече е започнала подготовката на разговорите между двамата президенти по време на срещата на върха на „голямата двайсеторка“ в Аржентина.  \r\nРедовният годишен форум на  Г20 ще се проведе в Буенос Айрес от 30 ноември до 1 декември. \r\n***  Украинските гранични служби не позволиха на ректора на Московската духовна академия архиепископ Амвросий да влезе в Украйна, информира  РИА Новости , като цитира съобщение на шефа на синодалния отдел на Руската православна църква за връзки с обществеността и медиите Владимир Легойда.   \r\nАрхиепископът е съобщил, че са го задържали на пропускателния пункт на киевското летище „Жуляни“, отвели са го в сектора на граничните служби за събеседване и са му отказали да влезе на територията на Украйна. \r\n***  Група демонстранти в сряда вечерта са  протестирали в сряда вечерта пред Върховния съд в Скопие в подкрепа на осъдения бивш премиер Никола Груевски, съобщава македонската медия  МКД .   \r\nТе са издигнали призив към властите „Спрете политическите гонения“ и са  призовали президента да прекрати обвиненията срещу Груевски. Те са заявили, че покрай всичките криминални престъпления, които се извършват в държавата, Груевски е осъден за един „Мерцедес“ за 600 000 евро, на който още се возел. „ Подкрепяме го за това, което направи, неговата борба е и наша борба. Нека да знае, че македонският народ няма да го остави.“ е заявил Александър Трайковски, един от обвинените заедно с Груевски по делото в община Център (Скопие). \r\n***  В последния си доклад по въпроса за ситуацията в Косово и Метохия Антониу Гутериш приветства решението на Белград и Прищина да постигнат нормализация на отношенията помежду си чрез диалог с подкрепата на ЕС, информира сръбската телеграфна агенция  ТАНЮГ .  \r\nВ същото време Генералният секретар на Световната организация предупреждава, че в последните няколко месеца са регистрирани няколко инцидента в резултат на междуетнически напрежения.    \r\nСитуацията в Косово остава спокойна в наблюдавания период, макар че междуетническите напрежения са ескалирали в няколко инциденти, се отбелязва в редовния тримесечен доклад за ситуацията в Косово и те ще бъдат тема, която ще се обсъжда на 14 ноември в Съвета за сигурност на ООН. \r\n***  Белият дом отне пропуска на репортер на CNNкойто е отразявал междинните избори, съобщи по-рано  AFP  и добавя, журналистът е влязъл в спор с Тръмп, при което президентът на САЩ го е нарекъл „враг на народа“.  \r\nВидимо разгневен Доналд Тръмп е нарекъл репортера Джим Акоста „груб, ужасен човек“, след като кореспондентът на CNNотказал да се подчини на президентските заповеди да седне и да предаде микрофона. Това се случило по време на пресконференцията в сряда след междинните избори в САЩ.  \r\n\"Белият дом отне пропуска на репортер, ангажиран с отразяване на изборите до второ нареждане“, съобщи говорителката на Белия дом Сара Сандърс часове по-късно, като привлече вниманието към Джим Акоста. Той използва социалната мрежа Туитър, за да обясни, че му е отказан достъп до Белия дом.   \r\nНажежаването на обстановката е започнало след като известният журналист е взел микрофона и „упорито е задавал въпроси“ за президентското мнение за колоната от имигранти от Централна Америка, която се е упътила към границата на САЩ. Накрая Тръмп отрязал „Стига толкова!“. Тогава представители на службата на Белия дом за вътрешния ред без успех се опитали да отнемат микрофона от журналиста на CNN. \r\n\"Президентът Тръмп вярва в свободния печат и очаква и приветства остри въпроси, които да се задават и на него, и на неговата администрация“, е обявила Сандърс в изявлението си.   \r\n\"Никога обаче няма да толерираме един репортер да слага ръцете си върху млада жена, която се опитва само да си върши работата като служител по реда в Белия дом. Това поведение е абсолютно неприемливо“, твърди говорителката на Доналд Тръмп.  \r\nАкоста веднага рязко е отвърнал на обвинението в некоректно поведение, като е написал в Туитър „това е лъжа“, а неговата медия и журналисти от Вашингтон, които са присъствали на пресконференцията са се обявили в негова подкрепа.   \r\n\"Секретарят Сандърс лъже,\" обявява в свое изявление CNN, и обяснява, че пропускът е отнет като „ мярка заради зададени предизвикателни въпроси.“  \r\nОт кабелната мрежа са заявили, че Сандърс \"предоставя измамни обвинение и цитира инцидент, който никога не се е случвал“.   \r\n\"Това безпрецедентно решение е заплаха за нашата демокрация, а страната ни заслужава нещо по-добро. Джим Акоста има нашата цяла подкрепа. \" \r\n'Продължаващите атаки'  \r\nТова е последното от дългата история на разгорещите разправии между двамата.   \r\nНа пресконференцията, след като бил попита дали „е демонизирал имигрантите“ по време на изборната кампания, Тръмп е отговорил: \"Не, аз искам те да дойдат в тази страна, но те трябва да дойдат по законен път.\" \r\nАкоста упорствал: \"Те са на стотици мили далеч. Това не е нашествие.\" \r\nВ този момент президентът избухнал.   \r\n\"Често казано, мисля, че вие ще ми позволите да управлявам страната. Вие управлявате CNN и ако го правите добре, вашите рейтинги ще вървят нагоре“, казал Тръмп.  \r\nИ тъй като репортерът продължил, Тръмп заявил: \"Стига толкова, дайте микрофона\" и сам слязъл от подиума, като че ли напуска залата.   \r\nОхраната се опитала да отнеме микрофона от Акоста, който въпреки всичко се опитвал да извика един последен въпрос.  \r\nРазмахвайки пръст, Тръмп го нахокал: \"Ще ви кажа едно, CNN трябва да се срамува, че вие работите за тях. Вие сте груб, ужасен човек. Не трябва да работите за CNN,\" били думите му. \r\nКогато репортерът на NBC Питър Алекзандър взел микрофона, за да зададе следващия въпрос, той защитил Акоста като „усърден и работлив журналист“, и така си спечелил гнева на Тръмп.   \r\n\"Не съм и ваш почитател. Най-честно казано, вие не сте най-добрите“, казал той. \r\nПоглеждайки обратно към Акоста, който отново се изправил в своя собствена защита, Тръмп добавил: \"Когато съобщавате фалшиви новини, които в CNN са много, вие сте враг на народа.\" \r\nВ отговор CNN заявява в съобщението си: \"продължаващите атаки на президента срещу печата стигнаха твърде далеч\". „Те не са само опасни, те са тревожно не-американски“.", "date": "2018.11.08", "title": "Преглед на международните новини до 6 часа (Агенция „Фокус“)"}
{"url": "http://www.focus-news.net/news/2018/11/08/2587762/vzglyad-zashto-izborite-zagubi-onzi-koyto-predveshtavashe-zaguba-za-tramp-i.html", "text": "След като минат изборите, а гласовете са преброени, цялото внимание е прието да се насочи към победители. Но сегашната кампания в САЩ е особен случай, коментира  „Взгляд“ . Тя донесе малко изненади като победа, но – много като поражения, за които си струва да се поговори, заявява руската медия. На първо място заради Бето О’Рурк (пълно име Робърт [Бето] Франсиз ОРурк – бел. ред.), когото сега наричат „бъдещият президент на САЩ“.  \r\nВ САЩ вече се обявяват окончателните данни за междинните избори: американците изцяло преизбраха Камарата на представителите, една трета от Сената и повече от половината губернатори. От гледна точка на общите резултати, изненади няма: Сенатът си остава републикански, долната Камара – на демократите. Какво означава това обаче за Доналд Тръмп и за отношенията между Вашингтон и Москва, пита руският всекидневник.   \r\nЩо се отнася до местните и персоналните резултати, американското политическо пространство се напълни с редица нови лица, в това число и твърде странни.  \r\nНапример щатът Илинойс ще се управлява от демократа Джей Робърт Прицкър, феноменално богат човек, дори и за местните представи. Да, сега САЩ има за президент мултимилионер, но Прицкър е по-богат и от Тръмп: неговото лично богатство надхвърля три и половина милиарда долара. Семейството му, чийто корени са от киевското гето, е натрупало основното си състояние от прочутата верига хотели Hyatt. \r\nВ Аризона кампанията за място в Сената печели Марта Максали, полковник от ВВС на САЩ, смятат я за първата жена, пилотирала изтребител в бойна обстановка.  Вярно, окончателните резултати все още не са излезли и във врата на летеца диша демократката Кирстен Синема, която е пълна нейна противоположност. В младостта си Синема организирала антивоенни акции, на които са представяни копия на гробове със скелети в тях, символизиращи американски военни.   \r\nВ САЩ се появява и първият губернатор, открит гей, това е Джаред Полис, а щатът е Колорадо;  първите конгресмени, изповядащи исляма: бежанката от Сомалия Илхан Омар, от Минесота, и Рашида Тлаиб от Мичиган, дъщеря на палестински имигранти; първият конгресмен от индианско племе Дебра Хааланд, от Ню Мексико. Заслужава си да се отбележи присъствието и на 29-годишната Александрия Окасио-Кортес, избрана в Камарата на представителите от Ню Йорк.  Интересното при нея не е, че тя е най-младият член на Конгреса в историята, а че открито се определя като социалистка. Такива политици в САЩ може да се преброят на пръсти.   \r\nЗа руснаците няма никакво значение кой е лицето на щата Уисконсин – дали е губернатор-транджендър или сенатор-вегън . И все пак името на Бето ОРурк, новата политическа „звезда“ на САЩ, изгряла на политическия небосклон след тези избори, си заслужава да се запомни. Съществува мнението, че за този човек предстои още много пъти да слушаме.   \r\nРедови член на Камарата на представителите той се бореше за сенаторското кресло в щата Тексас и, най-интересното, изгуби. Въпреки това в момента го наричат „бъдещият президент на Съединените щати“.  Ивелина Ватова", "date": "2018.11.08", "title": "„Взгляд“: Защо изборите загуби онзи, който предвещаваше загуба за Тръмп ?"}
{"url": "http://www.focus-news.net/news/2018/11/08/2587775/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-kulata-gkpp-dunav-most-gkpp-kapitan-andreevo-i-gkpp-lesovo.html", "text": "Интензивен е трафикът за товарни автомобили на изход на ГКПП „Кулата“, ГКПП „Дунав мост“, ГКПП „Капитан Андреево“ и ГКПП „Лесово“. Това съобщиха от пресцентъра на  ГД „Гранична полиция“ . Информацията за трафика на граничните пунктове е към 6.00 часа. На българо-сръбската и българо-македонската граница трафикът е нормален на всички гранични контролно-пропускателни пунктове.", "date": "2018.11.08", "title": "ГД „Гранична полиция“: Интензивен е трафикът за товарни автомобили на изход на ГКПП „Кулата“, ГКПП „Дунав мост“, ГКПП „Капитан Андреево“ и ГКПП „Лесово“"}
{"url": "http://www.focus-news.net/news/2018/11/08/2587776/aktualna-patna-obstanovka.html", "text": "Информация за състоянието на републиканските пътища, предоставена от   Агенция „Пътна инфраструктура“ . И през следващото денонощие времето остава без съществена промяна. В равнините ще е мъгливо или с ниска слоеста облачност и на отделни места ще прегърми. В следобедните часове облачността ще намалява, видимостта ще се подобрява, а предимно слънчево ще е през целия ден над планинските райони. През нощта ще е почти тихо, на 08.11.2018 г. ще духа слаб североизточен вятър. Преобладаващите минимални температури ще са между 3° и 8°, а максималните – между 12° и 17°. Ограничения за товарни автомобили:  \r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\nцелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n- Всички автомагистрали;  \r\n- път I-1 с. Ребърково-Ботевград, като движението се пренасочва по път II-16 Ребърково-Своге-София; \r\n- път I-1 Благоевград-ГКПП „Кулата“; \r\n- път I-4 п. в. „Коритна“-Велико Търново-Шумен; \r\n- път I-5 Русе-Велико Търново; \r\n- път I-8 ГКПП „Калотина“-София; \r\n- път I-9 Варна-Бургас; \r\n- път II-18 Околовръстен път София; \r\n- път II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. Състояние на автомагистралите:  \r\nАМ „Тракия“:  \r\nОбласт София: \r\nДвижението от км 14+270 до км 20+660 в посока Бургас е ограничено поради ремонтни-възстановителни дейности на виадукти при км 17+440 и км 18+140. Движението се осъществява двупосочно в платното посока София. В празничните и почивни дни се въвежда реверсивно движение както следва: за посока Бургас се обособяват две ленти на движение и една посока София. През последния почивен или празничен ден – една лента за движение посока Бургас и две посока София. Срок 20.12.2018 г. \r\nДвижението в участъка от км 34+980 до км 41+560 в посока София в района на Ихтиман е ограничено поради ремонтно-възстановителни дейности на виадукти при км 37+390 и км 38+240. Срок 30.11.2018 г. \r\nДвижението по АМ \"Тракия\" от 45+900 до км 53+000 и в двете посоки се осъществява с повишено внимание поради констатирани неравности по пътната настилка. Скоростта на движение се ограничава до 90 км/ч. Срок 20.12.2018 г. \r\nОбласт Пазарджик: \r\nДвижението по АМ „Тракия“ от км 89+000 до км 89+600 в посока София е ограничено поради ремонт на пътно съоръжение над р. Елшишка. Движението се осъществява двупосочно в платното посока Бургас. Срок до 26.11.2018 г. \r\nОбласт Стара Загора: \r\nДвижението по АМ „Тракия“ в участъка Чирпан – Стара Загора от км 168+000 до км 208+100 се осъществява само в изпреварващата лента поради извършване на ремонт на асфалтовата настилка.Срок до 09.11.2018 г.; \r\nАМ „Хемус“:  \r\nОбласт София:  \r\nДвижението по АМ Хемус в тунел Ечемишка посока София се осъществява в една лента поради ремонтни дейности в активната лента. Движението се извършва в изпреварващата лента. Срок от 10:00 до 12:00 ч. на 08.11.2018 г. \r\nДвижението по АМ „Хемус“ от км 6+790 до км 11+850 в посока Варна е ограничено поради ремонтни дейности по виадукт при км 9+360. Движението се осъществява двупосочно в платното посока София. От неделя в 10:00 часа до петък в 12:00 часа се обособяват две ленти в посока София и една в посока Варна. От петък в 12:00 часа до неделя в 10:00 часа се обособяват две ленти в посока Варна и една в посока София. Срок 15.11.2018 г. \r\nДвижението по АМ „Хемус“ при Потоп от км 18+680 до км 19+600 в посока Варна се осъществява с повишено внимание поради ремонтни дейности в аварийната лента по виадукт при км 19+250. Скоростта на движение е ограничена до 70 км/ч. Срок до 20.12.2018 г.; \r\nДвижението от км 29+860 до км 35+150 в посока София е ограничено поради ремонтни дейности на виадукт при км 33+600 и тунел „Витиня“. Движението се осъществява двупосочно в платното посока Варна. Срок 20.12.2018 г.; \r\nДвижението от км 30+260 до км 47+060 /от п.в. „Витинска река“ до п.в. Ботевград/ е ограничено за МПС над 12 тона в двете посоки поради ремонтно – възстановителни дейности по виадукт „Коренишки дол“ при км 36+450. Движението се осъществява по обходен маршрут: п.в. „Витинска река“ – път I-1 /София – Ботевград/ - път II-17 /Ботевград – АМ „Хемус“/ – п.в. Ботевград. Срок 20.12.2018 г.; \r\nДвижението от км 34+010 до км 40+510 в посока София е ограничено поради аварийно – възстановителни дейности по виадукт „Коренишки дол“ при км 36+450 и виадукти при км 37+520 км 37+920. Движението се извършва двупосочно в платното посока Варна. Срок до 15.12.2018 г.; \r\nДвижението по АМ „Хемус“ от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок 15.12.2018 г.; \r\nОбласт Шумен: \r\nДвижението на МПС в участъка от жп надлез на км 364+744 до надлез на км 365+597 се осъществява двупосочно в едно платно поради извършване на строителни и монтажни работи по мостовите съоръжения. Срок до 17:00 часа на 15.11.2018 г. \r\nОбласт Варна: \r\nДвижението по АМ ,,Хемус” от км 375+800 ( п.в. Невша ) до км 381+500 ( п.в. Млада Гвардия ) посока Варна – София се осъществява в дясно платно двупосочно ,поради ремонтни дейности на асфалтовата настилка. Затваря се слизането от АМ ,,Хемус” към Невша и Белоградец на п.в. Невша. МПС се пренасочват през с. Млада Гвардия. Затваря се качването в посока София от п.в. Невша .МПС се пренасочват по път I-2 ,,Русе – Варна” като могат да се качат на АМ ,,Хемус” на п.в. ,,Каспичан”. Срок  до 30.11.2018 г. \r\nАМ „Струма“: няма ограничения. \r\nАМ „Марица“: няма ограничения. \r\nАМ „Черно море“: \r\nОбласт Варна: \r\nДвижението от км 0+000 до км 8+600 се осъществява двупосочно в едно платно посока Варна – Бургас поради частични ремонтни дейности на асфалтовата настилка. Срок 23.12 2018 г. \r\nАМ „Люлин“:  \r\nДвижението по АМ „Люлин“ в посока София от втори тунел \"Люлин\" до първи тунел \"Мало Бучино\" от км 7+100 до км 12+860 се осъществява с повишено внимание поради ремонтни дейности в аварийната лента свързани с изтичане на кална маса и опасност от срутване на скална маса на пътното платно при км 9+600. Срок 20.11.2018 г.; \r\nОграничено е движението по активната и аварийната лента на АМ „Люлин“ в посока София от км 9+480 до км 12+220 поради довършителни дейности по укрепване на ската. Движението се осъществява само в изпреварващата лента. Срок до 08.11.2018 г. Въведени ограничения по основните пътни направления:  \r\n Проходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС; \r\n- „Републиката“ - отворен за всички МПС; \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Троянски“ - отворен за всички МПС; \r\n-  „Пампорово“ - забранен за МПС над 3,5 т. Срок: целогодишно; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Петрохан“ - забранен за МПС над 12 т както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. Състояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Видин:  \r\nДвижението по път I-1 Дунавци – Жеглица от км 21+480 до км 21+552 е ограничено за движение на МПС над 12 т поради ремонт на дилатационни фуги на мост при км 21+516.  \r\nОбходен маршрут: За МПС над 12 т:  \r\n- За движещите се в посока Видин – Монтана: по път I-1/Е-79/ при пътно кръстовище „Дунавци” /км 19+783/ се отклоняват в ляво по  път ІІ-11, по път II-11 /о.п.Видин-Димово/ – Симеоново – Ботево – Арчар – граница Монтана до пътно кръстовище „Добри дол“ с път III-112, по път III-112 Добри дол – Дреновец – граница Монтана до пътно кръстовище „Тополовец“ с път III-114, по път III-114 Лом – Сталийска махала – Дондуково – Дреновец – Ружинци – Чупрене – м.“Бялата вода“ до пътно кръстовище „Ружинци“ с път  I-1/Е79/ и продължават в ляво в посока Монтана; \r\n- За движещите се в посока Монтана – Видин: по път I-1/Е-79/ при пътно кръстовище „Ружинци” /км 62+758/ се отклоняват в дясно по  път III-114, по път III-114 Лом – Сталийска махала – Дондуково – Дреновец – Ружинци – Чупрене – м.“Бялата вода“ до пътно кръстовище „Тополовец“ с път III-112, по път III-112 Добри дол – Дреновец – граница Монтана до пътно кръстовище „Добри дол“ с път II-11, по път II-11  – Симеоново – Ботево – Арчар – Лом до пътно кръстовище „Дунавци“ с път I-1/Е-79/ и се продължава в дясно в посока Видин. Срок до 30.11.2018 г. \r\nОбласт Монтана: \r\nПри км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер. Движението на МПС при км 120+390 от Монтана посока Вършец се отклонява по път ІІІ-1621 Сумер – Вършец. Срок до 22.11.2018 г.; \r\nДвижението в участъка от км 73+542 до км 101+300 се осъществява в една лента поради ремонтни дейности по мостово съоръжение. Участъкът е сигнализиран с пътни знаци. Срок до 21.11.2018 г. \r\nДвижението в участъка от км 73+542 до км 101+300 се осъществява в една лента поради извършване на строително монтажни работи по пътната настилка и банкета. Движението се регулира от сигналисти и пътни знаци. Срок до 12.11.2018 г. \r\nОбласт София: \r\nДвижението в участъка от км 200+000 до км 212+000 Ботевград – София се осъществява с повишено внимание поради частични ремонтни дейности по пътното тяло. Срок до 10.11.2018 г.; \r\nДвижението по път I-1 София – Ботевград при Бебреш се извършва с повишено внимание поради свлачище на км 202+650 в посока Ботевград. Срок до 15.11.2018 г.; \r\nДвижението на всички МПС в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.  \r\nДвижението на товарни МПС над 12 т в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.  \r\nВъведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва: \r\n- всяка неделя, както и в последния почивен /празничен/ ден от 10:00 ч. до 18:00 ч.: две ленти за движение в посока влизане в София и една лента за движение в посока изход от София. През останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 20.12.2018 г.;  \r\nДвижението по път София – Перник при разклонението за с. Драгичево от км 281+890 се ограничава в една лента за движение в лявото платно преди кръстовището и се отваря след него при км 282+115. Скоростта на движение се ограничава до 40 км/час. Срок 31.12.2018 г.; \r\nОбласт Перник:  \r\nДвижението по път I-1 София – Перник от км 282+485 до км 285+600 в участъка от граница София до кръстовище Драгичево е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.01.2019 г. \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г. \r\nДвижението по път I-1 /Е79/ (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч. Срок до 31.01.2019 г. \r\nОбласт Благоевград:  \r\nДвижението в участъка от гр. Кресна до гр. Сандански от км 400+000 до км 426+000 се осъществява в една лента за движение поради частични ремонтни дейности на асфалтовата настилка. Участъкът е сигнализиран с пътни знаци и светлинни източници. Водачите да се движат с повишено внимание и съобразена скорост в свободната лента, съобразно създадената организация на движение. Срок в часовете от 18:00 часа до 06:00 часа до 10.11.2018 г. \r\n- път І-2 Граница Румъния-Русе-Цар Калоян-Разград-Шумен-Девня-Варна: няма. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението в участъка Правец – с. Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ /за п.в. „Правец“/, път ІІ-17 (Мездра-Ботевград), пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Велико Търново: \r\nДвижението в участъка от км 101+550 до км 125+000 се осъществява с повишено внимание поради изсичане на храсти. Участъкът е сигнализиран с пътни знаци. Срок до 30.11.2018 г. \r\nДвижението в участъка от км 101+550 до км 172+900 се осъществява с повишено внимание поради полагане на хоризонтална маркировка. Участъкът е сигнализиран с пътни знаци. Срок до 10.11.2018 г. \r\nОбласт Търговище:  \r\nДвижението по път I-4 Търговище – о.п. Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Русе: \r\nДвижението в участъка Русе – разклон за Борово от км 6+630 до км 44+800 се осъществя в една лента на участъци поради частични ремонтни дейности на асфалтовата настилка. Участъкът е сигнализиран временно, като в определените работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.11.2018 г.  \r\nДвижението в участъка Борово – Бяла от км 44+660 до км 52+240 се осъществя в една лента поради частични ремонтни дейности на асфалтовата настилка. Участъкът е сигнализиран временно, като в определени работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.11.2018 г.  \r\nОбласт Стара Загора:  \r\nДвижението през проход „Шипка“ при км 182+000 се осъществява с повишено внимание в една от лентите за движение поради пропадане на асфалтова настилка в дясно платно посока гр. Шипка. Срок до 09.11.2018 г.; \r\nДвижението в участъка Стара Загора – Ягода от км 213+800 до км 225+600 се се осъществява при стесняване на една от лентите за движение поради косене на тревни площи. Движението на МПС в района се регулира от сигналисти. Срок до 15.11.2018 г. \r\nОбласт Хасково: \r\nДвижението по околовръстен път на гр. Хасково в участъка от км 293+860 до км 298+482 е ограничено поради ремонтни дейности на пътната инфраструктура. Транзитното движение в посока Кърджали и обратно се пренасочва през пътен възел „Орфей“ в гр. Хасково по обходен маршрут: \r\nОт начало гр. Хасково – пътен възел „Орфей“ – бул. „Васил Левски“ – бул. „Илинден“ – бул. „Освобождение“ – път I-5 / Хасково – Кърджали /. Срок до 08.12.2018 г. \r\nДвижението в участъка Хасково – п.в. Манастир от км 300+034 до км 302+932 се осъществява двупосочно в едното платно за движение спрямо поставената пътна сигнализация поради ремонтни дейности. Срок до 01.12.2018 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 21.12.2018 г. \r\nДвижението по път Черноочене – Кърджали е ограничено за движение на МПС над 15 т. Срок до 21.12.2018 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Бургас: \r\nДвижението по път I-6 в урбанизираната територия на Карнобат от км 446 +500 до км 447+300 се извършва с повишено внимание поради ремонтни дейности на пътното платно. Организацията на движение е сигнализирана с пътни знаци. Срок до 30.11.2018 г. \r\nДвижението по път I-6 в участъка Карнобат – Соколово от км 451+000 до км 454+000 се извършва поетапно в една лента с повишено внимание поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 30.11.2018 г. \r\nОбласт Стара Загора: \r\nДвижението по път I-6 Казанлък - Сливен при км 319+600 до км 52+400, се извършва със стесняване на една от лентите за движение поради рязане и косене на тревни площи. Движението на МПС се регулира от сигналисти. Срок на действие до 15.11.2018 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 31.08.2019 г. \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип.  \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.11.2018 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Добрич:  \r\nДвижението в участъка Каварна – Балчик от км 54+906 до км 55+206 се осъществява с повишено внимание поради ремонтни дейности по асфалтовата настилка. Участъкът е сигнализиран с пътни знаци. Срок до 30.10.2018 г. \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2019 г. \r\nОбласт Бургас:  \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г. \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда следните ограничения: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 31.01.2018 г. \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nДвижението в района на месността „Лахана“, землище на гр. Поморие в участъка от км 223+495 до км 223+983 се осъществява с повишено внимание при стеснение на лентата за движение. Скоростта на движение се намалява до 60 км/ч. Движението се регулира от пътни знаци. Срок до 12.11.2018г. \r\nДвижението в участъка Бургас – Сарафово от км 226+992 до км 227+700 се осъществява в една лента на определени участъци с ограничение на скоростта до 50 км/ч поради ремонтни дейности на пътната настилка. Участъкът е сигнализиран с пътни знаци. Срок до 18.11.2018 г. Състояние на републиканската пътна мрежа:  \r\n1. Ремонтни дейности и временна организация на движението /ВОД/:   \r\nОПУ-Благоевград: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 20.12.2018 г. \r\nПът III-908: Движението по път III-908 Варовник – Вълчаново ханче от км 20+400 до 39+300 е ограничено на МПС над 10 т. поради стесняване на пътното платно. Срок до 20.12.2018 г. \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 20.12.2018 г. \r\nРемонтни дейности:  \r\nПът III-208: Движението по път ІІІ-208 в участъка Провадия – Айтос в района на с. Добромир при км 51+713 се осъществява с повишено внимание поради стеснен участък на пътното платно и повредена мантинела. Участъкът е сигнализиран с пътни знаци и ограничение на скоростта до 30 км/ч. Срок до 15.11.2018 г.; \r\nПът III-208: Движението по път III-208 от км 60+000 до км 86+000 в участъка Дъскотна – Айтос се осъществява с повишено внимание поради ремонтни дейности по асфалтовата настилка, почистване на земни окопи и поправка на банкети. Участъкът е сигнализиран с пътни знаци. Срок до 15.11.2018г.; \r\nПът III-795: Движението по път III-795 в участъка с. Малина – АМ ,,Тракия” от км 28+600 до км 47+000 се осъществява в една лента на определени участъци поради частични ремонтни дейности на асфалтовата настилка. Участъкът е сигнализиран с пътни знаци. Срок до 30.11.2018 г.; \r\n Път ІІІ –906: Движението по път III-906 в участъка Паницово – Гюльовци от км 14+100 до км 34+100 се осъществява в една лента на определени участъци поради ремонтни дейности на пътната настилка. Водачите да се движат с повишено внимание и съобразена скорост. Срок до 30.11.2018 г.; \r\nПът ІІІ –906: Движението по път III-906 в участъка Паницово – м.с.Черно море от км 14+100 до км 61+000 се осъществява с повишено внимание поради попълване и профилиране на банкети, почистване на окопи и водостоци и рязане на храсти. Водачите да се движат с повишено внимание и съобразена скорост. Срок до 30.11.2018 г.; \r\nПът ІІІ-5391: Движението по път ІІІ-5391 Трояново – Аспарухово от км 0+000 до км 8+000 се осъществява в една лента на определени участъци поради ремонтни дейности на асфалтовата настилка. Срок до 30.11.2018 г.; \r\nПът ІІІ –6009: Движението по път III-6009 в участъка Изворище – Ахелой от км 9+000 до км 28+000 се осъществява с повишено внимание поради попълване и профилиране на банкети, почистване на окопи и водостоци и рязане на храсти. Водачите да се движат с повишено внимание и съобразена скорост. Срок до 30.11.2018 г.; \r\nПът ІІІ-7306: Движението по път ІІІ-7306 в участъка Лозарево – Чубра от км 0+000 до км 15+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 30.11.2018 г. \r\nПът III-7909: Движението по път III-7909 в участъка Равнец – Трояново от км 19+000 до км 22+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 12.11.2018 г. \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: \r\nПът III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 22.12.2018 г. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 11.01.2019 г. \r\nПът III-504: Движението по път III-504 Стефан Стамболово – Обединение в участъка от км 16+700 до км 26+113 е ограничено за всички МПС поради ремонтни дейности.  \r\nОбходен маршрут: по път Стефан Стамболово – VTR1235 /за Полски Сеновец/, път I-5 /Полски Тръмбеш/, път-502 /Обединение/ и обратно. Срок до 30.11.2018 г. \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 11.01.2018 г. \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 11.01.2019 г. \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 11.01.2019 г. \r\nРемонтни дейности: \r\nПът III-405: Движението по път III-405 Павликени – Горна Студена в участъка от км 26+089 до км 46+089 се осъществява в една лента поради ремонтни дейности на асфалтовата настилка. Движението се пропуска последователно в двете посоки от регулировчици. Срок до 18.00 ч. на 30.11.2018 г. \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 11.01.2019 г. \r\nОПУ-Видин: \r\nВременно са въведени следните ограничения за движение на МПС: \r\nПът II-14: Движението по път II-14 Видин – Кула – Връшка чука от км 10+100 до км 10+260 е ограничено поради укрепване на свлачище. Обходният маршрут се осъществява по съществуващо ухо /стар път/ в непосредствена близост до път II-14. Движението се регулира с вертикална сигнализация. Срок до 17.11.2018 г. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 20.12.2018 г. \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 20.12.2018 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 20.12.2018 г. \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nПът III-1302: Движението по път III-1302 Пудрия – Главаци на мост в с. Главаци от км 12+000 до км 15+960 е ограничено за автомобили над 10 т. Участъкът е сигнализиран с пътни знаци. Срок 31.12.2018 г.; \r\nРемонтни дейности: \r\nПът III-101: Движението по път III-101 Михайлово – Хайредин – Гложене от км 66+000 до км 86+750 се извършва двупосочно в една лента поради частични ремонтни дейности на асфалтовата настилка. Работният участък е сигнализиран с пътни знаци. Срок до 30.11.2018 г. \r\nПът III-308: Движението по път III-308 Караш – Хубавене от км 21+000 до км 23+000 се осъществява с повишено внимание поради кастрене на дървета и храсти. Срок до 09.11.2018 г. \r\nПът III-1002: Движението по път III-1002 Враца – Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 20.12.2018 г. \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок 20.12.2018 г. \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина /включително на товара/ по-голяма от 3,30 м поради стеснен участък при мост над р. Крапец. Сигнализирано е с пътен знак В15.  \r\nОбходен маршрут: за МПС над 3,30 м по път III-401 Кормянско – Петко Славейково – Малък Вършец и по общински път до с. Малък Вършец. Срок до 20.12.2018 г. \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.03.2019 г. \r\nПът III-5004: Движение по път III-5004 Чехлевци – Велчевци от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. Движението се осъществява през улици в урбанизирана територия гр. Габрово. Поставена е необходимата сигнализация. \r\nОбходен маршрут: за квартал Чехлевци: по път III-5004, път II-44 и път III-4404. Поставена е необходимата сигнализация. Срок до 03.01.2019 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г. \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 30.11.2018 г. \r\nОПУ-Добрич: \r\nВременно са въведени следните ограничения за движение на МПС: няма. \r\nРемонтни дейности:  \r\nПът II-29: Движението по път II-29 Варна – Добрич в участъка от км 38+100 до км 43+515 се осъществява с повишено внимание поради частични ремонтни дейности на асфалтовата настилка. Движението е регулирано с пътни знаци. Срок 30.11.2018 г. \r\nПът II-71: Движението по път II-71 околовръстно на гр. Добрич от км 99+500 до км 105+400 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 22.10.2018 г. \r\nПът II-97: Движението по път II-97 /Околовръстен път на гр. Добрич/ от км 7+824 до км 16+539 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 15.11.2018 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 03.01.2019 г. \r\nРемонтни дейности: \r\nПът ІІІ-107: Движението по път ІІI-107 Рила – Пастра при км 11+200 се осъществява в една лента поради ремонтни дейности на аварирал водопровод. Затворена е лентата за движение в посока Рила, като движението се осъществява двупосочно в лентата в посока Пастра. Сигнализирано е с пътни знаци. Срок до 30.11.2018 г. \r\nПът ІІІ-107: Движението по път III-107 в участъка с. Пастра – Рилски манастир от км 27+575 до км 27+825 се осъществява в една лента поради извършване на аварийно-възстановителни дейности по обрушване на ската. Движението се ограничава за кратки периоди от 10 мин. Движението се регулира със светофарна уредба и при необходимост от сигналисти. Срок до 30.11.2018 г. \r\nПът ІІІ-602: Движение с повишено внимание в участъка  Горна Козница – Бобов дол  от км 12+000 до км  27+950, поради извършване на частични ремонтни дейности на асфалтовата настилка. Срок  до 09.11.2018 г. \r\nПът ІІІ-623: Движението по път ІІІ-623 в участъка  село Мламолово – Бобов дол от км 0+000 до км 11+475 се осъществява с повишено внимание поради извършване на частични ремонтни дейности на асфалтовата настилка. Сигнализирано е с пътни знаци. Срок до 30.11.2018 г.; \r\nПът ІІІ-6202: Движението в участъка Кюстендил – Богослов от км 4+000 до км 7+900 се осъществява с повишено внимание поради извършване на ремонтни дейности. Участъкът е сигнализиран с пътни знаци. Срок до 09.11.2018 г. \r\nОПУ-Кърджали: \r\nВременно са въведени следните ограничения за движение на МПС:  \r\nПът II-59: Движението по път II-59 Момчилград – Крумовград е ограничено в двете посоки в участъка с. Звездел – с. Карамфил от км 24+000 до км 25+000 поради извършване на ремонтни дейности.  \r\nОбходен маршрут: през с. Конче – с. Токачка – гр. Крумовград и обратно. Срок до 01.03.2019 г. \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 21.12.2018 г. \r\nРемонтни дейности:  \r\nПът II-59: Движението по път II-59 Момчилград – Крумовград в участъка с. Карамфил – с. Крумовград от км 30+893 до км 36+784 се осъществява с повишено внимание поради ремонт на подокопен дренаж, реоткосиране, ремонт на водостоци и облицовани окопи. Срок до 01.03.2019 г. \r\nОПУ-Ловеч:  \r\nВременно са въведени следните ограничения за движение на МПС: \r\nПът II-35: Движението по път ІІ-35 Плевен – Троян в участъка на обходен път на гр. Ловеч от км 43+000 до км 44+400 е ограничено за всички МПС поради ремонтни работи в тунел „Ловеч”. \r\nОбходен маршрут за МПС до 12 тона: по улици през центъра на гр. Ловеч.  \r\nОбходни маршрути за товарни автомобили над 12 т.: \r\n- За движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. \r\n- За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. \r\n- За движещите се от гр. Варна и гр. Севлиево към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. Движението се регулира с пътни знаци. Срок до 30.11.2018 г. \r\nПът III-3504: Движението по път III-3504 Ловеч – Орляне в участъка с. Радювене – разклон за с. Катунец от км 9+800 до км 9+850е ограничено за МПС над 3,5 т поради отнесено крило на мост при км 9+836 в с. Радювене. \r\nОбходен маршрут за МПС до 3,5 т: по уличната мрежа на с. Радювене; \r\nОбходен маршрут за МПС над 3,5 т: гр. Ловеч – Изворче – Соколово – Киркова махала – Угърчин – Орляне и обратно. Срок до 30.11.2018 г. \r\nПът III-3505: Движението по път III-3505 Казачево – Стефаново от км 0+000 до  \r\nкм 8+500 е ограничено за МПС над 12 тона поради пропадане на банкет и част от пътното платно при км 3+950. Срок до 30.11.2018 г. \r\nРемонтни дейности:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 37+000 до км 42+600 се осъществява в едно платно поради ремонтни дейности по настилката и мостовите съоръжения. Затворено за движение е платното посока Троян, като движението се осъществява двупосочно в платното посока Плевен. Движението се регулира с пътни знаци. Срок до 30.11.2018 г.; \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+462 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 30.11.2018 г. \r\nПът II-35: Движението по път II-35 Ловеч – Троян от км 70+000 до км 72+000 се извършва с повишено внимание поради подмяна на дилатационна фуга на мост при км 70+945. Участъкът е сигнализиран с пътни знаци. Срок до 12.11.2018 г.; \r\nПът III-358: Движението по път III-358 гр. Ябланица – гр. Тетевен от км 60+291 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 20.12.2018 г.; \r\nПът III-3505: Движението по път III-3505 Казачево – Стефаново от км 3+600 до км 4+300 се осъществява в една лента поради пропадане на банкета и част от пътното платно. Участъкът е сигнализиран с пътни знаци. Срок до 30.11.2018 г.; \r\nОПУ-Монтана: \r\nВременно са въведени следните ограничения за движение на МПС:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т поради изпълнение на строително-монтажни дейности. За останалите участници в движението скоростта е ограничена до 30 км/ч. \r\nОбходен маршрут: \r\n За движещите се по пътя Козлодуй-Лом-Видин: Козлодуй – Вълчедръм – Дългоделци – Д. Церовене – Вирове – Монтана – Ружинци – Димово – Дунавци – Видин и обратно. Срок до 30.11.2018 г.  \r\nПът II-81: Движение по път ІІ-81 Монтана – София през проход „Петрохан“ е ограничено за автомобили над 12 т. \r\nОбходен маршрут: през гр. Своге. Срок до 10.03.2019 г. \r\nПът II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. За останалите участници скоростта е ограничена до 40 км/ч. \r\nОбходен маршрут:  \r\nВ посока от Монтана по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\nВ посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 31.11.2018 г. \r\nПът ІІІ-112: Движението по път III-112 Смирненски – Славотин от км 20+579 до км 27+736 е ограничено за всички МПС поради извършване на строително монтажни работи. \r\nОбходен маршрут: Смирненски – Одоровци – Белотинци – Смоляновци – Клисурица – Долна рикса – Славотин и обратно. Срок до 20.11.2018 г. \r\nПът ІІІ-112: Движението по път ІІІ-112 Тополовец – Монтана е ограничено за МПС над 12 т поради изпълнение на строително-монтажни работи. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. Автомобилите до 12 тона да се движат с повишено внимание. Срок до 20.12.2018 г. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното платно.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 31.12.2018 г. \r\nРемонтни дейности:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т поради извършване на частични ремонтни дейности на асфалтовата настилка. За МПС до 10 т движението се извършва с ограничение на скоростта до 30 км/ч.  \r\nОбходен маршрут: път ІІ-11 Лом – с. Д. Цибър; път ІІІ-818 Д. Цибър – с. Д. Церовене; път ІІ-81 Д. Церовене – Монтана; път І-1/Е-79/ Монтана – Видин и обратно. Срок до 30.11.2018 г. \r\nПът II-81: Движението по път II-81 Расово – Лом в участъка от км 144+000 до км 145+400 се осъществява в една лента поради ремонтни дейности на асфалтовата настилка. Движението се регулира с пътни знаци и сигналисти на място. Срок до 15.11.2018 г. \r\nПът II-81: Движението по път II-81 Петрохан – Бързия от км 50+870 до км 63+500 се осъществява с повишено внимание поради частични ремонтни дейности на участъци по асфалтовата настилка и ремонт на банкети. Движението се регулира с пътни знаци и сигналисти на място. Срок до 12.11.2018 г. \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 20.12.2018 г. \r\nРемонтни дейности: \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 30.11.2018 г.  \r\nПът III-8003: Движението по път III-8003 с. Блатница – гр. Стрелча от км 25+000 до км 38+700 се осъществява в една лента чрез поетапно затваряне на лява и дясна ленти за движение поради частични ремонтни дейности. Срок до 08.11.2018г. \r\nОПУ-Перник: \r\nВременно са въведени следните ограничения за движение на МПС: \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 20.12.2018 г. \r\nРемонтни дейности:  \r\nПът II-63: Движението по път II-63 Брезник – Трън от км 42+200 до км 42+800 се осъществява с повишено внимание поради ремонтни дейности. Стеснена е една от лентите за движение. Срок до 03.12.2018 г. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т. \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г. \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности:  \r\nПът ІI-11: Движението по път ІI-11 Оряхово – Гулянци в участъка Крушовене – Вадим от км 154+000 до км 160+000 се осъществява с повишено внимание поради изсичане на храсти. Срок до 08.11.2018 г. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 31.12.2019 г. \r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г. \r\nРемонтни дейности:  \r\nПът III-861: Движението по път III-861 Югово – Лъки се осъществява в една лента поради пропадане на част от пътното платно. Движението се регулира с пътни знаци. Срок до 30.11.2018 г. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът III-702: Движение по път III-702 граница област Шумен – гр. Исперих от км 2+000 до км 22+125 се осъществява с повишено внимание в една лента поради частични ремонтни дейности на пътното платно. Движението в участъка се регулира с временна сигнализация и сигналисти. Срок до 15.11.2018 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.04.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 30.11.2018 г.  \r\nПът II-54: Движението по път II-54 гара Бяла – Ценово от км 0+000 до км 13+100 се осъществява в едната лента с пропускателен режим поради частични ремонтни дейности на асфалтовата настилка. Участъкът е сигнализиран. Въведено е ограничение на скоростта до 40 км/ч. Движението се регулира от сигналисти. Срок до 30.11.2018 г. \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 01.04.2019 г. \r\nОПУ-Силистра:  \r\nВременно са въведени следните ограничения за движение на МПС:  \r\nПът III-701: Движение по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.11.2018 г. \r\nРемонтни дейности: \r\nПът ІІІ-235: Движението по път ІІІ-235 Зафирово – М. Преславец от км 39+117 до км 52+970 се осъществява в една лента с повишено внимание поради частичен ремонт на настилката и подмяна на бордюри. Срок до 20.11.2018 г. \r\nПът ІІІ-701: Движението по път ІІІ-701 Грънчарово – Тодор Икономово в участъка от кръстовището с път І-7 /Дулово – Шумен/ до границата с област Шумен от км 0+000 до км 12+300 се осъществява с повишено внимание в едната лента поради извършване на превантивен ремонт. Срок до 20.11.2018 г. \r\nПът ІІІ-2307: Движението по път ІІІ-2307 с. Овен – Главиница в участъка с. Овен – с. Руйно от км 0+000 до км 6+209 се осъществява в една лента поради превантивен ремонт. Движението се регулира със сигналисти, пътни знаци и конуси. Срок до 20.11.2018 г.; \r\nПът ІІІ-7001: Движението по път ІІІ-7001 Войново – Капитан Димитрово в участъка от разклон на път ІІ-71 при с. Войново до с. Краново от км 18+153 до км 24+000 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци и конуси. Срок до 30.11.2018 г. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 27.12.2018 г. \r\nРемонтни дейности: \r\nПът ІІ-48: Движението по път ІІ-48 гр. Котел – с. Градец от км 43+060 до км 43+100 се осъществява с повишено внимание поради укрепване на откоса. Движението се регулира с пътни знаци. Срок до 10.11.2018 г. \r\nПът ІІ-55: Движението по път ІІ-55 Гурково – Нова Загора – Свиленград в участъка от с. Млекарево до ТЕЦ 2 „Марица Изток“ от км 104+100 до км 117+900 се осъществява с повишено внимание поради частични ремонтни дейности на асфалтовата настилка, оформяне на банкети и окопи. Движението се регулира с пътни знаци. Срок до 10.11.2018 г. \r\nПът ІІ-57: Движението по път ІІ-57 в участъка от с. Пет могили до с. Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка, СМР по два броя съоръжения и отводнителни дейности. Движението се регулира с пътни знаци. Срок до 01.02.2019 г. \r\nПът ІІІ-706: Движението по път ІІІ-706 Ябланово – Тича в участъка с. Ябланово – с. Филаретово от км 7+500 до км 14+700 се осъществява в едната лента поради извършване на частични ремонтни дейности на асфалтовата настилка. Движението се регулира с пътни знаци. Срок 10.11.2018 г. \r\nОПУ-Смолян: \r\nВременно са въведени следните ограничения за движение на МПС:  \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 (срутище при км 109+450 - разклон за с. Тикале) се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.12.2018 г. \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак е ограничено за МПС с тегло над 12 т. поради намален габарит на пътното тяло. Срок до 30.11.2018 г. \r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено за МПС над 12 т. без ремаркета и полуремаркета, поради стеснен габарит на пътното тяло. Движението в района се регулира с пътни знаци. Срок до 30.11.2018 г. \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 30.11.2018 г. \r\nРемонтни дейности: \r\nПът IІ-86: Движението по път IІ-86 Хвойна – Чепеларе на 800 м от разклон за с. Забърдо в посока гр. Чепеларе при км 64+100 се осъществява в дясната лента поради пропадане на банкета и част от лявата лента, в следствие на срутила се подпорна стена от суха каменна зидария. Участъкът е сигнализиран с пътни знаци и светофарна уредба. Срок до 30.11.2018 г.; \r\nПът ІІ-86: Движението по път ІІ-86 Хвойна – Чепеларе при км 73+800 се осъществява с повишено внимание, съобразно създадената организация на движение поради пропаднал банкет с дължина 1 м в ляво. Участъкът е сигнализиран с пътни знаци. Срок до 30.11.2018 г.; \r\nПът ІІ-86: Движението по път ІІ-86 Хвойна – Чепеларе при км 75+400 се осъществява с повишено внимание, съобразно създадената организация на движение поради пропаднал банкет с дължина 1 м в ляво. Участъкът е сигнализиран с пътни знаци. Срок до 30.11.2018 г.; \r\nПът ІІ-86: Движението по път ІІ-86 Чепеларе – м. Рожен при км 83+600 се осъществява с повишено внимание съобразно създадената организация на движение поради пропаднал банкет с дължина 3м в дясно. Участъкът е сигнализиран с пътни знаци. Срок до 30.11.2018 г.; \r\nПът ІІ-86: Движението по път ІІ-86 Средногорци – Рудозем от км 126+040 до км 126+272 се осъществява в една лента поради ремонтни дейности. Движението през деня се контролира от регулировчици, през нощта от светлинна сигнализация и светофари. Срок до 26.11.2018 г.  \r\nПът III-866: Движението по път III-866 Широка лъка – Девин при км 37+800 се осъществява с повишено внимание поради пропаднал банкет с дължина 10 м. Срок до 30.11.2018 г.; \r\nПът ІІІ-866: Движението по път ІІІ-866 Девин – Михалково – Кричим в отсечката от км 66+857 (пътно кръстовище за язовирна стена на „Цанков камък“) до км 80+050 (граница област Смолян/Пловдив) се извършва с повишено внимание съобразно въведената временна организация на движение при извършване на строителна дейности. Срок до 15.11.2019 г.; \r\nПът ІІI-8681: Движението по път ІІI-8681 Рудозем – Смилян от км 2+850 до км 2+905 се осъществява в една пътна лента поради пропадане на пътното платно. Участъкът е сигнализиран с пътни знаци. Срок 30.11.2018 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движение по път ІІ-81 Монтана – София през проход „Петрохан“ е ограничено за автомобили над 12 т. \r\nОбходен маршрут: през гр. Своге. Срок до 31.03.2019 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 31.08.2019 г.; \r\nПът III-801: Движението по път III-801 Вакарел – Белица – Панагюрище от км 0+000 до км 22+133 е ограничено за товарни автомобили с ремаркета и полуремаркета поради влошени експлоатационни характеристики на пътното тяло. Срок 31.03.2019 г. \r\nПът III-813: Движението по път III-813 Прекръсте – Каленовци е ограничено поради ремонтни дейности на асфалтовата настилка в светлата част между 09:00 и 17:00 ч.  \r\nОбходен маршрут: път III-8103 Драгоман – Цръклевци – Бучин проход. Срок до 09.11.2018 г.; \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 31.05.2019 г. \r\nРемонтни дейности:  \r\nПът II-16: Движението по път II-16 в участъка Своге – Нови Искър от км 54+700 до км 75+410 се осъществява с повишено внимание поради косене на растителност и кастрене на храсти и млада гора. Срок до 10.11.2018 г. \r\nПът II-16: Движението по път II-16 София - Своге от км 50+800 до км 75+410 и в двете посоки се осъществява с повишено внимание поради полагане на маркировка в светлата част на денонощието. Движението се регулира от служители на пътна полиция. Срок 09.11.2018 г. \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 20.12.2018 г.; \r\nПът II-81: Движението по път II-81 София – Бучин проход при Костинброд от км 9+300 до км 9+800 се осъществява в една лента поради ремонтни дейности в лентата посока Бучин проход. Движението се извършва двупосочно в лентата посока София. Срок 16.11.2018 г \r\nПът II-81: Движението по път II-81 Петрохан – Бързия от км 50+870 до км 63+500 се осъществява с повишено внимание поради частични ремонтни дейности на участъци по асфалтовата настилка и ремонт на банкети. Движението се регулира с пътни знаци и сигналисти на място. Срок до 12.11.2018 г. \r\nПът II-82: Движението по път II-82 Самоков - София  от км 68+000 до км 75+000 и в двете посоки се осъществява с повишено внимание поради частични ремонтни дейности на асфалтовата настилка. Срок 09.11.2018 г. \r\nПът II-813: Движението по път III-813 Годеч – Драгоман при с. Беренде от км 17+000 до км 20+000 се осъществява с повишено внимание поради ремонтни дейности по пътното тяло в светлата част на денонощието. Срок до 30.11.2018  г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 07.01.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.  \r\nРемонтни дейности: \r\nПът II-66: Движението по път II-66 Чирпан – Богомилово от км 72+640 до км 99+000 се осъществява двупосочно със стесняване на една от лентите за движение поради  косене на тревни площи. Движението в района се регулира от сигналисти. Срок до 20.11.2018 г. \r\nПът ІІІ-663: Движението по път III-663 Чирпан – Зетово в участъка от км 0+000 до км 5+990 е ограничено поради ремонтни дейности.  \r\nЗа участък 1: от км 0+000 до км 4+800 вижението се пренасочва по обходен маршрут през с. Ценово.  \r\nЗа участък 2: от км 4+800 до км 5+990 движението се регулира от сигналисти с ограничение на скоростта до 30 км/ч и забрана за изпреварване. Срок до 20.12.2018 г. \r\nПът ІІІ-6602: Движението по път III-6602 с. Богомилово – с. Пъстрово от км 5+066 до км 31+963 се осъществява в една лента поради частични ремонтни дейности на асфалтова настилка, рязане на храсти и профилиране на банкети. Движението се регулира от сигналисти. Срок до 31.11.2018 г. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.03.2019 г. \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.05.2019 г. \r\nРемонтни дейности: \r\nПът II-51: Движението по път II-51 Бяла – Попово от км 30+000 до км 47+441 се осъществява с повишено внимание поради частичен ремонт на пътната настилка. Срок до 15.11.2018 г. \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.03.2019 г. \r\nПът III-5102: Движението по път IІI-5102 Мировец – Буховци – Острец – Надарево – Дългач – Певец от км 4+410 до км 28+825 се осъществява с повишено внимание на определени участъци поради частични ремонтни дейности на асфалтовата настилка. Срок до 15.11.2018 г. \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движение по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г. \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 21.12.2018 г. \r\nРемонтни дейности: няма. \r\nОПУ-Шумен: \r\nВременно са въведени следните ограничения за движение на МПС:  \r\nПът III-701: Движението по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 20.12.2018 г. \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси.  \r\nОбходен маршрут: Шумен – Овчарово – Друмево. Срок до 20.12.2018 г. \r\nРемонтни дейности: няма. \r\nОПУ-Ямбол: \r\nВременно са въведени следните ограничения за движение на МПС: \r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа. \r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2018 г. \r\nРемонтни дейности: \r\nПът II-53: Движението по път II-53 Сливен – Ямбол в участъка от км 136+000 до км 144+000 се осъществява двупосочно в една лента, поради изсичане на храсти. Срок до 09.11.2018 г. \r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 20.12.2018 г.; Опасност от падащи камъни:  Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.11.08", "title": "Актуална пътна обстановка"}
{"url": "http://www.focus-news.net/news/2018/11/08/2587766/the-guardian-osnovni-tendentsii-v-mezhdinnite-izbori-golyama-promyana-i-mnogo-mladi-glasove-za-demokratite.html", "text": "Най-ясното заключение от изборите във вторник е, че демократите контролират Камарата, а републиканците увеличиха мандатите си в Сената, пише британския вестник  The Guardian . \r\nЗа да се разбере по-подробно какво значи това като поведение на избирателите в изборите през 2020 година, един от важните източници на информация са  резултатите от социологическите изследвания. Исторически голяма промяна   \r\nВ тези междинни избори са регистрирани 113 милиона гласоподаватели. Преведено на езика на процентите, това означава 49 на сто от имащите право на глас, са се регистрирали, за да го упражнят, което е огромен ръст в сравнение с 2014 година, когато за участие са се регистрирали едва 36.7 процента.  (исторически погледнато, в междинните избори винаги участват по-малко избиратели отколкото в президентските). \r\nМладите увеличават участието си, като гласуват предимно за демократите  \r\n68 процента от гласоподавателите на възраст между 18-24 години предпочитат кандидатите на Демократическата партия, според данните от социологическите изследвания, направени в деня на самите избори. Интересно е да се анализира възрастовият показател във връзка с показателя раса. Става ясно, че само по-възрастни бели избиратели гласуват за републиканците;  не-белите избиратели, независимо от възрастта им, предпочитат демократите.  Раса и пол \r\nАко се  погледне поотделно на тези две демографски групи – жените гласуват за демократите, белите – за републиканците.Ако обаче те се свържат, картината се променя. За това свидетелстват данни от екзит пола на  CNN, в който са участвали близо 19 000 респонденти. Взети заедно тези два критерия, става съвсем ясно, че  белите мъже клонят към Републиканската партия, 60 на сто от тях са гласували за тази партия, белите жени се разделят между двете политически сили, докато всички останали расови групи, без значение на пола, оформят мнозинство сред гласоподавателите в полза на демократите.  \r\nНе е изненада, че 88 на сто от онези, които одобряват Тръмп, гласуват и за републиканците, докато 90 на сто от онези, които не са съгласни с политиките на президента, се насочват към демократите.   Решилите в последния момент за кого да гласуват   \r\nПо-голяма част от избирателите, три четвърти, решават кого да изберат за представител в долната Камара на американския Конгрес доста преди самия ден на изборите, но 8 на сто решават в последната седмица, а други 8 процента твърдят, че това решение са взели в последните няколко дни. Тези „късни птички“, казано разговорно, обикновено избират демократите пред републиканците.   Разделените хора от предградията   \r\nКакто в миналите избори, така и сега избирателите от селските и провинциалните райони са по-склонни да гласуват за републиканците  - 56 на сто са обявили, че за избрали тази партия в междинните избори, докато 65 на сто от градските избиратели предпочитат демократите. Но американците, които живеят в градските предградия са разделени в мнението си за двете партии. Това една от ключовите тенденции, тъй като е известно, че американците предпочитат да живеят в предградията.  Ивелина Ватова", "date": "2018.11.08", "title": "The Guardian: Основни тенденции в междинните избори: голяма промяна и много млади гласове за демократите"}
{"url": "http://www.focus-news.net/news/2018/11/08/2587770/afp-beliyat-dom-otne-propuska-na-reporter-na-cnn-2.html", "text": "Белият дом отне пропуска на репортер на CNNкойто е отразявал междинните избори, съобщи по-рано  AFP  и добавя, журналистът е влязъл в спор с Тръмп, при което президентът на САЩ го е нарекъл „враг на народа“.  \r\nВидимо разгневен Доналд Тръмп е нарекъл репортера Джим Акоста „груб, ужасен човек“, след като кореспондентът на CNNотказал да се подчини на президентските заповеди да седне и да предаде микрофона. Това се случило по време на пресконференцията в сряда след междинните избори в САЩ.  \r\n\"Белият дом отне пропуска на репортер, ангажиран с отразяване на изборите до второ нареждане“, съобщи говорителката на Белия дом Сара Сандърс часове по-късно, като привлече вниманието към Джим Акоста. Той използва социалната мрежа Туитър, за да обясни, че му е отказан достъп до Белия дом.   \r\nНажежаването на обстановката е започнало след като известният журналист е взел микрофона и „упорито е задавал въпроси“ за президентското мнение за колоната от имигранти от Централна Америка, която се е упътила към границата на САЩ. Накрая Тръмп отрязал „Стига толкова!“. Тогава представители на службата на Белия дом за вътрешния ред без успех се опитали да отнемат микрофона от журналиста на CNN. \r\n\"Президентът Тръмп вярва в свободния печат и очаква и приветства остри въпроси, които да се задават и на него, и на неговата администрация“, е обявила Сандърс в изявлението си.   \r\n\"Никога обаче няма да толерираме един репортер да слага ръцете си върху млада жена, която се опитва само да си върши работата като служител по реда в Белия дом. Това поведение е абсолютно неприемливо“, твърди говорителката на Доналд Тръмп.  \r\nАкоста веднага рязко е отвърнал на обвинението в некоректно поведение, като е написал в Туитър „това е лъжа“, а неговата медия и журналисти от Вашингтон, които са присъствали на пресконференцията са се обявили в негова подкрепа.   \r\n\"Секретарят Сандърс лъже,\" обявява в свое изявление CNN, и обяснява, че пропускът е отнет като „ мярка заради зададени предизвикателни въпроси.“  \r\nОт кабелната мрежа са заявили, че Сандърс \"предоставя измамни обвинение и цитира инцидент, който никога не се е случвал“.   \r\n\"Това безпрецедентно решение е заплаха за нашата демокрация, а страната ни заслужава нещо по-добро. Джим Акоста има нашата цяла подкрепа. \" \r\n'Продължаващите атаки'  \r\nТова е последното от дългата история на разгорещите разправии между двамата.   \r\nНа пресконференцията, след като бил попита дали „е демонизирал имигрантите“ по време на изборната кампания, Тръмп е отговорил: \"Не, аз искам те да дойдат в тази страна, но те трябва да дойдат по законен път.\" \r\nАкоста упорствал: \"Те са на стотици мили далеч. Това не е нашествие.\" \r\nВ този момент президентът избухнал.   \r\n\"Често казано, мисля, че вие ще ми позволите да управлявам страната. Вие управлявате CNN и ако го правите добре, вашите рейтинги ще вървят нагоре“, казал Тръмп.  \r\nИ тъй като репортерът продължил, Тръмп заявил: \"Стига толкова, дайте микрофона\" и сам слязъл от подиума, като че ли напуска залата.   \r\nОхраната се опитала да отнеме микрофона от Акоста, който въпреки всичко се опитвал да извика един последен въпрос.  \r\nРазмахвайки пръст, Тръмп го нахокал: \"Ще ви кажа едно, CNN трябва да се срамува, че вие работите за тях. Вие сте груб, ужасен човек. Не трябва да работите за CNN,\" били думите му. \r\nКогато репортерът на NBC Питър Алекзандър взел микрофона, за да зададе следващия въпрос, той защитил Акоста като „усърден и работлив журналист“, и така си спечелил гнева на Тръмп.   \r\n\"Не съм и ваш почитател. Най-честно казано, вие не сте най-добрите“, казал той. \r\nПоглеждайки обратно към Акоста, който отново се изправил в своя собствена защита, Тръмп добавил: \"Когато съобщавате фалшиви новини, които в CNN са много, вие сте враг на народа.\" \r\nВ отговор CNN заявява в съобщението си: \"продължаващите атаки на президента срещу печата стигнаха твърде далеч\". „Те не са само опасни, те са тревожно не-американски“.  Ивелина Ватова", "date": "2018.11.08", "title": "AFP: Белият дом отне пропуска на репортер на CNN (2)"}
{"url": "http://www.focus-news.net/news/2018/11/08/2587777/predstoyashti-sabitiya-v-stranata-za-8-noemvri-agentsiya-fokus.html", "text": "*** \r\nОт 10.00 часа в зала „Европа“ в Парк Хотел Москва вицепрезидентът Илияна Йотова ще открие форум на тема: „Отражение на външната трудова миграция върху българската икономика“. \r\n*** \r\nОт 09.00 часа ще се проведе заседание на Народното събрание.  \r\n*** \r\nОт 11.00 часа в конферентната зала на Министерството на здравеопазването (ет. 4). Министърът на здравеопазването Кирил Ананиев и представители на национално представени работодателски и синдикални организации ще подпишат Колективния трудов договор, регламентиращ трудовите и осигурителни отношения на работещите в отрасъл „Здравеопазване”. \r\n*** \r\nОт 09.00 часа в храм „Свети Архангели“ при Военна академия „Георги Стойков Раковски“ ще бъде отслужена Златоустова света Литургия. \r\n*** \r\nОт 09.30 часа ще започне заседание на Пленума на Висшия съдебен съвет. \r\n*** \r\nОт 10.00 часа ще започне заседание на Столичния общински съвет. \r\n*** \r\nОт 09.00 часа от IV състав на Специализирания наказателен съд ще се гледа делото срещу Симеон Дянков, Иво Прокопиев, Трайчо Трайков, Радослав Р. и др., обвинени в престъпление по служба.  \r\n*** \r\nОт 09.00 часа в Дом на науката и техниката (ул. „Г. С. Раковски” 108) зам.-министърът на регионалното развитие и благоустройството Валентин Йовев ще участва в XXVII международен симпозиум за „Съвременните технологии, образованието и професионалната практика в геодезията и свързаните с нея области”. \r\n*** \r\nОт 09.15 часа в Галерия „Академия“ (ул. „Шипка“ 1) ще се състои конференция „Социално предприемачество в изкуствата: Международни модели и българска практика“. \r\n*** \r\nОт 09.30 часа в конферентна зала 305 (3-и етаж) на Руския културно-информационен център ще се състои седмата Международна конференция „Русия и Европа: актуални проблеми на съвременната международна журналистика“. \r\n*** \r\nОт 09.30 часа в Центъра за изследване на демокрацията на ул. „Александър Жендов“ 5 ще се проведе кръгла маса на тема „Връзки между престъпността и тероризма в Европа“.  \r\n*** \r\nОт 09.30 часа в XV състав на Специализирания наказателен съд ще се гледа делото срещу Алексей Петров, Антон П., Кирил Т. и др., обвинени в организиране и ръководене на организирана престъпна група. \r\n*** \r\nОт 09.30 часа в Х състав на Специализирания наказателен съд ще се гледа делото срещу Росен Ч. и Полина И., обвинени в организиране и ръководене на организирана престъпна група.  \r\n*** \r\nОт 09.30 часа в VIII състав на Специализирания наказателен съд ще се гледа делото срещу Цветан Василев, Александър П., Илиан З., Георги Х. и др., обвинени в организиране и ръководене на организирана престъпна група.  \r\n*** \r\nОт 09.30 часа в VI състав на Специализирания наказателен съд ще се гледа делото срещу Атанас А., Красимир Я. и Николай Р., обвинени в организиране и ръководене на престъпна група.  \r\n*** \r\nОт 09.30 часа в XVI състав на Специализирания наказателен съд ще гледа делото срещу Иван Д.  \r\n*** \r\nОт 10.00 часа в хотел „ИнтерКонтинентал“ ще се проведе пресконференция на Института за пазарна икономика, на която ще бъде представен „Алтернативен бюджет с ниски данъци и реформи – 2019, фокус: Здравеопазване”.  \r\n*** \r\nОт 10.00 часа в сградата на КЕВР  ще се проведе открито заседание за обсъждане на доклад относно заявление от „Топлофикация - Враца“ ЕАД за изменение на лицензия за производство на електрическа и топлинна енергия. \r\n*** \r\nОт 10.00 часа в Кепитал Форт (бул. „Цариградско шосе“ 90) ще се състои „Форум Младост“.  \r\n*** \r\nОт 10.00 часа в XIX състав на Специализирания наказателен съд ще се гледа делото срещу Цветелин Ц., Владислав Н. и Светлин С., обвинени в образуване и ръководене на организирана престъпна група.  \r\n*** \r\nОт 10.00 часа до 16.00 часа в Дома на Европа на ул. „Георги С. Раковски“ 124 ще се проведе международната конференция „Признаване на правата на еднополови двойки, сключили брак или съжителство в ЕС“, която се организира от фондация „ГЛАС България“.  \r\n*** \r\nОт 10.00 часа в централното фоайе на Интер Експо Център ще се проведе дискусия за здравословното хранене при децата пред предстоящия зимен сезон. Инициативата ще се проведе под надслов „Здрави и силни от малки“.  \r\n*** \r\nОт 10.00 часа в Общинското предприятие „Софпроект - ОГП” ще се проведе ден на отворените врати в Зона Б5, бл.11, вх.Б, ет.18. Общинското предприятие, което отговаря за Общия градоустройствен план ще представи работата си по стратегията „София играе”, веломрежата на Столична община и плана за действие за Манастирски ливади-изток.  \r\n*** \r\nОт 10.30 часа в XII състав на Специализирания наказателен съд ще се гледа делото срещу Римял А., Ремо А., Атанас Г. и Стоян И., обвинени в участие в ръководството на престъпна организация или група.  \r\n*** \r\nОт 11.00 часа пред сградата на Главна дирекция „Национална полиция” на бул. „Александър Малинов” 1 ще се състои тържествената церемония, с която полицейските служители ще отбележат своя професионален празник.  \r\n*** \r\nОт 11.00 часа в „Камерна сцена“ на Софийската опера и балет ще се състои пресконференция за сезон 2018/2019.  \r\n*** \r\nОт 11.00 часа в Националния пресклуб на БТА ще се състои пресконференция на Фондация „Българска памет“ по повод завършването на първия етап от съвместния проект с Държавна агенция „Архиви“ за изследване на еврейската емиграция през и от България и Балканите в годините на Втората световна война (1939-1945). \r\n*** \r\nОт 11.00 часа в „Оборище 5 – галерия и зала“ (на ул. „Оборище“ 5) ще се проведе пресконференция и среща с американския художник Стивън Уилсън, по случай неговата първа самостоятелна изложба в България – „Луксозни нишки“ и официалното откриването на галерията. \r\n*** \r\nОт 11.30 часа в Многофункционалната спортна зала на НСА ще бъдат връчени дипломите на завършилите бакалавърска и магистърска степен.  \r\n*** \r\nОт 13.00 часа в XII състав на Специализирания наказателен съд ще се гледа делото срещу Камен Б., Ивайло Б., Димитър З. и др., обвинени в организиране и ръководене на престъпна група.  \r\n*** \r\nОт 14.30 часа в зала „Изток“ на Народното събрание ще се проведе заседание на Комисията по правни въпроси, на което ще бъдат обсъдени мотивите на законопроекта за изменение и допълнение на Наказателния кодекс, свързан с предоставяне на всеобхватна и широка защита на жените и децата – жертви на домашно насилие и всички форми на агресия срещу тях. \r\n*** \r\nОт 18.00 часа в Регионалния исторически музей ще бъде представена експозицията „Япония. Изкуството сега“, част от 29-те Дни на японската култура в България. \r\n*** \r\nОт 18.00 часа в Унгарския културен институт ще се състои пърформанс на актрисата Габриела Хаджикостова и Николай Иванов.  \r\n*** \r\nОт 19.00 часа в Концертната зала на Военния клуб ще се състои премиерата на втория образователен видеопроект на сдружение „Българска история“ и ЗАД „Армеец“ – документалната поредица „Нашите пълководци“.   \r\n*** \r\nОт 19.00 часа в зала „Диамант“ на хотел „Рамада“ На тържествена церемония в рамките на Националния форум „Библиотеките днес и цифровата трансформация“ (8 – 9 ноември) под патронажа на Мария Габриел, комисар по цифровата трансформация и общество, ще бъдат връчени вторите Годишни награди на Фондация „Глобални библиотеки – България“. \r\n*** \r\nОт 19.00 часа в УниКредит Студио ще бъде официално открита изложбата „Преглед на българския дизайн 2018”.  \r\n*** \r\nОт 19.30 часа в „Червената къща“ ще бъдат представени 4 филма с участие на деца и насочени към детска публика. Филмите са „Баба” (анимация) и игралните „Гривната”, „Да поиграем” и „9 + 1\". \r\n*** \r\nОт 19.30 часа в ДНК-пространството за съвременен танц и пърформанс ще гостува представлението The Victory Day.  \r\n*** \r\nОт 10.00 часа в зала 2 на Районния съд ще се проведе заседание по делото Атанас С. А., обвинен, че в качеството си на частен съдебен изпълнител е присвоил огромни суми пари.  \r\n*** \r\nОт 09.30 часа в хотел „Рила“ зам.-министърът на регионалното развитие и благоустройството Деница Николова ще представи напредъка по изпълнение на ОП „Региони в растеж“ 2014 - 2020 г. на национална среща на НСОРБ.  \r\n*** \r\nОт 11.00 часа в района на входа на Военноморския музей (бул. „Приморски “ № 2) ще се проведе военен ритуал по полагане на венци и цветя пред кораба-музей „Дръзки” и паметника на капитан І ранг Димитър Добрев, командвал отряда торпедоносци по време на бойните действия през 1912 година, по повод 106 години от първата българска морска победа.  \r\n***  \r\nОт 10.30 часа в Областна дирекция на МВР ще се проведе откриване на изложба и награждаване на децата от центровете за работа с деца и младежи, участвали в конкурса „Полицаят – моят приятел“.  \r\n***  \r\nОт 10.30 часа в аудитория 321 на Ректората на ВТУ ще се проведе удостояване на Струмишкия митрополит Наум с титлата „Почетен доктор“ на ВТУ „Св. св. Кирил и Методий“.  \r\n*** \r\nОт 11.00 часа в зала „Европа“ на Великотърновския университет ще се проведе IV Международна научна конференция „Медии и комуникации на 21. век“.  \r\n***  \r\nОт 11.00 часа в МДТ „Константин Кисимов“ ще бъде представена „Пипи Дългото чорапче“ – детска постановка.  \r\n***  \r\nОт 16.30 часа в прес залата на стадион „Ивайло“ ще се проведе изнесена приемна на Председателски съвет на Великотърновски общински съвет.  \r\n***  \r\nОт 17.30 часа в Изложбени зали „Рафаел Михайлов“ ще се проведе откриване на изложба „Сърцето на поета“ с автор Цанко Петров.  \r\n***  \r\nОт 18.00 часа в Регионалния пресклуб на БТА ще се проведе среща на дискусионен клуб „Димитър Благоев - Никола Габровски“. Гост ще бъде политологът проф. Тодор Галунов. \r\n***  \r\nОт 18.00 часа в Художествена галерия „Борис Денев“ ще се проведе откриване на „50+50+30“ – съвместна изложба на Мариета Конова и Марио Конов.  \r\n***  \r\nОт 18.30 часа в Клуб 7 ще бъде представена книгата „Голямата работа“ на автора Пламен Петков.  \r\n***  \r\nОт 19.00 часа в МДТ „Константин Кисимов“ ще бъде представен „Да пееш по дъжда“ – мюзикъл на Държавна опера - Варна.  \r\n***  \r\nОт 19.00 часа на стадион „Ивайло“ ще се проведат масови безплатни тренировки – Есен 2018.  \r\n*** \r\nОт 09.30 часа в заседателната зала на 6 етаж в Общинска администрация Видин, Венци Пасков – заместник-кмет на Община Видин ще участва в международна работна среща „Източна социална мрежа” по проект на Фондация „Подкрепа за реализация”. \r\n***    \r\nОт 11.00 часа в РСПБЗН - Видин  (сградата до ТЕЦ - Видин) главен инспектор Георги Георгиев – началник на РСПБЗН - Видин, и инспектори от състава на службата ще представят актуална информация за работата на видинските огнеборци, статистика за възникналите пожари на обслужваната територия и превантивни съвети към жителите на региона във връзка с отоплителния сезон и риска от пожари.  \r\n*** \r\nОт 17.00 часа в Конферентната зала на Общински съвет - Враца ще се проведе обществена консултация във връзка с приемане на проект на Наредба за изменение и допълнение на Наредба за определянето и администрирането на местните такси и цени на услуги и права на територията на общината. \r\n*** \r\nОт 18.00 часа в зала 4 на Музея на хумора и сатирата ще бъде открита гостуващата изложба „Поздрави от... Италия и България“. \r\n*** \r\nОт 09.00 часа ще започне Празнична св. Божествена Литургия в църквата „Св. архангел Михаил“ в село Михалково по повод 80 години от построяването ѝ и храмовия ѝ празник.  \r\n*** \r\nОт 19.00 часа в Драматичния театър „Йордан Йовков“ ще се състои Виенски меланж с музиката на Франц Лехар, Имре Калман, Йохан Щраус и др. \r\nДиригент Владимир Бошнаков.  \r\n*** \r\nВ 10.00 часа на площада в село Българево със събор ще бъде отбелязан празникът на населеното място.  \r\n*** \r\nОт 10.30 часа в зала „Велики учители” в читалище „Братство” се организира семинар за повишаване на предприемаческия капацитет. \r\n*** \r\nОт 11.00 часа в зала „Струма“ на Областна администрация - Перник ще се състои пресконференция за резултатите от проведената тридневна теренна експедиция „По стъпките на 26-и пехотен Пернишки полк” на територията на Северна Гърция, където бе открит паметник-чешма, построен от българската армия през 1916 г. \r\n*** \r\nОт 10.00 часа в Ректората на Пловдивския университет „Паисий Хилендарски“ ще бъде открита традиционната научна конференция с международно участие „Паисиеви четения“.   \r\n*** \r\nОт 11.00 часа ще бъде открит специализиран кабинет за дентално лечение на хора с увреждания във Факултета по дентална медицина.  \r\n*** \r\nОт 11.00 часа в Международния панаир ще се състои откриването на изложение за текстил, облекло и мода „ТексТейлър Експо”.  \r\n*** \r\nОт 14.00 часа в Конферентната зала на НБ „Иван Вазов“ ще се състои церемония, на която ще бъдат обявени най-четените от учениците в Пловдив български книги.  \r\n*** \r\nОт 18.00 часа в „Bee Bop Cafe“ ще бъде представена книгата „Годината на осемте химии“. \r\n*** \r\nОт 18.00 часа в читалище „Алеко Константинов“ ще бъде представена новата стихосбирка на журналиста Петър Генов – „Осил в петата“.  \r\n*** \r\nОт 18.30 часа в галерия „Aeterna\" ще бъде открита изложбата си „Кауза: Олимпийски надежди\".  \r\n*** \r\nОт 10.30 часа на зелената площ до „Ситицентър“ - Разград ще се проведе презентация на полицейска техника. \r\n*** \r\nОт 22.00 часа на стадион „Лудогорец арена” ще се проведе футболна среща между ПФК „Лудогорец” и ФК „АЕК Ларнака”. \r\n*** \r\nОт 10.00 часа в Зала 1 на Областна администрация - Русе ще се проведе съвместно заседание на Постоянната комисия в областта на образованието, младежките дейности и спорта и Областния съвет за сътрудничество по етническите и интеграционните въпроси. \r\n*** \r\nОт 17.00 часа в хотел Астор Гардън в к.к. „Св. св. Константин и Елена“ ще се проведе кръглата маса „Варна – целогодишна дестинация за здравен и медицински туризъм“. \r\n*** \r\nОт 11.30 часа на улица „Патриарх Евтимий” 68 ще бъдат официално открити обновената улица „Черни връх“ в жк. „Младост“ и ремонтираният парк „Радост“.  \r\n*** \r\nОт 10.00 часа в зала „Май“ започва двудневна научна конференция под надслов „Местни култури и музейни стратегии”, посветена на патрона на Регионалния исторически музей \"Д-р Симеон Табаков\". Лектори ще бъдат професор Иван Маразов, Ирена Бокова, директорът на РИМ Николай Сираков, археолози и музейни работници от цялата страна. \r\n*** \r\nОт 10.30 часа ще бъдат поднесени цветя пред паметника на загиналите във войните жители на село Гавраилово. Програмата продължава със спортен празник от 11.00 часа в Основно училище „Найден Геров“ – село Гавраилово, съвместно със Средно училище „Любен Каравелов“ – град Шивачево. Тържествен водосвет ще бъде отслужен в църквата „Свети Архангел Михаил“ от 11.30 часа. \r\n*** \r\nОт 18.00 часа в Клуба на дейците на културата в Смолян ще бъде представена най-новата книга на писателя Костадин Глушков от Чепеларе. \r\n*** \r\nОт 12.00 часа в централния парк тържествено ще бъде осветен реставрираният войнишки паметник на загиналите военнослужещи от с. Маджерито през Балканските войни и Първата световна война. \r\n*** \r\nОт 19.00 часа в камерната зала на Драматичния театър ще се състои постановката „Щурчето – убиецът на Ботев?..“.  \r\n*** \r\nОт 19.00 часа в Оперния театър ще се състои съвместен концерт на Национален фолклорен ансамбъл „Филип Кутев“ и Общински фолклорен ансамбъл „Загоре“.  \t \r\n*** \r\nОт 13.00 часа в хотел „Калина Палас“ ще бъде открит двудневен форум на земеделци от цялата страна на тема: „Качество, съхранение и приложение на минерални торове в земеделието“.", "date": "2018.11.08", "title": "Предстоящи събития в страната за 8 ноември (Агенция „Фокус“)"}
{"url": "http://www.focus-news.net/news/2018/11/08/2587779/nimh-v-ravninite-shte-e-maglivo-ili-s-niska-sloesta-oblachnost-maksimalnite-temperaturi-shte-sa-mezhdu-12-i-17.html", "text": "Днес времето остава без съществена промяна. В равнините ще е мъгливо или с ниска слоеста облачност и на отделни места ще преръмява. В следобедните часове облачността ще намалява, видимостта ще се подобрява, а предимно слънчево ще е през целия ден над планинските райони. През нощта ще е почти тихо, утре ще духа слаб североизточен вятър. Максималните температури ще са между 12° и 17°. Това съобщи за  Агенция \"Фокус\"  дежурният синоптик Мартин Славчев. Атмосферното налягане ще се понижи, но ще остане по-високо от средното за ноември. \r\nНад Черноморието ще бъде с ниска облачност или мъгла и на места ще преръми. В следобедните часове облачността ще намалява, видимостта ще се подобрява. Ще духа слаб до умерен североизточен вятър. Максималните температури ще бъдат 14°-16°. Температурата на морската вода е 16-17°. Вълнението на морето ще бъде 2-3 бала. \r\nНад планините ще бъде предимно слънчево. Ще духа слаб до умерен вятър от изток-североизток. Максималната температура на височина 1200 метра ще е около 11°, на 2000 метра – около 5°.", "date": "2018.11.08", "title": "НИМХ: В равнините ще е мъгливо или с ниска слоеста облачност, максималните температури ще са между 12° и 17°"}
{"url": "http://www.focus-news.net/news/2018/11/08/2587778/the-times-of-india-indiya-v-sasht-ednopartiynoto-upravlenie-priklyuchi-sled-kato-demokratite-si-varnaha-kamarata.html", "text": "В действителност, демократите спечелиха гласовете от по-населените крайбрежни, урбанизирани, либерални и икономически жизнени области в Америка. Докато президентът Тръмп и неговата партия имат предимство в обширните райони от вътрешността на страната, където населението е по-малобройно, по-слабо образовано и преобладаващо селско, консервативно, бяло и икономически по-бедно. Това пише в днешния си брой водещият индийски вестник  The Times of India . \r\nДемократичната „синя вълна“ се превърна в републиканска „червена стена“ в Средна Америка, като позволи на партията на Тръмп да увеличи малкото си мнозинство в Сената, а Демократичната си върна Камарата на представителите след осем години на опозиция.   \r\n„Демократите спечелиха хора, а републиканците – реални имоти“, коментира един брамин резултатите от изборите. И двете страни обявиха победа. Анализаторите обаче смятат, че тайно демократите са се надявали на цунами, което тъй и не се случи.  Ивелина Ватова", "date": "2018.11.08", "title": "The Times of India (Индия): В САЩ еднопартийното управление приключи, след като демократите си върнаха Камарата"}
{"url": "http://www.focus-news.net/news/2018/11/08/2587764/nezavisimaya-gazeta-rezultatite-ot-mezhdinnite-izbori-ne-predveshtavat-nishto-dobro-za-sasht.html", "text": "Завоюваното от демократите мнозинство в Камарата на представителите предвещава втори живот за разследването на спецпрокурора Робърт Мюлер, започва коментара си за междинните избори  „Независимая газета“ .  \r\nВ Конгреса на САЩ се установява двувластие. На Капитолийския хълм трябва да очакват засилено междупартийно противопоставяне, в това число и по отношение на предписваната на Русия намеса в президентските избори през 2016-та, завършили с победата на Доналд Тръмп. За самия президент ситуацията е силно усложнена.   \r\nПредседателят на долната Камара,  републиканецът Пол Райън, заяви, че историята се повтаря отново и отново: партията, чийто президент е на власт, практически никога не може да контролира Камарата на представителите.   \r\nЗа първи път от осем години демократите успяха да си я върнат. Те спечелиха необходимото мнозинство от 218 места от общо 435. Републиканците имат 193 мандата. За да получат контрола и в Сената демократите трябваше да не изгубят нито едно от совите 27 кресла и да отнемат от републиканците поне два мандата. Това обаче не се случи: Републиканската партия си гарантира като минимум 51 мандата от общо 100. Това вдъхнови Тръмп да нарече в Туитър изборните резултати „потресаващ успех“  \r\nТръмп е поздравил по телефона парламентарния лидер на демократите Нанси Пелоси. А ръководителят на нейния щаб Дрю Хамил написал в Туитър, че президентът е приканил госпожа Пелоси да спазва принципа на двупартийността.   \r\nАко става дума за изненади, то в Конгреса влиза рекорден брой жени - 86. На първо място са  две мюсюлманки: Илхан Омар, която заедно със семейството си бяга от кръвопролитната гражданска война в Сомалия  и четири години живее в бежански лагер в Кения, преди да пристигне в САЩ. Историята на нейния живот привлича внимание на фона на миграционната политика на Тръмп.Едва ли точно днес Омар би получила статут на бежанка, след като Вашингтон наложи жестоки имигрантски ограничения на Сомалия.   \r\nВалерий Гарбузов, директор на Института за САЩ и Канада към Руската Академия на науките, смята, че изборите в долната Камара явно са неблагоприятни за Тръмп. «Макар че в предизборната кампания преобладаваше обсъждането на вътрешните проблеми, засягащи миграцията, данъците, здравната система и др., много кандидати в долната Камара на Конгреса повдигнаха и въпроса за разследване на Тръмп по повод на неговите финансови декларации и за намесата на Русия в изборите от 2016 година“, казва експертът пред вестника. „Тръмп публично не признава за намесата на Русия в президентската кампания и за неговата победа с помощта на Москва. Затова този въпрос остава на повърхността. Действията на Тръмп на руското направление ще продължат на бъдат блокирани, тъй че аз не виждам никаква светлина – нито по въпроса със санкциите, нито със стратегическите  въоръжения, нито за запазване на Договора за ликвидиране на ракетите със среден и малък обхват ».  \r\nЩо се отнася до укрепената позиция на републиканците в Сената Гарбузов не смята, че победата им е убедителна и задава риторичния въпрос: Какво значат 50 от 100 места? При гласуване с мнозинство може да се осигури само гласа на председателя на Сената. Това е изключително опасно равновесия, което намалява възможността на Тръмп и прави позицията му още по-уязвима. Президентът ще бъде скован в своите действия, но това пък е призив към него да се търси компромис с демократите.“, заключава в коментара си Валерий Гарбузов, експерт по въпросите на САЩ и Канада.  Ивелина Ватова", "date": "2018.11.08", "title": "„Независимая газета“: Резултатите от междинните избори не предвещават нищо добро за САЩ"}
{"url": "http://www.focus-news.net/news/2018/11/08/2587780/vitseprezidentat-iliyana-yotova-shte-otkrie-forum-za-trudovata-migratsiya.html", "text": "От 10.00 часа днес в зала „Европа“ в Парк Хотел Москва вицепрезидентът Илияна Йотова ще открие форум на тема: „Отражение на външната трудова миграция върху българската икономика“. Това съобщиха от  Прессекретариата на държавния глава . Фондация „Фридрих Еберт“ и Институтът за икономика и международни отношения ще представят оценки за въздействието на трудовата миграция върху икономиката на България на базата на специално разработен модел. Ще бъдат обсъдени предложения за политики за ограничаване на трудовата миграция.", "date": "2018.11.08", "title": "Вицепрезидентът Илияна Йотова ще открие форум за трудовата миграция"}
{"url": "http://www.focus-news.net/news/2018/11/08/2587782/premierat-boyko-borisov-shte-se-sreshtne-s-finlandskiya-si-kolega-yuha-sipilya.html", "text": "Премиерът Бойко Борисов е на работно посещение във Финландия. По време на визитата си българският министър-председател ще се срещне с премиера на Република Финландия Юха Сипила. Това съобщиха от  правителствената информационна служба . Двамата ще обсъдят двустранните отношения и ще се фокусират върху още по-активното сътрудничество в рамките на ЕС. \r\nЧаст от темите на разговор ще бъдат въпроси от европейския дневен ред, както и резултатите от първото Българско председателство на Съвета на ЕС в контекста на предстоящото Финландско председателство, което ще се проведе през втората половина на 2019 г.  \r\nМинистър-председателите на България и Финландия ще обсъдят още европейската перспектива и свързаност на Западните Балкани, актуалните предизвикателства пред ЕС, възможностите за развитие на сътрудничеството между България и Финландия в контекста на Общата политика за сигурност и отбрана на ЕС.", "date": "2018.11.08", "title": "Премиерът Бойко Борисов ще се срещне с финландския си колега Юха Сипиля"}
{"url": "http://www.focus-news.net/news/2018/11/08/2587781/predstoyashti-mezhdunarodni-sabitiya-za-8-noemvriagentsiya-fokus.html", "text": "Ще бъде обявена прогнозата за икономически растеж в страните от еврозоната. \r\n***  Ще бъде отбелязана втората годишнина от победата на Доналд Тръмп на президентските избори в САЩ. \r\n***  Държавният глава на Руската федерация Владимир Путин ще участва в двустранен форум с президента на Казахстан Нурсултан Назарбаев. \r\n***  Стартира мащабен процес за подпомагане на мигранти за влизането им във Франция.", "date": "2018.11.08", "title": "Предстоящи международни събития за 8 ноември(Агенция „Фокус“)"}
{"url": "http://www.focus-news.net/news/2018/11/08/2587783/komisiyata-po-pravni-vaprosi-shte-obsadi-po-strogi-nakazaniya-za-domashnoto-nasilie.html", "text": "Председателят на Народното събрание Цвета Караянчева ще представи на заседание на Комисията по правни въпроси мотивите на законопроекта за изменение и допълнение на Наказателния кодекс, свързан с предоставяне на всеобхватна и широка защита на жените и децата – жертви на домашно насилие и всички форми на агресия срещу тях. Заседанието ще се проведе от 14.30 часа в зала \"Изток\". Това съобщиха от пресцентъра на  Народното събрание . Законопроектът беше внесен от председателя на Народното събрание и група народни представители на 24.10.2018 г. \r\nЦелта е да бъде създадена цялостна система за промяна в наказателното право за инкриминиране на всички последици от домашно насилие, за да има превенция преди неговото извършване и последващо наказание. \r\nОбсъждането се организира съвместно от Комисията по правни въпроси и Министерството на правосъдието. \r\nВ заседанието ще участват председателят на парламента Цвета Караянчева, председателят на Комисията по правни въпроси Данаил Кирилов, министърът на правосъдието Цецка Цачева, народни представители. Поканени за участие са представители на Прокуратурата, Върховния касационен съд, академичните среди и неправителствения сектор. \r\nНа заседанието могат да присъстват и всички заинтересовани организации, които да споделят своите мнения и препоръки по законопроекта.", "date": "2018.11.08", "title": "Комисията по правни въпроси ще обсъди по-строги наказания за домашното насилие"}
{"url": "http://www.focus-news.net/news/2018/11/08/2587768/afp-beliyat-dom-otne-propuska-na-reporter-ot-cnn-1.html", "text": "Белият дом отне пропуска на репортер от CNN, който часове по-рано по време на пресконференцията на Доналд Тръмп влезе в открита конфронтация с президента, съобщава  AFP .  \r\nГоворителката на Белия дом Сара Сандърс заяви, че е отнет „пропускът на репортер, ангажиран с отразяването на изборния ден,  до второ нареждане“. Това се е отнасяло до Джим Акоста, репортер на CNN, който е съобщил в Туитър, че му е отказан достъп до Белия дом.   \r\nПо-рано видимо разгневен, Тръмп е обявил Акоста за „враг на народа“ по национална телевизия. Причина за президентския гняв е било поведението на репортера на CNN по време на пресконференцията – той е отказал да се подчини на заповедта на президента да седне и да предаде микрофона по време на пресконференцията в сряда.  Ивелина Ватова", "date": "2018.11.08", "title": "AFP: Белият дом отне пропуска на репортер от CNN (1)"}
{"url": "http://www.focus-news.net/news/2018/11/08/2587784/tanyug-na-srabskite-intelektualtsi-e-zabraneno-da-vlizat-v-cherna-gora.html", "text": "Черногорската гранична полиция потвърди, че на четирима сръбски интелектуалци е забранено да влизат в страната, информира  ТАНЮГ .  \r\nОт полицията са казали, че сред тях е и Матия Бекович, член на Академията за науки и изкуства на Сърбия. Забраната важи за историците Чедомир Антич и Александър Ракович и за Деян Мирович, политик и юрист. Това е съобщено на базирания в Подгорица всекидневник Dan.  Ивелина Ватова", "date": "2018.11.08", "title": "ТАНЮГ: На сръбските интелектуалци е забранено да влизат в Черна гора"}
{"url": "http://www.focus-news.net/news/2018/11/08/2587785/v-ministerstvoto-na-zdraveopazvaneto-shte-bade-podpisan-noviyat-kolektiven-trudov-dogovor-v-otrasal-zdraveopazvane.html", "text": "Новият Колективен трудов договор в отрасъл „Здравеопазване“ ще бъде подписан днес. Това съобщиха от пресцентъра на  Министерството на здравеопазването . Церемонията ще се състои от 11.00 часа в конферентната зала на Министерството (ет. 4). Министърът на здравеопазването Кирил Ананиев и представители на национално представени работодателски и синдикални организации ще подпишат Колективния трудов договор, регламентиращ трудовите и осигурителни отношения на работещите в отрасъл „Здравеопазване”.", "date": "2018.11.08", "title": "В Министерството на здравеопазването ще бъде подписан новият Колективен трудов договор в отрасъл „Здравеопазване“"}
{"url": "http://www.focus-news.net/news/2018/11/08/2587774/the-hillsandars-preduprezhdava-tramp-vazprepyatstvane-na-razsledvaneto-na-myuler-e-predizvikatelstvo-koeto-provokira-impiychmant.html", "text": "Сенатор Бърни Сандърс в сряда е предупредил Доналд Тръмп, че ако възпрепятства разследването на спецпрокурора Робърт Мюлер за участието на Русия в изборите (за президент в 2016 – бел. ред.), сега ще се свърже с напускането на главния прокурор Джеф Сешънс от правосъдното министерство, пише американското издание  The Hill . \r\n\"Президентът Тръмп трябва да позволи на спецпрокурора Робърт Мюлер безпрепятствено да продължи,\" е написал в сряда Сандърс в Туитър заедно със статия за изгонването на Сешънс. \r\nСешънс подаде оставка в сряда след като месеци наред бе критикуван и обиждан от Тръмп.  \r\n“Всеки ден идвах в Министерството на правосъдието с желание да изпълнявам задължението си и да служа на страната си,” е написал Сешъннс в писмото за напускането си, копие от което изданието притежава.   \r\n“Постъпвах по най-добрия начин според възможностите си, работейки в подкрепа на фундаменталните законови процеси, които са в основата на правото.“  \r\nМинистерството на правосъдието незабавно оповести съобщение, с което обяви, че Матю Уитакър се назначава като изпълняващ длъжността главен прокурор, като поеме и наблюдение на разследването на Мюлер, задължение, което бе дадено на заместник главния прокурор ген. Род Розенщайн, когато Сешънс  се отказа с аргумент, че е ангажиран с кампанията на Тръмп.   \r\nНа пресконференцията в сряда преди да се обяви оставката на Сешънс Тръмп каза, че няма намерение да спира разследването на Мюлер за намесата на Русия и за възможна връзка с кампанията му.   \r\n\"Бих могъл да уволня всекиго веднага, но не искам, защото, политически, не виждам смисъл да го правя“, каза Тръмп и добави „Просто ще го оставя да продължи; те пропиляха вече много пари, но ще оставя да проведат разследването, защото не искам друго нещо“. „Това е срам, честно казано, и притеснение за нашата страна.“  \r\nРепубликанците остро се обявиха против разследването, като политическо, но настояха Тръмп да не го прекратява преди да станат известни заключенията от него.   \r\nДемократите също насърчиха Тръмп да не го спира с твърдението, че ако го направи, това ще означава препятствие пред закона.   \r\nДосега екипът на Мюлер е привлякъл под отговорност или e получил доводи за виновност от 32 души и компании. Ивелина Ватова", "date": "2018.11.08", "title": "The Hill:Сандърс предупреждава Тръмп: Възпрепятстване на разследването на Мюлер е 'предизвикателство, което провокира импийчмънт'"}
{"url": "http://www.focus-news.net/news/2018/11/08/2587789/gazeta-express-kosovo-harvatiya-e-gotova-da-pomogne-na-kosovskata-armiya.html", "text": "Хърватският министър на отбраната Дамир Крстичевич е приел министъра на косовските сили за сигурност Рустем Бериша, съобщава базираната в Прищина онлайн медия  Gazeta Express . \r\nДвамата министри са обсъждали създаването на армия на Косово.  \r\nХърватският военен министър е заявил, че страната му е готова да окаже помощ на Република Косово, както е помогнала вече на Македония и Черна гора. “Всички възприемат хърватската армия като пример за професионализъм. Ние сме готови да споделим опита си с нашите партньори от Косово по пътя към евро-атлантическата им интеграция, както помогнахме на Черна гора и Македония“,  е казал Крстичевич. \r\nМинистър Бериша е информирал колегата си за трансформацията на Косовските сили за сигурност в Армия на Косово. Парламентът в Прищина прие пакет от закони, според които се извършват промените. “Новата войска ще бъде мултиетническа, професионална сила, която ще служи на интересите на всички граждани, на нашата страна и на региона,“ е заявил Бериша и е подчертал, че създаването на косовска армия се подкрепя силно от САЩ.   Ивелина Ватова", "date": "2018.11.08", "title": "Gazeta Express (Косово): Хърватия е готова да помогне на косовската армия"}
{"url": "http://www.focus-news.net/news/2018/11/08/2587787/zam-ministar-denitsa-nikolova-shte-predstavi-napredaka-po-izpalnenie-na-op-regioni-v-rastezh-2014-2020-g-na-natsionalna-sreshta-na-nsorb.html", "text": "Заместник-министърът на регионалното развитие и благоустройството и ръководител на Управляващия орган на ОПРР Деница Николова участва в Десетата юбилейна национална среща на експертите по програми и проекти в общините, организирана от Националното сдружение на общините в Република България. Това съобщиха от пресцентъра на  Министерство на регионалното развитие и благоустройството . Форумът започна на 7 ноември и ще продължи днес в хотел „Рила“ в Боровец.  \r\nЗам.-министър Николова ще се включи в пленарната сесия на тема „Време за междинна оценка“, която започва от 09.30 часа днес. Тя ще представи напредъка в изпълнението на Оперативна програма „Региони в растеж“ 2014-2020 г. и ще участва в дискусия за съвместни дейности за минимизиране на допусканите грешки, намаляване на административната тежест и ускоряване на договарянето и изпълнението на общинските проекти. В нея ще участват и експерти от Главна дирекция  „Стратегическо планиране и програми за регионално развитие“ и Дирекция „Управление на териториалното сътрудничество\" на МРРБ.", "date": "2018.11.08", "title": "Зам.-министър Деница Николова ще представи напредъка по изпълнение на ОП „Региони в растеж“ 2014-2020 г. на национална среща на НСОРБ"}
{"url": "http://www.focus-news.net/news/2018/11/08/2587786/politseyskite-sluzhiteli-shte-otbelezhat-svoya-profesionalen-praznik-s-tarzhestvena-tseremoniya.html", "text": "Днес полицейските служители отбелязват своя професионален празник. Тържествената церемония ще започне в 11.00 часа пред сградата на Главна дирекция „Национална полиция” на бул. „Александър Малинов” 1. Това съобщиха от пресцентъра на  МВР .", "date": "2018.11.08", "title": "Полицейските служители ще отбележат своя професионален празник с тържествена церемония"}
{"url": "http://www.focus-news.net/news/2018/11/08/2587791/zam-ministar-valentin-yovev-shte-uchastva-v-mezhdunaroden-simpozium-za-savremenni-tehnologii-obrazovanie-i-profesionalna-praktika-v-geodeziyata.html", "text": "Заместник-министърът на регионалното развитие и благоустройството Валентин Йовев ще участва в XXVII международен симпозиум за „Съвременните технологии, образованието и професионалната практика в геодезията и свързаните с нея области”. Това съобщиха от пресцентъра на  Министерство на регионалното развитие и благоустройството . Организираният от Съюза на геодезистите и земеустроителите в България форум ще се проведе в 09.00 часа днес в Дом на науката и техниката (ул. „Г. С. Раковски” 108) в столицата.", "date": "2018.11.08", "title": "Зам.-министър Валентин Йовев ще участва в Международен симпозиум за съвременни технологии, образование и професионална практика в геодезията"}
{"url": "http://www.focus-news.net/news/2018/11/08/2587788/parlamentat-shte-razgleda-predlozhenieto-na-bsp-druzhestvata-ot-zabranitelniya-spisak-za-privatizatsiya-da-ne-se-otdavat-na-kontsesiya.html", "text": "Парламентът ще разгледа на първо четене промени в Закона за концесиите, внесени от ПГ на БСП. Това се посочва в  програмата за работа на Народното събрание . От БСП настояват да не се отдават на концесия търговските дружества с повече от 50% държавно участие в капитала. Тези дружества са включени в т.нар. забранителен списък по Закона за приватизация и следприватизационен контрол. Според БСП отдаването на тези дружества на концесия за 35 години или повече създава предпоставки за компрометиране на целите, заради които те са в забранителния списък. Ако предложението им се приеме, заварените концесионни договори ще запазят действието си. Притесненията на БСП се отнасят до концесията на Летище София, срещу която те възразяват. На 27 юни кабинетът одобри решението на тогавашния транспортен министър Ивайло Московски за откриване на процедурата за определяне на концесионер на Летище София. От левицата внесоха в парламента предложение концесията да се прекрати, но депутатите го отхвърлиха. Според БСП отдаването на концесия на летището е риск за националната сигурност. БСП внесоха сигнал и в Прокуратурата с настояване решението на МС за концесията да бъде отменено. Прокуратурата обаче прие, че не са налице основания да се намесва, защото решенията на Министерския съвет по Закона за концесиите не подлежат на обжалване.", "date": "2018.11.08", "title": "Парламентът ще разгледа предложението на БСП дружествата от забранителния списък за приватизация да не се отдават на концесия"}
{"url": "http://www.focus-news.net/news/2018/11/08/2587792/denyat-8-noemvri-v-balgarskata-istoriya.html", "text": "На 8 ноември Православната църква почита свети Архангeл Михаил – военачалник на цялото небесно воинство от ангели и архангели, вторият по значение есенен празник след Димитровден. \r\nНа тази дата през 1204 година с тържествена церемония в столицата на Второто българско царство цар Калоян получава корона, скиптър и знаме като знаци на владетелско достойнство от кардинал Лъв, легат на папа Инокентий ІІІ. Титлата, с която той го благославя и коронясва, е крал. \r\nВ хода на Кресненско-Разложкото въстание през 1878 г. български въстаници начело с Баньо Маринов превземат Банско. \r\nПрез 1899 г. е открита жп линията Плевен - Шумен с дължина 243 км. \r\nВ хода на Балканската война през 1912 г. на 7 срещу 8 ноември под командването на капитан II ранг Димитър Добрев българските миноносци от военният кораб „Дръзки\" торпилират османския крайцер „Хамидие\" по линията нос Калиакра - нос Емона. \r\n2013 г. \r\nНа проф. д-р Роланд Валтер Марти се присъжда орден „Св. св. Кирил и Методий” - първа степен „за неговия значим принос в проучването на старата българска писменост и за популяризирането на българската култура и наука”. \r\n2010 г. \r\nПървият директор на Националната гимназия за древни езици и култури „Константин Кирил Философ“ – Гергина Тончева е пенсионирана и на нейно място е назначена Силвия Бакърджиева. \r\nГимназията има статут на „лицей“ към Софийския университет „Св. Климент Охридски“ по решение на Академичния съвет на СУ от 7 декември 1994 г. \r\nГергина Иванова Тончева е назначена за директор на гимназията при основаването й през 1977 г. Тя е родена на 25 декември 1932 г. в с. Садовец, Плевенско. Завършва Софийския университет „Св. Климент Охридски“, със специалност българска филология. Преподава български език и литература до 1977 г. в I Немска гимназия – гр. София. В НГДЕК преподава предмета Любословие. На 17 май 2003 година е наградена с орден „Стара планина“ за изключителния й принос към българската култура и образование. На 10 октомври 2007 г е наградена с отличие на СУ „Св. Климент Охридски“ по случай 30 години от основаването на гимназията.  \r\n2002 г. \r\nЗавършва държавното посещение на президента Георги Първанов в Германия. Той търси подкрепа за българската кандидатура за НАТО и ЕС в разговорите си с германския президент Йоханес Рау, канцлера Герхард Шрьодер, външния министър Йошка Фишер и председателя на бундестага Волфганг Тирзе. Българският президент посещава и провинциите Тюрингия и Северен Рейн Вестфалия. \r\n2000 г. \r\nПрезидентът присъжда Орден „Стара планина” на: \r\n1. Карл XVI Густаф, крал на Швеция – лента \r\n2. Ларс-Ерик Льовден, министър на финансите на Кралство Швеция – първа степен  \r\n3. Стен Аск, извънреден и пълномощен посланик на Кралство Швеция в Република България – втора степен \r\n4. Ген. л-т Курт Хойо, началник на военния кабинет на Негово Величество краля на Швеция – втора степен с мечове \r\n5. Йохан Фишерстрьом, първи маршал на кралския двор на Швеция – втора степен  \r\n6. Карин Енбом-Палмквист, началник на протокола на министерство на външните работи на Кралство Швеция – втора степен \r\n1999 г. \r\nНа 28 януари 1999 г. дата 8 ноември е обявена за Професионален празник на служителите от Национална служба \"Полиция\" на МВР.  \r\nЗа първи път празникът на българската полиция се чества на 21 ноември 1924 г. (ст. стил Св. Архангел Михаил). \r\n1998 г. \r\nЗавършва посещението в България на уелския принц и британски престолонаследник принц Чарлс. Той пристига на 6 ноември по покана на президента Петър Стоянов. \r\nВ денят на пристигането си принц Чарлс се среща с президента на България. След срещата двамата присъстват на откриването на Български форум на бизнеслидерите. През вторият ден от визитата си заедно президента Петър Стоянов посещават Пловдив. По време на посещението си в България принц Чарлз прави дарение на университетската болница „Царица Йоанна”. \r\n1991 г. \r\nПредседателят на СДС Филип Димитров формира първото правителство на СДС, което има само относително мнозинство в парламента и разчита на подкрепата на ДПС. \r\n1974 г. \r\nДадена е амнистия за напусналите незаконно България или останалите в чужбина българи. \r\n1950 г. \r\nВълко Червенков е избран за генерален секретар на ЦК на БКП – длъжност, която е закрита след смъртта на Георги Димитров и сега е възобновена специално за него. Така той овладява всички ключови постове в управляващата партия и държавата. \r\n1945 г. \r\nРешение на Министерския съвет за отмяна на военното положение. \r\n1912 г. \r\nВ хода на Балканската война (1912-1913 г.) на 7 срещу 8 ноември под командването на капитан II ранг Димитър Добрев българските миноносци от военният кораб \"Дръзки\" торпилират османския крайцер \"Хамидие\" по линията нос Калиакра - нос Емона. \r\n1899 г. \r\nОткрита е жп линията Плевен-Шумен. Тя е с дължина 243 км. \r\n1878 г. \r\nВ хода на Кресненско–разложкото въстание български въстаници начело с Баньо Маринов превземат Банско. \r\n1204 г. \r\nС тържествена церемония в Търново цар Калоян получава корона, скиптър и знаме като знаци на владетелско достойнство от кардинал Лъв, легат на папа Инокентий ІІІ. Титлата, с която той го благославя и коронясва, е крал. В цялата си дълга кореспонденция с папата Калоян иска за себе си титлата император, а за своя архиепископ – титлата патриарх. Той с нищо не показва, че папата не е задоволил исканията му. Калоян просто приема получените титли като идентични с желаните. На тази дата са родени: \r\n1930 г. \r\nРоден е Димитър (Митко) Трифонов Палаузов – българско дете увлечено от родителите си в партизанското движение. Няколко месеца живее с майка си в нелегалност в Габровско. Загива заедно с нея при ликвидирането на въоръжена нелегална група в Габровския балкан на 1 април 1944 г. \r\n1875 г. \r\nРоден е Андрей Димитров Протич – български учен и общественик, археолог, художествен критик, белетрист, изкуствовед. На тази дата умират: \r\n1933 г. \r\nУмира Андрей Тасев Ляпчев - български държавник, икономист и кооперативен деец. Един от лидерите на Демократическата партия и Демократическия сговор. \r\n1895 г. \r\nУмира Никола Георгиев Кабакчиев – български търговец, деец на национално-освободителното движение, братовчед на Хр. Кабакчиев. За изготвянето на историческата справка на Агенция “Фокус” са използвани следните източници  : \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.", "date": "2018.11.08", "title": "Денят 8 ноември в българската история"}
{"url": "http://www.focus-news.net/news/2018/11/08/2587793/vazmozhni-sa-kratkovremenni-prekasvaniya-na-elektrozahranvaneto-v-bistritsa-zheleznitsa-i-vz-simeonovo-zaradi-rekonstruktsiya-i-modernizatsiya-na-elektroprovodi.html", "text": "ЧЕЗ Разпределение извършва реконструкция и модернизация на електропроводите, които захранват столичните Бистрица, Железница и в.з. Симеоново. Това съобщиха от пресцентъра на  ЧЕЗ . Дейностите по реновиране на съоръженията ще повишат качеството и надеждността на електрозахранването на клиентите в тези райони.  \r\nЗа осигуряване на безопасната работа на служителите и защита на живота и здравето им се налага извършването на оперативни превключвания, които ще доведат до кратковременни прекъсвания на електрозахранването между 08.30 и 17.15 часа днес. Клиентите, които ще бъдат без електрозахранване по-продължителен период от време ще бъдат уведомени съгласно нормативните изисквания чрез средствата за масова информация и на сайта на компанията.  \r\n„Разбираме, че естеството на работа води до смущения на комфорта на клиентите, но ние сме длъжни да осигурим безопасността на нашите служители. Призоваваме хората за малко търпение, защото тези дейности ще осигурят спокойствието им в дългосрочен план. Поемаме ангажимент да работим максимално оперативно и да сведем до минимум прекъсванията“, каза Васил Василев, директор „Експлоатация и поддържане“ в ЧЕЗ Разпределение България.  \r\nМеждувременно дружеството монтира дистанционно обслужвани електромери в сателитните селища около София, които ще дадат възможност за постоянен мониторинг на мрежата и на качеството  на доставяната електрическа енергия. Това ще доведе до повишаване на надеждността на услугата. Предвижда планираните прекъсвания, свързани с тези дейности, да приключат до края на месец ноември.", "date": "2018.11.08", "title": "Възможни са кратковременни прекъсвания на електрозахранването в Бистрица, Железница и в.з. Симеоново заради реконструкция и модернизация на електропроводи"}
{"url": "http://www.focus-news.net/news/2018/11/08/2587790/arhangelovden-e.html", "text": "Българската православна църква и всички вярващи празнуват деня на Св. Архангел Михаил, наричан още от народа Архангеловден. По повод празника във всички епархии ще се отслужи Света Литургия. Във всички епархии на Българската православна църква се отслужват молебени за здраве, приготвят се курбани и обредни хлябове. \r\nТова е най-големият есенен празник след Димитровден. Според православната църква Свети Михаил е един от седемте първенстващи ангели, самото му име означава на еврейски „кой е като Бога“ затова и символизира тържеството на доброто, светлината и справедливостта. Св. Архангел Михаил е почитан като най-силният от архангелите и е известен още като „началник на ангели и архангели”. Вярващите свързват неговото име с часа на смъртта си, тъй като той е онзи, чиито пратеници прекъсват нишката на земното. Той е пазител на душите на мъртвите и борец против злото. Изобразяван в иконите с копие в ръка или меч в народните вярвания той се смята за ангелът, който повежда душата на мъртвия към ада или рая. Денят 8-ми ноември е избран и за Професионален празник на полицията. Днес се навършват 139 години от създаването на институцията в България. .", "date": "2018.11.08", "title": "Архангеловден е"}
{"url": "http://www.focus-news.net/news/2018/11/08/2587796/denyat-8-noemvri-v-svetovnata-istoriya.html", "text": "На тази дата през 392 г. римският император Теодосий I Велики забранява всички езически ритуали в Римската империя. \r\nЗа първи път на 8 ноември 1623 г. е публикуван сборник със съчинения на Уилям Шекспир. \r\nПрез 1789 г. е създадено уискито “бърбън”. \r\nНа тази дата през 1793 г. официално е отворен за посетители музея на изкуствата Лувъра в Париж. \r\nПрез 1889 г. Монтана става 41-ят американски щат с площ 381 000 кв. км., население 826 000 души и административен център Хелина. \r\nВ университета в Залцбург през 1895 г. Вилхелм Рьонтген открива нов вид електромагнитни лъчи, наречени от него Х-лъчи, по-късно известни като рентгенови. \r\nНа 8 ноември 1929 г. в Ню Йорк, САЩ, се открива Музеят на модерното изкуство. \r\nНа тази Франклин Рузвелт е избран за президент на Съединените щати (1932), а през 1960 г. Джон Ф. Кенеди печели президентските избори в САЩ срещу кандидата на републиканците Ричард Никсън. \r\n2016 г.  \r\nДоналд Тръмп е избран за президент на Съединените американски щати, побеждавайки Хилари Клинтън. \r\n2015 г. \r\nВ Мадрид над 20 хиляди души излизат на масов протест срещу домашното насилие. В Испания от 1995 година насам 1390 жени са загинали при нападение от мъже. \r\n2015 г.  \r\nВ Мианмар се провеждат парламентарни избори. Партията на нобеловата лауреатка за мир Аун Сан Су Чжи спечелва мнозинство в парламента на страната. \r\n2015 г. \r\n Хърватия се провеждат парламентарни избори, които са първите в страната след присъединяването ѝ към ЕС през 2013 година. \r\n2014 г. \r\nАрестуваните членове на накокартела „Херерос Унидос“ признават ликвидирането и изгарянето на 40 студенти от град Игуала в Мексико. \r\n2013 г.  \r\nНа проф. д-р Роланд Валтер Марти се присъжда орден „Св. св. Кирил и Методий” - първа степен „за неговия значим принос в проучването на старата българска писменост и за популяризирането на българската култура и наука”. \r\n2012 г.  \r\nМирей Балестрази е първата жена в историята на Интерпол, назначена за президент на Изпълнителния комитет на международната организация за полицейско сътрудничество. Тя е 58-годишна французойката и полицейски комисар от 1975 г. \r\n2011 г.  \r\nПървата линия на Северен поток за преки доставки на руски газ до Германия и Западна Европа е пусната в експлоатация. \r\n2009 г.  \r\nМетростанция Раутатиентори в Хелзинки (или метростанция централна гара) бива наводнена. Щетите са големи, както за станцията така и за целия комплекс около станцията. На 15 февруари 2010 г. е отворена отново за ползване. \r\n2006 г.  \r\nНа специална пресконференция във Вашингтон американският президент Джордж Буш представя новия министър на отбраната на САЩ Робърт Гейтс, който заменя на поста Доналд Ръмсфелд. По-рано същия ден Ръмсфелд подава оставка. \r\n1989 г.  \r\nУчредява се Европейската младежка космическа асоциация (ЕМКА) - неправителствена организация, която обединява младежките космически организации от различни страни. \r\n1960 г.  \r\nДжон Ф. Кенеди печели президентските избори в САЩ срещу кандидата на републиканците Ричард Никсън. \r\n1932 г. \r\nФранклин Рузвелт е избран за президент на Съединените щати. \r\nФранклин Делано Рузвелт е 32-рият президент на САЩ (1933-1945 г.). \r\n1929 г.  \r\nВ Ню Йорк, САЩ се открива Музеят на модерното изкуство. \r\n1925 г.  \r\nЛенинградският Съвет постановява да бъде разрушена Петропавловската крепост и на нейно място да бъде построен стадион. \r\n1924 г.  \r\nВ периода 8 - 10 ноември се провежда учредителен конгрес на Върховния комитет на бежанците от Западните покрайнини. \r\n1923 г. \r\nАдолф Хитлер и неговите най-близки сподвижници поставят начало на \"бирения бунт\" в Мюнхен. Това е първият опит за завземане на властта (в Бавария). След неуспеха му Хитлер е арестуван и изпратен в затвор, където пише книгата си “Моята борба”. \r\nВ периода 8 - 23 ноември в Москва се провежда Шестата конференция на Балканската комунистическа федерация. На форума е дадена положителна оценка на Септемврийските бунтове на БКП и поставя като основна задача пред нея подготовката на ново въстание. Тя обявява населението на Македония, Тракия, Добруджа и Западните покрайнини за самостоятелни нации, а на V-я конгрес на Коминтерна през юни-юли 1924 г. в Москва признава правото им да се борят за самоопределение. \r\n1922 г.  \r\nОт 8 до 9 ноември се провежда среща на премиерите Александър Стамболийски и Никола Пашич в Белград. \r\n1922 г.  \r\nОбявен е за Ден на Западните покрайнини. \r\n1917 г. \r\nВ Русия е създаден Съвет на народните комисари, изпълняващ функциите на правителство. Пръв негов председател е Ленин, Троцки е външен комисар, а Сталин - комисар за националностите. \r\nВ Торонто, Канада е основана информационната агенция “Канейдиън Прес”. \r\nАгенцията е създадена с постановление на парламента първоначално с цел да разпространява новини за канадските войници, участващи в Първата световна война. \r\n1895 г. \r\nВилхелм Рьонтген открива в университета в Залцбург нов вид електромагнитни лъчи, наречени от него Х-лъчи, по-късно известни като рентгенови. \r\n1891 г.  \r\nАрестуван е френският журналист Гастон Шадурн и е експулсиран в Сърбия. В последвалия дипломатически скандал българското правителство се налага с подкрепата на Англия и на Османската империя. Франция преустановява дипломатическите отношения с България и ги възстановява на 1 февруари 1892 (аферата \"Шадурн\"). \r\n1889 г. \r\nМонтана става 41-ят американски щат. Монтана е щат в западните части на САЩ. Площ - 381 000 кв. км. Население - 826 000. Административен център - Хелина. \r\n1793 г.  \r\nОфициално е отворен за посетители Лувърът - музей на изкуствата в Париж. \r\n1789 г. \r\nСъздадено е уискито “бърбън”. \r\n1623 г. \r\nЗа първи път е публикуван сборник със съчинения на Уилям Шекспир. \r\nУйлям Шекспир е роден на 23 април 1564 г. в Стратфърд на р. Ейвън, Уоркшир - английски поет и драматург. Поради оскъдността на биографични данни дълго време се смята, че зад неговото име се крие неизвестен автор. Учи в граматическо училище, където усвоява латински и старогръцки език В края на 1580 г. става актьор (около 1603 г. изоставя сцената) и драматург в Лондон. През 1594 г. работи като съдружник на театрална трупа, превърнала се през 1603 г. в кралска трупа. През 1612 г. се завръща в Стратфърд. Богатото и разностранно дело на Шекспир като писател е повлияно от социално-икономическата и обществено-политическата обстановка в Англия и в Европа. Отражение има и обстоятелството, че в неговата родина процесите на Ренесанса протичат сравнително по-късно, но в замяна на това по-бурно и динамично, отколкото в някои европейски страни. Става известен още с издаването на поемите си “Венера и Адонис” (1592 г.) и “Лукреция” (1593 г.), в които продължава традициите на философската лирика, разцъфтяла през Ренесанса. Особен дял в творчество му заемат сонетите. Една част от тях имат автобиографичен характер, други възпяват любовта. В цялото му творческо дело на драматург, комедиограф, поет се открояват 4 основни периода. От 1590 до 1594 г. Шекспир създава хрониките “Хенри VI”, “Ричард III”, комедиите “Комедия от грешки”, “Укротяване на опърничавата” и трагедията “Тит Андроник”, които отразяват недоволството на автора от несъвършенството на живота, от установената обществено-политическа действителност. Написани са от хуманистични позиции. В периода 1594-1600 г. създава “Крал Джон”, “Двамата веронци”, “Безплодните усилия на любовта”, “Сън в лятна нощ”, “Венецианският търговец”, “Ромео и Жулиета”, “Хенри IV”, “Хенри V”. През 1600-1608 пише трагедии, които отбелязват прелом в неговото творчество: “Юлий Цезар”, “Хамлет”, т. нар. “мрачни комедии”. Върхът на творчеството му като трагик отбелязват произведения като “Отело”, “Крал Лир”, “Макбет”. Постижение са и античните трагедии “Антоний и Клеопатра”, “Кориолан”, “Тимон Атински”. Умира на 23 април 1616 г. в Стратфърд. \r\n392 г. \r\nРимският император Теодосий I Велики (347-395 г.) забранява всички езически ритуали в Римската империя. На тази дата са родени:    \r\n1935 г. \r\nРоден е Ален Делон – френски актьор и режисьор. Участва в няколко филма на големи режисьори и се нарежда между най-добрите актьори на своето поколение. \r\n1922 г.  \r\nРоден е Кристиан Нейдлинг Барнард – южноафрикански лекар-хирург; професор Кристиан Нейдлинг Барнард – извършил първата в света трансплантация на човешко сърце. \r\n1909 г. \r\nРодена е Кетрин Хаутън Хепбърн– американска актриса родена на 12 май 1907 г. \r\n1900 г. \r\nРодена е Маргарет Мичъл - американска писателка. Авторка е на романа “Отнесени от вихъра” (1936 г.). За този роман Маргарет Мичъл печели награда “Пулицър”. \r\n1863 г. \r\nРоден е Рене Вивиани - френски политик. Министър-председател на Франция при обявяването на I световна война. Пламенен оратор. Умира на 7 септември 1925 г. \r\n1802 г.  \r\nРоден е Сър Бенджамин Хол – английски министър на труда. На негово име е кръстен известната лондонска часовникова кула - Биг Бен. На тази дата умират:  \r\n1986 г.  \r\nУмира Вячеслав Молотов - последният народен комисар от режима на Сталин. \r\nВячесла́в Миха́йлович Мо́лотов е съветски политик и дипломат. Молотов и самият Йосиф Сталин са единствените висши болшевики от времето на Октомврийската революция, оцелели след Голямата чистка от 30-те години на 20-ти век. \r\n1953 г.  \r\nУмира Иван Алексеевич Бунин - руски поет и писател; неореалист. Роден е на 22 октомври 1870 г. във Воронеж. Почетен академик на Петербургската АН (1909 г.). \r\n1945 г.  \r\nУмира Август фон Макензен – германски фелдмаршал. Роден е на 6 декември  \r\n1849 г. в Хаус Лайпниц, Витенберг През I световна война командва австро-германските войски в Галиция (1915 г.) и направлява военните действия срещу Сърбия (края на 1915 г.). По-късно командва войските, които нахлуват в Румъния (1916 г.), където остава до края на примирието. \r\n1308 г. \r\nУмира Йоханес Дънс Скот – шотландски философ схоластик, монах францисканец. За изготвянето на историческата справка на Агенция “Фокус” са използвани следните източници:  \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.", "date": "2018.11.08", "title": "Денят 8 ноември в световната история"}
{"url": "http://www.focus-news.net/news/2018/11/08/2587797/navarshvat-se-70-godini-ot-ubiystvoto-i-130-godini-ot-rozhdenieto-na-nevrokopskiya-mitropolit-boris.html", "text": "Днес се навършват 70 години от убийството и 130 години от рождението на приснопаметния Неврокопски митрополит Борис, убит от ръката на низвергнатия свещеник Илия Стаменов през 1948 г. По този повод в Богословския факултет на Софийския университет „Св. Климент Охридски“ бе отслужена панихида, предаде репортер на  Агенция „Фокус“ . Панихидата бе оглавена от Негово високопреосвещенство Неврокопския митрополит Серафим.  \r\nСлед това във  факултета се състоя среща-разговор в памет на митрополит Борис. Бяха обсъдени живота и делото на митрополит Борис, както и процедурата по канонизация на архиерея, която стартира през 2016 г.  \r\nНикола ПЕТКОВ", "date": "2018.11.08", "title": "Навършват се 70 години от убийството и 130 години от рождението на Неврокопския митрополит Борис"}
{"url": "http://www.focus-news.net/news/2018/11/08/2587802/kathimerini-sasht-privetstvat-sporazumenie-mezhdu-vashington-i-nikoziya.html", "text": "Държавният департамент на САЩ е одобрил официално Заявление за намерение да се укрепят и развиват двустранните отношения между Вашингтон и Никозия в областта на сигурността, което са подписали американският държавен секретар Майк Помпео и външният министър на Кипър Никос Христодулидес, информира  на интернет страницата си гръцкият вестник  Кathimerini .  \r\nГоворителката на Държавния департамент Хедър Науерт в специално съобщение за медиите е обявила, че този документ ще „доведе до напредък в развитието на споделените интереси в борбата с тероризма, като повиши морската и граничната сигурност и насърчи стабилността в района“.   \r\n“Държавният секретар потвърждава отдавнашната политика на САЩ по отношение на ресурсите на в ексклузивната икономическа зона на Република Кипър и казва, че САЩ ще продължи да подкрепя усилията за обединяване на острова като федерация от две зони и две общности, което ще е от полза за всички кипърци”.   Ивелина Ватова", "date": "2018.11.08", "title": "Кathimerini: САЩ приветстват споразумение между Вашингтон и Никозия"}
{"url": "http://www.focus-news.net/news/2018/11/08/2587795/stolichniyat-obshtinski-savet-shte-obsadi-provezhdaneto-na-mesten-referendum-za-izgrazhdaneto-na-instalatsiyata-za-rdfotpadatsi.html", "text": "Столичният общински съвет ще обсъди провеждането на местен референдум за изграждането на инсталацията за RDF–отпадъци. Това е първа точка от  дневния ред на заседанието на общинските съветници . Предлага се местният референдум да се състои от следните три въпроса: 1.Съгласни ли сте Столична община да изразходва 157 мил. евро, от които 67 мил. евро заем за изграждане на инсталация за изгаряне на RDF/отпадъци? 2.Съгласни ли сте инсталацията за изгаряне на RDF/отпадъци да се построи в центъра на София, район Сердика, бул. „История Славянобългарска“, на територията на ТЕЦ – София? 3. Съгласни ли сте инсталацията за изгаряне на RDF/отпадъци да се построи до Завода за механично и биологично третиране на отпадъци в местността „Садината“ до село Яна? \r\nИскането за провеждане на допитването бе внесено през октомври с подписите на 15 общински представители от 4 групи в общинския съвет – БСП, Група 5, „Сердика” и ДСБ от Реформаторски блок. Те настояват въпросът да бъде поставен на обществено допитване, за да може да бъдат чути всички доводи „за\" и „против“. Мотивите им са, че решенията на общината, с които е избрана технологията и начина на финансиране са взети непрозрачно, без ясното съгласие на гражданите и всички съветници. Според тях за финансирането на проекта, за технологичното оползотворяване на този отпадък, и за логистиката има далеч по-интелигентни решения, които не са използвани. Опозицията смята, че  трябва да се помисли за алтернативи като преработка на RDF до гориво за градския транспорт или за изграждане на инсталация до завода за боклук в с. Яна, която би била по-евтина и би могла да се свърже с „Топлофикация“ или Кремиковци с газопреносна връзка. Според тях такъв подход ще спести извозването преработен боклук всеки ден от завода до площадката за изгаряне зад Централна гара, което отново е свързано с разходи и замърсяване на въздуха. \r\nСпоред мнозинството в Общинския съвет – ГЕРБ, няма логично обяснение за искане на референдум, тъй като решенията по въпросите за референдума вече са взети. Те припомнят, че решението инсталацията да се направи на площадката на ТЕЦ „София“ е гласувано през 2016 г., а тегленето на заем за изграждането на инсталацията бе одобрено преди няколко месеца.  \r\nПредложението за провеждането на допитването беше отхвърлено от всички комисии в общината с мотив, че е незаконосъобразно. Основният аргумент на управляващите е, че въпросът засяга бюджета, а допитвания на тази тема са забранени от закона. От „Политически група 5“ смятат, че заради начина, по който мнозинството от ГЕРБ в общината тълкува закона, провеждането на местен референдум по какъвто и е да въпрос в София е невъзможно. Съветниците обявиха и че ще поискат промени в правилника на общинския съвет, според която да е необходимо мнозинство от 2/3 за приемането на решенията, които засягат 1% от бюджета на София.  Агенция „Фокус“ припомня:  През месец май тази година общинските съветници  одобриха проекта за изграждане на инсталацията за RDF–отпадъци на територията на „Топлофикация“, в центъра на София. Тогава 35 от общинските съветници гласуваха „за“, 16 - „против“, а 6 се въздържаха. Проектът на общината е за 157 млн. евро, от които 91 млн. евро са безвъзмдно финансиране от Европейския съюз, а останалите 67 млн. евро кредит от Европейската инвестиционна банка. С тях в ТЕЦ София ще се изгради инсинератор за изгаряне на полученото в завода за преработване на отпадъци в с. Яна RDF гориво. То ще се използва от „Топлофикация Софи“я вместо газ, с което дружеството ще спестява между 12 и 15 млн. лева годишно и ще доставя топлоенергия на 30 хил. домакинства. Кредитът е за 19 години, от които първите 4 са гратисен период, в които дружеството ще плаща само лихвата от 1.5%. Срокът за експлоатация на инсинератора е 26 години.  \r\nПрез юни тази година гражданска инициатива „За чиста София без изгаряне на отпадъци“ на Демократична България също направи опит да предизвика референдум за проекта , но Столичният общински съвет отхвърли искането.", "date": "2018.11.08", "title": "Столичният общински съвет ще обсъди провеждането на местен референдум за изграждането на инсталацията за RDF–отпадъци"}
{"url": "http://www.focus-news.net/news/2018/11/08/2587800/inzh-doncho-atanasov-api-ne-se-pritesnyavame-ot-osashtestvyavaneto-na-zakonovi-proverki-za-kachestvoto-na-patishtata-u-nas.html", "text": "Не се притесняваме от осъществяването на законови проверки за качеството на пътищата у нас. Това каза инж. Дончо Атанасов – член на УС на Агенция \"Пътна инфраструктура\" (АПИ) в сутрешния блок на  бТВ  „Тази сутрин“ във връзка с проверката, която искат от БСП за качеството на пътищата у нас. „Определен съм от министъра на регионалното развитие да координирам законовото осъществяване на проверката, подписана от група народни представители. Всички колеги, ангажирани в дирекциите по възможността за осъществяване на такава проверка работят и в кратки срокове ще отговорим. Проверката ще е случи, когато законите позволяват“, коментира инж. Атанасов. По думите му дали законите позволяват такава проверка би трябвало да знаят народните представители. „Аз знам, но колегите ще се произнесат. Работи се, проверяват се закони и нормативни документи, по които може да се осъществява такава проверка на външни лица. Законът за устройство на територията много ясно показва какви са правата и отговорности по целия инвестиционен процес по реализиране на ново строителство, ремонти дейности и т.н. Който иска да осъществява такива проверки, особено народни представители, би трябвало да се запознае със Закона за устройство на територията, обхвата как се извършват проверки, чия отговорност е“, заяви инж. Дончо Атанасов. По думите му се правят внушения, че от пътищата се краде. „Категорично отказвам да участваме в такъв дебат“, добави той. На въпрос кой трябва да направи проверката, ако е възможна по закон, инж. Атанасов поясни: „Би трябвало да се питат народните представители. Не се притесняваме от осъществяването на такива проверки“. „Няма как като администрация да допуснем да се случват неща извън нормите. При Своге текат процесуални следствени действия, като приключат ще се види кой е крив и кой прав“, допълни инж. Дончо Атанасов.", "date": "2018.11.08", "title": "Инж. Дончо Атанасов, АПИ: Не се притесняваме от осъществяването на законови проверки за качеството на пътищата у нас"}
{"url": "http://www.focus-news.net/news/2018/11/08/2587801/kmetat-na-blagoevgrad-d-r-atanas-kambitov-balgarskata-politsiya-e-sila-sigurnost-i-zashtita.html", "text": "Българската полиция е сила, сигурност и защита. Това се казва в поздравителен адрес от кмета на Благоевград д-р Атанас Камбитов по повод професионалния празник на полицейските служители, изпратен от пресцентъра на  Община Благоевград . \r\n„Уважаеми служители на реда, поздравявам Ви по повод 8 ноември - професионалния празник на българската полиция и Деня на св. Архангел Михаил“, се посочва още в поздравителния адрес. \r\nД-р Камбитов отбелязва също, че за да служиш на народа са нужни самоотверженост,  стабилност и храброст.  \r\n„Всеки ден Вие доказвате, че притежавате качества като решителност и безкомпромисност. Бъдете все така самоотвержени и отговорни, отстоявайте мира и спокойствието на гражданите на Р България! Пожелавам  здраве на Вас и Вашите семейства!  Нека Св. Архангел Михаил Ви закриля, дава кураж и вяра! Честит празник!“, се казва още в поздравителния адрес.", "date": "2018.11.08", "title": "Кметът на Благоевград д-р Атанас Камбитов: Българската полиция е сила, сигурност и защита"}
{"url": "http://www.focus-news.net/news/2018/11/08/2587804/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата днес. Това съобщиха от пресцентъра на  дружеството . \r\nВъв връзка с подмяна на спирателни кранове до бл. 38 в жк. „Младост“ 1 се налага спиране на водоподаването от 09:00 до 21:00 часа на клиентите на „Софийска вода”, живеещи в района на: бл. 46, бл. 34Б, бл. 34А, бл. 38Б, бл. 39, бл. 40, бл. 41, бл. 141, бл. 31, бл. 36, бл. 34, бл. 35, бл. 38, бл. 49Б, ул. „Никола Генадиев“ №7, пицария „Дон Вито“ до бл. 36. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред бл. 34 . \r\nВъв връзка с монтаж на спирателни кранове в кв. „Челопечене“ се налага спиране на водоподаването от 09:00 до 21:00 часа на клиентите на „Софийска вода”, живеещи в района на: с. Челопечене. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред общината . \r\nВъв връзка с изграждане на сградно водопроводно отклонение на бул. „Янко Сакъзов“ в центъра на града се налага спиране на водоподаването от 09:00 до 18:00 часа на клиентите на „Софийска вода”, живеещи в района на: бул. „Янко Сакъзов“ от бул. „Васил Левски“ до ул. „Кракра“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Янко Сакъзов“ ъгъла с ул. „Кракра“. \r\nВъв връзка с подмяна на сградно водопроводно отклонение на бул. „Черни връх“ в жк. „Лозенец“ се налага спиране на водоподаването от 09:00 до 18:00 часа на клиентите на „Софийска вода”, живеещи в района на: ул. „Капитан Андреев“ от ул. „Лозенец“ до бул. „Черни връх“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Лозенец“ ъгъла с ул. „Капитан Андреев“. \r\nВъв връзка с подмяна на сградно водопроводно отклонение на ул. „Две могили“ в кв. „Кумарица“ се налага спиране на водоподаването от 09:30 до 16:30 часа на клиентите на „Софийска вода”, живеещи в района на: ул. „Кумарица“, ул. „Дъбиците“, ул. „Светлина“, ул. „Хаджи Димитър“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Кумарица“ ъгъла с ул. „Поп Боне Найденов“. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.11.08", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2018/11/08/2587807/pregled-na-osnovnite-temi-v-starozagorskiya-pechat.html", "text": "„След витрината на Общината счупиха стъклата на автобусна спирка в Стара Загора” е водещо заглавие във вестник  „Старозагорски новини” . За счупени стъкла на автобусна спирка на бул. „Цар Симеон Велики\", в района на „БКП\"-то, са съобщили граждани във Второ РУ. При извършения оглед е установено, че на спирка (заслон) от градския транспорт на Стара Загора са унищожени две закалени стъкла и предпазна лайсна. От Общината припомниха, че има и други случаи на повредени спирки с извадени или счупени стъкла, като преди броени дни в района на „АПК\", в посока кв. „Кольо Ганчев\" с хвърляне на камъни са били потрошени и тези на един автобус и два тролейбуса. В друг случай от близките дни, излизайки от дискотека младежи счупиха и витрината на сградата на Общината. \"Имаме информация от камерите и сме я предали на полицията, чакаме просто те да си свършат работата\", съобщи за медията ни зам.-кметът Йордан Николов. По всички случаи са образувани досъдебни производства за престъпление по чл. 216, ал. 1 от НК. По информация на ОД на МВР само за октомври 2018 г. по този член от прокуратурата са се произнесли по 14 случая в Старозагорска област, а от началото на годината регистрираните са 138. Според действащото законодателство деянието се наказва с лишаване от свобода до 5 години, но до сега не е известно да има осъден на затвор за подобни вандалски прояви.  \r\n„Бойкотът на опозицията не е в интерес на българските граждани“ е друго заглавие от страниците на вестника. Това твърди независимият депутат Спас Панчев, който скоро напусна коалицията на БСП. Заседанията в парламента тази седмица до голяма степен се гарантират от присъствието на независимите народни представители в пленарна зала. С регистрираните в залата управляващото мнозинство все пак успя да събере кворум за приемане на бюджета на НЗОК, ДОО, както и за новия данък на старите автомобили. Кризата в парламентаризма обаче е налице. В тази връзка „Старозагорски новини\" потърси за коментар независимия народен представител Спас Панчев, който сподели мнението си за неучастието на опозицията в пленарна зала и своята позиция за предложения от финансовия министър Владислав Горанов бюджет за 2019 г.  \r\n- Г-н Панчев, с голяма трудност във вторник бе събран кворум за заседанието, на което се гласува бюджетът на НЗОК и ДОО. Няма да е пресилено, ако кажем, че се намираме в парламентарна криза. Какво е Вашето мнение за създалата се ситуация?  \r\n- За съжаление, винаги, когато се гледа бюджетът за следващата година в пленарна зала, има подобна практика, при която опозицията всячески се опитва да спре процедурата да не бъде получен кворум и да не се стигне до нормална дискусия. В този смисъл сега това важи с още по-голяма сила, защото БСП и ДПС не се регистрират в началото на заседанията. Желанието и на двете парламентарни групи е да се създадат проблеми на управляващото мнозинство. Само по себе си провалянето на заседание не е нещо, което носи някакъв позитив за формацията, която го реализира. Това показват моите наблюдения като народен представител във вече три парламента. За хубаво или лошо такава е обстановката и в настоящата процедура по обсъждане на бюджета.  \r\n- В този смисъл как гледате Вие на действията на Вашите доскорошни съмишленици от \"БСП за България\". Това ли е начинът да покажеш несъгласието си с финансовия документ, изготвен от управляващите?  \r\n- Когато искаш да защитиш своите тези в пленарна зала, всяка политическа сила използва парламентарната трибуна. Всяка позиция трябва да бъде умело защитена с аргументи към нея пред всички народни избраници. Няма как да защитиш тезата си, когато създаваш проблеми пред протичането на нормалния парламентарен контрол. Не съм забелязвал до сега нещо позитивно да се е случило при такава обстановка в парламента. Според мен е нужен диалог между управляващи и опозиция. Подобен има в отделните комисии, при изработването на становища за даден законопроект или дори бюджета. По процедура опозицията може да използва възможността да прави свои предложения между отделните четения на бюджета. Това е по-голямата възможност да има реален резултат в полза на българските граждани.  \r\n- В създалата се ситуация ролята на независимите народни представители значително се повиши. Определят Ви като \"златния пръст\", който крепи кворума в пленарна зала.  \r\n- Аз съм трети мандат народен представител и не отсъствам от редовните заседания. Смятам, че българските граждани са ни гласували доверие, за да стоим в пленарна зала и да защитаваме техните интереси. Опитът ми ме кара да имам по-различно отношение към всякакви действия, които са в ущърб на парламентаризма. Ние сме депутати и трябва да работим в парламента и неговите комисии, и да защитаваме интересите на нашите избиратели. Някъде в медийното пространство бе казано, че моят пръст е \"златен\", вероятно това е така, защото при 120 регистрирани нямаме кворум, а при 121 заседанието може да започне. Очевидно моето присъствие прави така, че Народното събрание може да работи, което истински ме удовлетворява. Пак казвам, това е нашият ангажимент към българските граждани. Останалото не е отговорно, не е сериозно и не е в интерес на хората, които са ни гласували доверие.  \r\n- Към бойкота на БСП и ДПС се присъединява и партия \"Воля\". В този смисъл каква очаквате да бъде съдбата на двамата вицепремиери Валери Симеонов и Красимир Каракачанов, чиито оставки искат политическите партии извън управлението?  \r\n- В управлението на страната всеки трябва да мери своите думи. Не можеш да си позволяваш да обиждаш българския народ и определени кръгове от него. Смятам, че Валери Симеонов закъсня със своето извинение към майките на деца с увреждания. Радващото е, че такова все пак имаше. Вицепремиерът се намира на висока позиция в изпълнителната власт и затова трябва да бъде изключително внимателен в изказванията си. За съжаление, този корупционен скандал в Агенцията за българите в чужбина също рефлектира сериозно върху отношенията между управляващите в правителството. На този етап обаче се въздържам от коментар по темата и бих призовал единствено компетентните органи да си свършат работата. Аз се надявам час по-скоро да имаме яснота около този случай. Що се отнася до непрестанните митинги, които виждаме в момента в страната, неминуемо ще доведат до криза в управлението и до предсрочни парламентарни избори през 2019 г.  \r\n- Подкрепяте ли така предложения от правителството бюджет за 2019 г.?  \r\n- За първи път този бюджет е значително по-социален. Някои казват, че това се дължи на покачването на осигуровките. Не можем обаче да не признаем, че тази година са предвидени увеличения на възнагражденията в администрацията, а с тях и социални придобивки и ръст на пенсиите. Вярвам, че хората ще отчетат това позитивно още в началото на 2019 г. Прави впечатление, че дефицитът, който е заложен, е минимален. Това означава, че няма да има какъвто и да е ръст в инфлационния индекс. 2019-а година бележи 12-ата година от членството ни в ЕС и затова смятам, че българският народ заслужава да живее по европейски. Надявам се, че 2019 г. ще бъде по-спокойна и икономически по-успешна за страната.  \r\n„Областният лидер на СДС Николай Александров: Етническо напрежение в Казанлък няма, политически сили и медии се готвят за местните избори“, пише още ежедневникът. „Инцидентът в първия учебен ден в Казанлък не беше нещо кой знае колко голямо, но бе преекспониран от определени политически сили и медии, които подготвят почвата за предстоящите местни избори. Градът влезе в централните емисии новини като място, в което има етническо напрежение, но за подобно нещо в Казанлък не можем да говорим\". Това заяви за „Старозагорски новини\" областният председател на СДС и бивш общински съветник в Града на розите Николай Александров. Той бе категоричен обаче, че в страната има проблем с гетата и изолацията на ромите. Според него инцидентът в Мъглиж, при който жандармерия влезе в махалата на града, за да арестува заподозрени за нападение срещу полицай лица, е показал ясно с каква арогантност подхождат определени групи от малцинството срещу органите на реда. \"Виждате, че в Мъглиж полицията отива да си свърши работата, а е посрещната с камъни и въпроси от сорта на кой им дава правото да влизат в тези махали. Това е арогантно и нагло и издава сериозен проблем\", коментира Александров. Той подчерта, че безбройните сигнали за ограбени къщи и бити стари хора по селата показват ясно, че държавата трябва незабавно да се намеси и да създаде принудителен механизъм за включването на тези общности. Това по думите му обаче не ставало с помпозни кампании от сорта на десетилетие на ромското включване и други, които единствено и само изразходвали обществен ресурс.  \r\nВъв връзка с последния протест, организиран в Казанлък срещу каруците, Николай Александров коментира, че недоволството е акумулирало подкрепа и от страна на младите хора в града. „Трагедията с момчето и момичето очевидно преля чашата на търпението. Необозначените каруци са сериозен проблем, който, както за съжаление видяхме, води след себе си подобни трагедии. Затова казвам, че е нужно държавата и нейните институции да бъдат безкомпромисни. Още веднъж обаче държа да подчертая, че Казанлък е спокоен за живеене град, в който няма етническо напрежение.\" Областният координатор на СДС припомни, че на 11-и ноември активът на партията ще се събере в София на Национална конференция, която ще има програмен характер и една основна цел - дискутиране на бъдещето на формацията. \"Много е важно съвсем откровено да проведем този разговор помежду си, за да сме наясно с кого можем и искаме да продължим в бъдеще, в контекста на предстоящата изборна 2019 г.\", подчерта Александров. На местно ниво СДС е успяло да премине през пълния цикъл от отчетно-изборни събрания в отделните общини и на дневен ред стои въпросът за организацията на областно заседание, на което трябва да бъде избран председател. На този етап датата на провеждането на форума не е уточнена.", "date": "2018.11.08", "title": "Преглед на основните теми в старозагорския печат"}
{"url": "http://www.focus-news.net/news/2018/11/08/2587806/sport-izigraha-se-machovete-ot-grupa-e-na-shampionskata-liga.html", "text": "Изиграха се мачовете от Група \"Е\" на Шампионската лига. Байерн победи АЕК Атина с 2:0 на своя стадион в Мюнхен, а Бенфика и Аякс завършиха наравно 1:1 в Лисабон. Начело в класирането два мача преди края е Байерн с 10 точки, следван от Аякс с 8, Бенфика с 4 и накрая АЕК без спечелена точка.", "date": "2018.11.08", "title": "Спорт: Изиграха се мачовете от Група \"Е\" на Шампионската лига"}
{"url": "http://www.focus-news.net/news/2018/11/08/2587809/dobrich-sas-sabor-shte-bade-otbelyazan-praznikat-na-selo-balgarevo.html", "text": "Най-голямото и китно село в община Каварна - Българево, ще отбележи своя празник днес. Това съобщиха от пресцентъра на  Община Каварна . Съборът ще започне в 10.00 часа на площада в селото. Първи на сцената ще излязат домакините от Фолклорна група „Перуника“ при НЧ „Народен Будител-1940“ - село Българево. Програмата ще продължи с Фолклорен танцов ансамбъл „Бизоне“ град Каварна с ръководител Стела Йорданова и гост-хореограф Стоян Господинов, с участието на 10-годишната Пресиана Деянова ученичка в СУ „Стефан Караджа“ и народната певица от град Варна Стели Йорданова.", "date": "2018.11.08", "title": "Добрич: Със събор ще бъде отбелязан празникът на село Българево"}
{"url": "http://www.focus-news.net/news/2018/11/08/2587808/veliko-tarnovo-ogranicheno-e-dvizhenieto-po-patya-mezhdu-selata-stefan-stambolovo-i-obedinenie-ot-km-16-do-km-26-zaradi-remontni-deynosti.html", "text": "В едната лента се осъществява движението в участък от ул. „Климент Охридски“ в града заради свлачище. В отсечката под крепостта „Царевец“ трафикът се пренасочва в едното платно със светофар, предаде репортер на  Радио „Фокус“ – Велико Търново . Интензивно е движението в началото на работния ден в града. Настилките са сухи, времето е облачно, но без валежи. Колони от автомобили има по улица „Магистрална“, в района на Южен пътен възел, п.в. „Качица“ и по Беляковско шосе. Натоварен е трафикът и покрай по-големите училища и детски градини във Велико Търново. Полицейски служители следят за правилното протичане на движението в града. Патрули има на входовете и изходите на града, както и покрай учебните заведения. Всички светофари работят нормално.  \r\nДвижението по главните и второстепенни пътища в областта е интензивно. Ограничен е трафикът в участък от пътя между селата Стефан Стамболово и Обединение. Забраната е въведена за отсечката от км 16+700 до км 26+113, а причината е извършване на ремонтни дейности. Обходният маршрут е през село Полски Сеновец и град Полски Тръмбеш. Ремонтите трябва да приключат до 31 октомври. Проходът на Републиката е отворен за движение, но остава в сила опасността от падащи камъни.  Тежки инциденти до момента не са регистрирани, но органите на реда призовават водачите все пак да карат внимателно. \r\nЛуиза ТРАНЧЕВА", "date": "2018.11.08", "title": "Велико Търново: Ограничено е движението по пътя между селата Стефан Стамболово и Обединение от км 16 до км 26 заради ремонтни дейности"}
{"url": "http://www.focus-news.net/news/2018/11/08/2587811/pregled-na-osnovnite-temi-v-dobrudzhanskiya-pechat.html", "text": "„Бизнесът в Балчик влиза безплатно в интерактивна карта на общината“, съобщава на първа страница вестник  „Нова добруджанска трибуна“ . Морската община има интерактивна карта на своя сайт. В него посетителите могат да търсят на три език – български, английски и румънски. Интерактивната карта е разработена по проект за трансгранично сътрудничество на черноморски общности по програма INTERREG V- A Румъния-България. Стойността за морската община по този проект е 270 000 лв. За изключителни постижения на децата от Спортната школа по шахмат в Добрич съобщава всекидневникът. 34 отбора са участвали в държавните отборни първенства, 140 състезатели. Шахматен клуб „Енергия 21“ е сред достойно представилите се. Най-добре се е представил от клуба отборът на юношите до 18 години. За първи път в България ще бъде отбелязан Световния ден на водния фитнес, съобщава изданието. Предвидени са 3 часа водни активности в един от най-новите и хубави хотели по Северното ни Черноморие. Комплексът има 14 топли басейна. На гостите ще се предлагат аква зумба, синхронно плуване, водна гимнастика и др. Ще бъдат събрани благотворително средства за столична болница, където се обгрижват деца с церебрална парализа. „Увеличават се изоставените гробове в гробището на Добрич“, съобщава на първа страница другият регионален вестник  „Добруджанска трибуна“ . 450 са изоставените гробове – неподдържани и с изтекъл срок на ползване. Голяма част от тях обаче не може да се ползва повторно поради обрастване с растителност. Общината въведе такса за месец от 20 лв. за поддръжка на гробно място, но не се отчита особен интерес към услугата. Всекидневникът отделя място на днешния празник на Община Генерал Тошево. Поместен е празничен поздрав на кмета Валентин Димитров. Той припомня колко е важно да се мечтае, защото именно мечтателите са създали в градчето първия чифлик, първото училище, читалището, църквата и самодейна група. В рубриката „Новини“ – „Историци и писатели дискутираха мястото на кан Тервел в литературата“. Авторска среща „Кан Тервел в научната и художествена литература“ се е провела преди дни в общинския музей в град Тервел. Форумът е част от събитията, организирани по повод 1300 години от победата на кан Тервел над арабските нашественици край Константинопол през 718 година. В срещата са взели участие научните ръководители на две археологически проучвания в района – на Палматис в община Тервел и на Залдапа в община Крушари.", "date": "2018.11.08", "title": "Преглед на основните теми в добруджанския печат"}
{"url": "http://www.focus-news.net/news/2018/11/08/2587803/pazardzhik-negovo-preosveshtenstvo-konstantiyskiyat-episkop-yakov-shte-oglavi-arhiereyska-sveta-liturgiya-v-hram-sv-arhangel-mihail.html", "text": "На днешния празничен Архангеловден с благословението на Негово високопреосвещенство Пловдивския митрополит Николай в храм „Св. архангел Михаил“ в град Пазарджик, архиерейска света Литургия ще оглави Негово преосвещенство Константийски епископ Яков - викарий на Пловдивския митрополит, предаде репортер на  Агенция „Фокус“ . Началото на Литургията ще бъде в 9.00 часа.   \r\nНикола ПЕТКОВ", "date": "2018.11.08", "title": "Пазарджик: Негово преосвещенство Константийският епископ Яков ще оглави архиерейска света Литургия в храм „Св. архангел Михаил“"}
{"url": "http://www.focus-news.net/news/2018/11/08/2587814/plovdiv-povishena-e-opasnost-ot-obrazuvaneto-na-svlachishta-po-patishtata-asenovgrad-smolyan-yugovsko-hanche-yugovo-laki-i-krichim-devin.html", "text": "Натоварено е движението на територията на град Пловдив, предаде репортер на  Радио „Фокус“ – Пловдив . Колони от автомобили се образуват по булевардите „Пещерско шосе“, „Христо Ботев“, „Цар Борис III Обединител“, „Източен“, „Руски“, „Васил „Априлов“, „Найчо Цанов“, „Освобождение“, „Санкт Петербург“, „Дунав“ и „България“. Затворено за движение е източното платно на бул. „Източен“, в участъка между булевардите „Шести септември“ и „Марица-юг“ заради ремонт. Очаква се ремонтните дейности да приключат до 22 ноември. До края на месец ноември ще бъде затворено за движение и западното платно на бул. „Цар Борис III Обединител” в участъка от ул. „Патриарх Евтимий“ до ул. „Света Петка“ заради строително-монтажни дейности. \r\nИнтензивен трафик се отчита по основните направления в Пловдивска област, съобщиха от Областното пътно управление. Натоварено е движението по пловдивския участък на автомагистрала „Тракия“, по път Пловдив - Карлово и път Пловдив - Асеновград - Смолян. Настилките на територията на областта са предимно сухи и нормално проходими, в планинските райони – на места мокри и хлъзгави. Все още е забранено и движението на камиони по-високи от 4 метра през тунелите по пътя Асеновград - Нареченски бани. Обходният маршрут за водачите е по пътя Кричим - Девин. До 30 ноември остава валидно ограничението за движение в една лента по пътя Югово - Лъки, където има пропадане на част от пътното платно. Преминаването се регулира с пътни знаци. Опасност от образуването на свлачища и срутища има по пътищата Асеновград - Смолян, Юговско ханче - Югово - Лъки и Кричим - Девин. \r\nТони МИХАЙЛОВ", "date": "2018.11.08", "title": "Пловдив: Повишена е опасност от образуването на свлачища по пътищата Асеновград - Смолян, Юговско ханче - Югово - Лъки и Кричим - Девин"}
{"url": "http://www.focus-news.net/news/2018/11/08/2587794/sofiya-zlatoustova-sveta-liturgiya-shte-bade-otsluzhena-v-hram-sveti-arhangeli-pri-voenna-akademiya-georgi-stoykov-rakovski.html", "text": "Златоустова света Литургия ще бъде отслужена в храм „Свети Архангели“ при Военна академия „Георги Стойков Раковски“ от 09.00 часа днес. Това съобщиха от пресцентъра на  Военната академия . Поводът е храмовият празник на храм „Свети Архангели“ при Военна академия „Георги Стойков Раковски“. На този ден Православната църква отбелязва празника Събор на свети Архангел Михаил. Вратите и Храма на Академията ще бъдат отворени от 08.00 до 12.00 часа. Организатори са ръководството на Академията и Храмовото духовенство.", "date": "2018.11.08", "title": "София: Златоустова света Литургия ще бъде отслужена в храм „Свети Архангели“ при Военна академия „Георги Стойков Раковски“"}
{"url": "http://www.focus-news.net/news/2018/11/08/2587812/faktor-makedoniya-promenite-v-konstitutsiyata-na-makedoniya-shte-vlyazat-v-sila-kogato-gartsiya-ratifitsira-dogovora-za-imeto.html", "text": "Промените в Конституцията на Македония, свързани с договора за името, ще влязат в сила, когато гръцкият парламент ратифицира споразумението и приеме протокола за членството на страната в НАТО. Това заяви министър-председателят на югозападната ни съседка Зоран Заев при откриването на заседанието на Комисията по конституционни въпроси, съобщава македонското електронно издание  „Фактор“ . \r\nЗаев отново подчерта, при добавянето на географското определение „северна“ към конституционното име на страната е „цената“ за членството на Македония в НАТО и Европейския съюз. \r\nСесията на Комисията, на която обсъждат четирите предложения за конституционни изменения, издигнати от правителството в Скопие, може да продължи не повече от 12 работни дни. \r\nПредседателят на Събранието Талат Джафери насрочи пленарна сесия за 1 декември, на която депутатите ще гласуват за измененията, които Комисията преди това би трябвало да е одобрила. Тереза Герова", "date": "2018.11.08", "title": "„Фактор“ (Македония): Промените в Конституцията на Македония ще влязат в сила, когато Гърция ратифицира договора за името"}
{"url": "http://www.focus-news.net/news/2018/11/08/2587815/sofiya-vremenno-dvizhenieto-se-osashtestvyava-v-edna-lenta-po-pat--822-samkovo-shipochane-v-rayona-na-selo-shipochane-poradi-avariral-tovaren-avtomobil.html", "text": "Временно движението се осъществява в една лента по път III-822 Самково - Шипочане в района на село Шипочане поради аварирал товарен автомобил. Това съобщиха от пресцентъра на  Агенция „Пътна инфраструктура“ . Движението се регулира от \"Пътна полиция\".", "date": "2018.11.08", "title": "София: Временно движението се осъществява в една лента по път III-822 Самково - Шипочане в района на село Шипочане поради аварирал товарен автомобил"}
{"url": "http://www.focus-news.net/news/2018/11/08/2587817/sofiya-dvizhenieto-ot-22-do-23-km-na-am-hemus-v-posoka-varna-shte-se-osashtestvyava-v-avariynata-lenta-poradi-remontni-deynosti.html", "text": "До 17.30 часа днес движението от км 22 до км 23 на АМ \"Хемус\" в посока Варна ще се осъществява в аварийната лента поради ремонтни дейности на пътната настилка. Това съобщиха от пресцентъра на  Агенция \"Пътна инфраструктура\"  (АПИ).", "date": "2018.11.08", "title": "София: Движението от 22 до 23 км на АМ \"Хемус\" в посока Варна ще се осъществява в аварийната лента поради ремонтни дейности"}
{"url": "http://www.focus-news.net/news/2018/11/08/2587818/blagoevgrad-namalena-e-vidimostta-na-mesta-v-oblastta-poradi-magla.html", "text": "Трафикът в областта е нормално интензивен. Това съобщиха за  Радио „Фокус“ – Пирин  от Областно пътно управление – Благоевград. През изминалата нощ обстановката по пътищата е била спокойна и няма регистрирани тежки пътни инциденти. Не е имало сигнали и за паднали камъни, които да са затруднявали трафика по републиканската пътна мрежа. Пътните настилки са сухи, на места може да има намалена видимост поради мъгла. Нормално се осъществява движението по главен път Е-79, второкласен път-19 Симитли - Гоце Делчев и автомагистрала „Струма“ в участъка от Благоевградска област. От Областно пътно управление - Благоевград отправят апел към водачите на моторни превозни средства шофьорите да се движат със съобразена скорост и да спазват правилата за движение. \r\nДенис НИКИФОРОВ", "date": "2018.11.08", "title": "Благоевград: Намалена е видимостта на места в областта поради мъгла"}
{"url": "http://www.focus-news.net/news/2018/11/08/2587805/prof-albena-georgieva-etnolog-angelite-kato-arhangel-mihail-sa-sashtestva-koito-spored-narodnite-vyarvaniya-tryabva-da-pochitame-zashtoto-inache-mogat-da-ni-napakostyat.html", "text": "Ангелите като Архангел Михаил са същества, които според народните вярвания трябва да почитаме, защото иначе могат да ни напакостят. Това каза етнологът проф. д-р Албена Георгиева в интервю за  Агенция „Фокус“  във връзка с народните вярвани и обичаи на Архангеловден. \r\n„В българските народни вярвания Архангел Михаил е този, който вади душите на хората, когато умрат. Казват му още св. Рангел и се смята, че човек не може да умре, ако той не дойде да му извади душата. Това е изобразено и на някои икони – Архангел Михаил обикновено се изобразява като стъпил върху гърдите на умиращия човек и изважда едно мъничко човече от устата или главата му, което всъщност е неговата душа“, обясни проф. Георгиева. \r\nТя посочи, че освен това се вярва, че Архангел Михаил е най-справедливият на земята, защото той на никого не прощава и никого не подминава. „И ако Господ е създал неравенство между хората – бедни, богати, щастливи, нещастни, здрави, болни и т.н., ако св. Петър, който като човека, държащ ключовете в рая, един пуска, а друг не, то Архангел Михаил на всички взима душата и никой безсмъртен не остава на земята“, каза още етнологът. \r\nПроф. Георгиева обясни още, че заради това се разказва и легенда за човека, който търси най-справедливия кум. „Той тръгва да търси кръстник на сина си, когато той се ражда, и среща Господ, който пожелава да бъде такъв. Но мъжът му казва, че не иска той да е кръстник, защото не е справедлив към хората. След това среща на пътя си св. Петър, който също му предлага да бъде кръстник, но човекът казва: „Не, ти също не си справедлив, защото не пускаш всички в рая“. И третият, който среща, е Архангел Михаил и му казва, че той ще му бъде кръстник, защото е справедлив и на всички взима душата. Така двамата стават близки, роднини и Архангел Михаил му подарява едно шишенце с вода и му казва: „Ти ще станеш лечител и ще ходиш да лекуваш хората. И когато лекуваш някой болен, ако аз застана откъм краката, ще знаеш, че той може да оживее и ще го напръскаш с вода. Но ако той е много болен и застана до главата, това значи, че ще му взема душата. Тогава няма защо да се опитваш да го лекуваш, защото той ще си отиде“. И така човекът се прославил като много голям лечител и стигнал и до царската дъщеря. Но тъй като тя била много болна, Архангелът застанал до главата й, обаче тогава човекът хванал леглото и го обърнал на обратната страна. И така всъщност той надхитрил Архангел Михаил, който подарил още живот на царската дъщеря. Но когато дошло времето на самия човек, той му се явил и казал, че дните му са свършили. И тук легендата има различни варианти – че той се крие, че отива в пещера, но Архангел Михаил го намира навсякъде и в крайна сметка му взима душата“, каза още тя. \r\nПо думите ѝ ангелите като Архангел Михаил и Архангел Гавраил са отвъдни същества, които почитаме и с които хората трябва да се съобразяват. „Защото иначе те могат да пакостят, да си отмъщават – като всички отвъдни свръхестествени сили, с които човек е принуден да се съобразява“, каза още проф. Георгиева. \r\nЦветилена СИМЕОНОВА Пълния текст на интервюто четете по-късно в „Мнение”", "date": "2018.11.08", "title": "Проф. Албена Георгиева, етнолог: Ангелите като Архангел Михаил са същества, които според народните вярвания трябва да почитаме, защото иначе могат да ни напакостят"}
{"url": "http://www.focus-news.net/news/2018/11/08/2587820/gabrovo-ogranicheno-e-dvizhenieto-mezhdu-kvartalite-chehlevtsi-i-velchevstsi-zaradi-stroitelni-deynosti-po-ul-malina.html", "text": "Ограничено е движението между кварталите „Чехлевци“ и „Велчевсци“ в Габрово. В отсечката от км 10+940 до км 11+829, съвпадаща с ул. „Малина“ текат строителни дейности. Движението се осъществява през улици в урбанизирана територия на града. Поставена е необходимата сигнализация, съобщиха за  Радио „Фокус“ – Велико Търново  от Областно пътно управление – Габрово. Обходният маршрут за кв. „Чехлевци“ е по път III-5004, път II-44 и път III-4404. Срокът за приключване на дейностите е 3 януари 2019 година. Условията за пътуване в региона са добри. Времето е предимно облачно, трафикът – интензивен. Отворен за движение е прохода Шипка, но остава в сила забраната за товарни автомобили над 12 тона. В района на по-големите водни басейни и котловините има лека мъгла. Нови въведени ограничения в областта няма. За изминалото денонощие не са регистрирани и тежки пътни инциденти. Ремонтни дейности текат по пътя между Севлиево и село Драгановци. Нека водачите се движат с повишено внимание и съобразена скорост в отсечката от км 0+000 до км 14+600. Срокът за приключване на преасфалтирането в региона е 22 юни 2019 година. Движението  в друга част на път II-44 Драгановци – Габрово от км 14+600 до км 23+978,36 и от км 25+731 до км 28+972,75 се осъществява в едната лента или част от нея, както и по банкета поради извършване на ремонтни дейности на асфалтовата настилка. Поставена е необходимата пътна сигнализация. Срокът за приключване е 25 декември. \r\nЛуиза ТРАНЧЕВА", "date": "2018.11.08", "title": "Габрово: Ограничено е движението между кварталите „Чехлевци“ и „Велчевсци“ заради строителни дейности по ул. „Малина“"}
{"url": "http://www.focus-news.net/news/2018/11/08/2587819/pazardzhik-povishena-e-opasnostta-ot-padashti-kamani-v-planinskata-chast-na-oblastta.html", "text": "Интензивен е трафикът по главните пътища в областта. Това съобщи за  Радио „Фокус“ – Пазарджик  дежурният в Областно пътно управление – Пазарджик. Пътните настилки са преобладаващо сухи, на места в планинската част – мокри. Движението по пътя от село Дюлево до разклона за Стрелча се извършва в една лента в района на 35 км, поради пропадане на част от дясното платно. Движението в участъка се извършва в лявото платно и е регулирано с пътни знаци. Ремонт се извършва по третокласния път село Блатница – Стрелча от 25 км до км 38 км, движението се осъществява в една лента чрез поетапно затваряне на лява и дясна ленти за движение. Въведено е и ограничение на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В планинската част на областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nОграничено поради ремонт е движението по автомагистрала „Тракия“ в района на 89 км в посока София. Там се извършва ремонт на моста над река Елшишка. Движението се осъществява двупосочно в платното посока Бургас. Срокът за изпълнение е удължен  до 26 ноември 2018 г. Мъгла намалява видимостта в района на тунела „Траянови врата“, пътните настилки са влажни. Патрул на КАТ е разположен на изхода на Пазарджик в посока АМ „Тракия“. Движението в района на пътен възел „Пазарджик“ е интензивно. \r\nАлбена ЖИЛЕКОВА", "date": "2018.11.08", "title": "Пазарджик: Повишена е опасността от падащи камъни в планинската част на областта"}
{"url": "http://www.focus-news.net/news/2018/11/08/2587821/navarshvat-se-106-godini-ot-parvata-balgarska-morska-pobeda.html", "text": "Навършват се 106 години от първата българска морска победа - успешната атака на миноносеца „Дръзки” срещу турския крайцер „Хамидие” през Балканската война. Това съобщиха от пресцентъра на  Военноморските сили . По този повод командването на Военноморските сили и ръководството на Военноморския музей организират провеждането на военен ритуал по полагане на венци и цветя пред кораба-музей „Дръзки” и паметника на капитан І ранг Димитър Добрев, командвал отряда торпедоносци по време на бойните действия през 1912 година. Ритуалът ще се състои от 11.00 часа в района на входа на Военноморския музей на бул. „Приморски“ 2.", "date": "2018.11.08", "title": "Навършват се 106 години от първата българска морска победа"}
{"url": "http://www.focus-news.net/news/2018/11/08/2587799/sofiya-arhiereyska-sveta-liturgiya-shte-bade-otsluzhena-v-hram-sv-vmtsa-nedelya-po-povod-arhangelovden.html", "text": "Архиерейска света Литургия ще бъде отслужена в храм „Св. вмца Неделя“ по повод Архангеловден, предаде репортер на  Агенция „Фокус“ .  На 8 ноември всяка година Православната църква прославя водача на небесното войнство св. Архангел Михаил. По този повод във всички епархии на Българската православна църква се отслужва празнична св. Литургия. \r\nЗа големия християнски празник Събор на св. Архангел Михаил с благословението на Негово светейшество Българския патриарх и Софийски митрополит Нeофит, архиерейска света Литургия в столичния митрополитски храм „Св. вмца Неделя\", един от престолите на която е посветен на св. Архангел Михаил, ще бъде оглавена от Негово преосвещенство Белоградчишки епископ Поликарп - викарий на Софийския митрополит. Началото ще бъде в 9.00 часа.  \r\nВ храм „Св. ап. Йоан Богослов“ в жк. „Левски – Г“ от 8.00 часа ще бъде отслужена празнична утреня и Божествена св. Литургия по повод на празника. Един от свещениците в храма - о. Михаил, празнува имен ден.  \r\nНикола ПЕТКОВ", "date": "2018.11.08", "title": "София: Архиерейска света Литургия ще бъде отслужена в храм „Св. вмца Неделя“ по повод Архангеловден"}
{"url": "http://www.focus-news.net/news/2018/11/08/2587823/zapochna-sreshtata-na-ministar-predsedatelya-boyko-borisov-s-premiera-na-republika-finlandiya-yuha-sipila.html", "text": "Започна срещата на министър-председателя Бойко Борисов с премиера на Република Финландия Юха Сипила. Това съобщиха от  правителствената информационна служба . По време на разговорите ще бъде обсъдено задълбочаване на двустранните отношения, актуални теми от европейския дневен ред, бъдещето на общността и възможности за развитие на сътрудничеството между България и Финландия в контекста на Общата политика за сигурност и отбрана на ЕС.", "date": "2018.11.08", "title": "Започна срещата на министър-председателя Бойко Борисов с премиера на Република Финландия Юха Сипила"}
{"url": "http://www.focus-news.net/news/2018/11/08/2587813/blagoevgrad-4-tsarkvi-v-oblastta-otbelyazvat-hramoviya-si-praznik-na-arhangelovden.html", "text": "4 църкви в Благоевградска област отбелязват храмовия си празник днес, когато почитаме свети Архангел Михаил, показва репортерска проверка на  Радио „Фокус“  Пирин .  \r\nВ село Еленово е един от храмовете. Той е създаден през 1952.  \r\nВъзрожденската църква „Събор на свети Архангел Михаил и Гавраил“ в Гоце Делчев е изградена през 1811 година.  \r\nЦърквата „Св. Архангел Михаил“ в село Крупник е построена в периода 1932 – 1935 година от майстор Раденко от село Трекляно, Кюстендилско. Тя се намира в центъра на селото и е уникална с това, че е едновременно куполна, кръстокуполна и корабна.  \r\nВъзрожденската църква „Свети Архангел Михаил“ в Горно Ораново. Църквата е построена през втората половина на ХІХ век. Към днешна дата храмът не е постоянно действащ.  \r\nВ село Илинденци в миналото е съществувала средновековна църква, носеща името „Свети Архангел“, но днес от нея са останали само руини. \r\nНатали СТЕФАНОВА", "date": "2018.11.08", "title": "Благоевград: 4 църкви в областта отбелязват храмовия си празник на Архангеловден"}
{"url": "http://www.focus-news.net/news/2018/11/08/2587825/shumen-markirovka-se-polaga-po-patya-shumen-tsarev-brod-zlatna-niva.html", "text": "Пътните настилки в областта са сухи, предаде репортер на  Радио „Фокус“ - Шумен . Видимостта е нормална, времето е облачно, а температурата на въздуха е около 9 градуса. С нормална интензивност е трафикът по републиканската пътна мрежа. Върбишки проход е затворен. Ришки проход е отворен без ограничения. Превантивни ремонтни дейности се извършват по част от пътя Нови пазар - Никола Козлево. Вертикална сигнализация и маркировка се полага в отсечката Шумен - Царев брод - Златна нива до Върбяне. Работи се и по пътя Хитрино - Тимарево - Струйно, както и по стария път за Варна, от Каспичан до граница с ОПУ - Варна. \r\nИвелина ИВАНОВА", "date": "2018.11.08", "title": "Шумен: Маркировка се полага по пътя Шумен - Царев брод - Златна нива"}
{"url": "http://www.focus-news.net/news/2018/11/08/2587826/dobrich-prodalzhava-remontat-na-asfaltova-nastilka-po-okolovrastniya-pat-na-grada-i-po-chast-ot-patya-za-varna.html", "text": "Продължава ремонтът на асфалтова настилка по Околовръстния път и част от пътя за Варна, предаде кореспондентът на  Радио „Фокус” – Варна . Удължен е срокът за ремонт на Околовръстния път на Добрич до 15 ноември. Частичните ремонти на асфалт по пътя Варна – Добрич ще продължат до края на ноември. Движението по тези пътни отсечки трябва да е с повишено внимание. Навсякъде е регулирано с пътни знаци. Няма въведени ограничения на движението на превозни средства в областта. Единствено по отсечката Кранево – Варна при км 83+100 е ограничено движението на МПС над 10 тона. Като обходен маршрут се използва отсечката Кичево – Оброчище. Ограничението е със срок до 28 февруари 2019 г. Продължават строителните дейности по интегрирания проект за обновяване на водния сектор в града. Въведена е временна организация на движение на автомобили по различни улици в града заради интегрирания проект за подобряване на водния сектор. Дейностите са по лот 3 обхващат улиците „Иван Георгиев“, „Опълченска“ и „Боряна“ и ще продължат до 11 ноември. По лот 2 до 9 ноември ще се работи по ул. „Кубрат“, ул. „Копривщица“, ул. „Хан Тервел“,  ул. „Ген. Столетов“ на изток от ул. „Баба Тонка“, ул. „Карвуна“, ул. „Ц. Калоян“, ул. „Георги Кирков“ на изток от ул. „Е. Антим I“, ул. „Кирил и Методий“ и ул. „Стоян Михайловски“. Времето в Добрич е облачно, духа съвсем слаб вятър, пътните настилки са сухи.  \r\nЖулиета НИКОЛОВА", "date": "2018.11.08", "title": "Добрич: Продължава ремонтът на асфалтова настилка по околовръстния път на града и по част от пътя за Варна"}
{"url": "http://www.focus-news.net/news/2018/11/08/2587828/smolyan-po-napravleniyata-devin-mihalkovo-i-srednogortsi-rudozem-e-vavedena-vremenna-organizatsiya-na-dvizhenieto-zaradi-stroitelni-i-remontni-deynosti.html", "text": "Сухи и нормално проходими са пътищата в област Смолян. Това съобщи за  Радио „Фокус“ – Смолян  дежурният в Областно пътно управление – Смолян. Времето е облачно, без валежи и с положителни температури. През нощта не са получавани сигнали за инциденти по републиканските направления в областта. \r\nДвижението по път ІІІ-866 Девин – Михалково – Кричим в отсечката от км 66+857 (пътно кръстовище за язовирна стена на „Цанков камък“) до км 80+050 (граница област Смолян/Пловдив) се извършва с повишено внимание съобразно въведената временна организация на движение при извършване на строителна дейности. Срок до 15.11.2019 г.; \r\nЗаради ремонтни дейности е въведена временна организация на движението за безопасност на пътя по път II-86, в участъка  Средногорци – Рудозем от км 125+727, изход от село Средногорци до км 132+720, началото на град Рудозем. Участъкът е сигнализиран, а строителните и ремонтни дейности ще се извършват в различни части на трасето. Въведеното ограничение ще е в сила до 14 декември 2019 г. По същото направление Средногорци – Рудозем от км 126+40 до км 126+272, движението е ограничено в лявата лента заради ремонтни дейности на пътя. През деня се регулира от регулировчици, а през нощта има светлинна сигнализация със светофари. Това ограничение ще бъде в сила до 26 ноември 2018 г. \r\nДвижението по пътя Смолян – Мадан, при срутището на разклона за село Тикале се регулира със светофарна уредба и скоростта е ограничена до 20 км/ч. Трафикът се осъществява в дясната пътна лента. Заради пресечения релеф на областта е повишена опасността от падащи камъни и свличане на земни маси по всички пътища в област Смолян, затова водачите трябва да шофират внимателно и със съобразена скорост. \r\nПропаднали пътни банкети и пътни платна затрудняват движението на няколко места по направлението Хвойна – Чепеларе – местност Рожен, както и по направленията Широка лъка – Девин, Рудозем – Бяла река, Рудозем – Смилян. В един от участъците по пътя Чепеларе – Хвойна, преминаването покрай пропадналото пътно платно се регулира от светофарна уредба. Движението по път ІІІ-866 Девин – Михалково, в отсечката от новопостроения път при строителството на язовир „Цанков камък“ собственост на НЕК, която не се поддържа от ОПУ-Смолян се осъществява с повишено внимание, съобразно създадената организация на движение, поради опасност от паднали камъни и свлечени земни маси върху платното за движение.. \r\nВ Смолян пътните настилки са сухи. Автомобилният трафик в сутрешните часове е интензивен по централния бул. „България“, прилежащите към него улици и кръстовища и  и по входно-изходните артерии на града. \r\nНели ГЕРГЬОВСКА", "date": "2018.11.08", "title": "Смолян: По направленията Девин – Михалково и Средногорци – Рудозем е въведена временна организация на движението заради строителни и ремонтни дейности"}
{"url": "http://www.focus-news.net/news/2018/11/08/2587832/plovdiv-na-tseremoniya-v-narodna-biblioteka-ivan-vazov-shte-badat-obyaveni-rezultatite-ot-kampaniyata-za-izbor-na-10-te-nay-cheteni-balgarski-knigi-ot-uchenitsite.html", "text": "На церемония днес ще бъдат обявени резултатите от кампанията за избор на 10-те най-четени български книги от учениците в Пловдив. Това съобщи за  Радио „Фокус“ – Пловдив  Йохан Девлетян от отдел „Връзки с обществеността“ на Народна библиотека „Иван Вазов“ в Пловдив. Събитието по обявяването на заглавията ще се състои от 14.00 часа в Конферентната зала на културната институция. В церемонията ще участват представители от библиотеката, на отдел „Образование“ към Община Пловдив и на Регионалното управление по образованието, също партньори ученици, учители и библиотекари. Тогава ще бъдат наградени и най-хубавите отзиви за книги, както и печелившите от изтеглената на 5 ноември томбола с всички гласували. В програмата са включени ученически състави с разнообразни изпълнения, посветени на празника. Инициативата се провежда по повод Деня на народните будители. \r\nВ гласуването за любими български книги са се включили общо 4 353 ученици от 33 пловдивски училища. Те са дали своя вот за 395 български заглавия. \r\nТони МИХАЙЛОВ", "date": "2018.11.08", "title": "Пловдив: На церемония в Народна библиотека „Иван Вазов“ ще бъдат обявени резултатите от кампанията за избор на 10-те най-четени български книги от учениците"}
{"url": "http://www.focus-news.net/news/2018/11/08/2587831/danas-sarbiya-hashim-tachi-predpochita-da-vodi-dialog-s-dyavola-otkolkoto-s-vuchich.html", "text": "Президентът на Косово Хашим Тачи потвърди пред прищински медии, че срещата в Брюксел със сръбския му колега Александър Вучич ще се състои, но подчерта, че би предпочел да води преговори с Дявола, отколкото с него, отбелязва електронното издание на белградския ежедневник  Danas . \r\n„Надявам се, че този (преговорен) процес ще бъде завършен със споразумение, което със сигурност означава взаимно признаване и възможност за членство на Косово в ООН, откриване на пътя за признаване на страната от петте оставащи членки на ЕС и разкриването на сигурна европейска перспектива и за двете страни\", подчерта Тачи. \r\nКосовският президент призна, че очаква срещата, организирана в Брюксел с посредничеството на Европейския съюз, да бъде „трудна, тъй като моят колега от Сърбия е труден събеседник, сложен и в същото време – натоварващ. Мога да кажа, че предпочитам седна на масата с Дявола и да водя диалог с него, отколкото с Александър Вучич, защото той, с целия си потенциал, целия държавен арсенал на Сърбия, работи на разпадането на Косово като държава\", обобщи Тачи.  \r\nСрещата в Брюксел ще се проведе няколко дни преди пристигането на двамата лидери в Париж, където ще присъстват на церемония по случай 100-годишнината от края на Първата световна война, по покана на френския президент Еманюел Макрон. Очаква се във френската столица Тачи и Вучич да отделят време за разговор. Тереза Герова", "date": "2018.11.08", "title": "Danas (Сърбия): Хашим Тачи предпочита да води „диалог с Дявола, отколкото с Вучич“"}
{"url": "http://www.focus-news.net/news/2018/11/08/2587822/der-spiegel-v-badeshte-donald-tramp-shte-deli-vlastta-vav-vashington-s-demokratite-za-shtastie.html", "text": "В предизборната кампания президентът на САЩ Доналд Тръмп използваше лъжи, отправяше словесни атаки към имигрантите, даде големи обещания, но това не доведе до нищо. Американските избиратели наказаха Тръмп в междинните избори. Загубата на мнозинството на републиканците в долната камара на Конгреса на САЩ е поражение за Тръмп и победа за демокрацията в Америка, пише Роланд Нелес в авторска статия за водещото германско издание  Der Spiegel . \r\n„В бъдеще Тръмп ще трябва да дели властта във Вашингтон с демократите. За щастие“, отбелязва авторът на публикацията. Макар републиканците да запазиха превеса си в Сената, на единовластието им в Конгреса бе сложен край. „Избирателите все пак са си дали сметка, че на този човек и неговите привърженици не бива да се дава цялата власт“, констатира Нелес. Същевременно авторът подчертава, че сега демократите са получили силен лост за влияние в политиката, който ще им позволи да контролират и сдържат Путин. „Сега във Вашингтон има истински противовес“, е заключението на Нелес.   Тереза Герова", "date": "2018.11.08", "title": "Der Spiegel: В бъдеще Доналд Тръмп ще дели властта във Вашингтон с демократите. За щастие."}
{"url": "http://www.focus-news.net/news/2018/11/08/2587816/veliko-tarnovo-sveta-liturgiya-se-otsluzhva-v-katedralniya-hram-rozhdestvo-bogorodichno-po-sluchay-arhangelovden.html", "text": "Света Литургия се отслужва в катедралния храм „Рождество Богородично“ по случай Архангеловден, предаде репортер на  Радио „Фокус“ – Велико Търново . Десетки миряни се събраха в църквата, за да почетат паметта на св. Архангел Михаил, да запалят свещ за здраве и благополучие. Днес Българската патриаршия и всички вярващи християни празнуват Деня на св. Архангел Михаил. Освен литургията, в епархиите в страната се провежда и молебен за здраве, приготвят се курбани и обредни хлябове. \r\nАрхангеловден е най-големият есенен празник след Димитровден. Според Православната църква свети Михаил е един от седемте първенстващи ангели, самото му име означава на еврейски „кой е като Бога“ затова и символизира тържеството на доброто, светлината и справедливостта. Св. Архангел Михаил е почитан като най-силният от архангелите и е известен още като „началник на ангели и архангели”. Вярващите свързват неговото име с часа на смъртта си, тъй като той е онзи, чиито пратеници прекъсват нишката на земното. Той е пазител на душите на мъртвите и борец против злото. Изобразяван в иконите с копие в ръка или меч в народните вярвания той се смята за ангелът, който повежда душата на мъртвия към ада или рая. \r\nИмен ден днес празнуват Ангел, Ангелина, Ангелинка, Архангел, Гавраил, Гаврил, Емил, Емилия, Емилиян, Емилияна, Лина, Мила, Миладин, Милан, Милана, Миланка, Милен, Милена, Мильо, Михаел, Михаела, Михаил, Михаила, Михо, Огнян, Огняна, Пламен, Пламена, Рада, Ради, Радивой, Радка, Радко, Радмила, Радослав, Радослава, Радостин, Радостина, Райко, Райна, Райчо, Рангел, Рафаил, Рая, Руси, Руска, Руслан, Серафим. \r\nЛуиза ТРАНЧЕВА", "date": "2018.11.08", "title": "Велико Търново: Света Литургия се отслужва в катедралния храм „Рождество Богородично“ по случай Архангеловден"}
{"url": "http://www.focus-news.net/news/2018/11/08/2587827/sliven-ventsi-i-tsvetya-shte-badat-podneseni-pred-pametnika-na-zaginalite-vav-voynite-zhiteli-na-selo-gavrailovo.html", "text": "Село Гавраилово отбелязва своя празник с празнична програма, която започна на 3 ноември и продължава и през днешния ден. Това съобщиха от пресцентъра на  Община Сливен . От 10.30 часа ще бъдат поднесени цветя пред паметника на загиналите във войните жители на село Гавраилово. Програмата продължава със спортен празник от 11.00 часа в Основно училище „Найден Геров“ – село Гавраилово, съвместно със Средно училище „Любен Каравелов“ – град Шивачево. \r\nТържествен водосвет ще бъде отслужен в църквата „Свети Архангел Михаил“ от 11.30 ч.", "date": "2018.11.08", "title": "Сливен: Венци и цветя ще бъдат поднесени пред паметника на загиналите във войните жители на село Гавраилово"}
{"url": "http://www.focus-news.net/news/2018/11/08/2587833/stara-zagora-mobilni-punktove-shte-sabirat-opasni-bitovi-otpadatsi-v-grada.html", "text": "Мобилни пунктове ще събират опасни битови отпадъци в града днес и утре (9 ноември). Общината и фирма „БалБок Инженеринг“ АД стартират съвместно Система за разделно събиране на опасни отпадъци от домакинствата. Това съобщиха от пресцентъра на  Община Стара Загора . Събирането на опасни битови отпадъци е част от реализация на ангажимента, който Общината има в изпълнение изискванията на Закон за управление на отпадъците, както и на политиката за насърчаване на устойчивото развитие. \r\nОсновните групи опасни отпадъци, които образуваме в нашите домове са: \r\n- Живачни термометри и ампули, живак; \r\n- Лакове и бояджийски материали; \r\n- Домакински препарати и химикали; \r\n- Мастила и замърсени опаковки; \r\n- Препарати за растителна защита; \r\n- Лекарства с изтекъл срок на годност. \r\nОпасните отпадъци можем да познаем по символите за опасност, които са изобразени на опаковките им. \r\nВключването на отпадъци с опасни свойства в общия поток битови отпадъци влияе отрицателно върху здравето на хората, замърсява околната среда и нарушава нормалната експлоатация на депата и системите за оползотворяване на отпадъци. \r\nСистемата за разделно събиране на опасни битови отпадъци включва: \r\n- Организиране на мобилни събирателни пунктове за приемане за последващо третиране на опасни битови отпадъци два пъти годишно с продължителност най-малко от два дни през всеки период. Датите и мястото за разполагане на мобилните събирателни пунктове се определят в срок до 31 януари на съответната година.  \r\n- Приемане на опасни отпадъци от домакинствата, генерирани на територията на общината извън организиран мобилен събирателен пункт по заявка от страна на Община Стара Загора. \r\n- Последващо транспортиране и третиране на приетите по време на работата на мобилните пунктове и по заявка опасни отпадъци от домакинствата. \r\n- Провеждане на информационни кампании, вкл. изготвяне и отпечатване на информационни материали.  \r\nВ Мобилните пунктове гражданите могат да предават: \r\n- Лекарства с изтекъл срок на годност; \r\n- Живак, живачни термометри и други уреди, съдържащи живак; \r\n- Лакове и бояджийски материали, разтворители; \r\n- Остатъци от строителна химия – лепила, пяна, силикон и др.; \r\n- Домакински препарати / битова химия; \r\n- Фотографски материали; \r\n- Киселини / основи; \r\n- Мастила; \r\n- Празни опаковки, обозначени със символите за опасност; \r\n- Препарати за растителна защита и борба с вредители. \r\nОпасните отпадъци се приемат безвъзмездно.  \r\nПовече информация може да бъде прочетена   . \r\nОбщина Стара Загора призовава гражданите да се включат в кампанията за предаване на опасни отпадъци от домакинствата.", "date": "2018.11.08", "title": "Стара Загора: Мобилни пунктове ще събират опасни битови отпадъци в града"}
{"url": "http://www.focus-news.net/news/2018/11/08/2587834/pregled-na-osnovnite-temi-v-burgaskiya-pechat.html", "text": "За два месеца: 212 свалени табели на шофьори нарушители“ е водещото заглавие в днешния брой на вестник  „Черноморски фар“ . „304 са досъдебните производства за хванати с наркотици зад волана от началото на годината“ е подзаглавието на статията. За месеците септември и октомври инспекторите на Пътна полиция в областта са свалили 212 регистрационни табели. „Бургаската полиция посрещна празника си без неразкрито престъпление“ е друга тема от първата страница на ежедневника. „5 милиона лева отделя Община Бургас за видеонаблюдение“ е подзаглавието на статията. „Свършиха противогрипните ваксини“ е още едно водещо заглавие. Позакъснели пациенти, решили сега да си сложат противогрипна ваксина, вече са с почти нулеви шансове. Серуми за 2018/2019 година в аптечната мрежа няма, сигнализираха бургазлии. „Млади художници изографисват храма в Крайморие“ е друга тема в днешното издание. Темата на деня е: „Остър отпор на майки и синдикати срещу съкращаване на майчинство“. „Бизнесът иска връщането им на работа – обезщетението било ниско, нямало кадри“, пояснява материалът.", "date": "2018.11.08", "title": "Преглед на основните теми в бургаския печат"}
{"url": "http://www.focus-news.net/news/2018/11/08/2587824/prof-albena-georgieva-etnolog-na-arhangelovden-tryabva-da-se-pravi-kurban-s-oven-ili-shile-za-da-mozhe-smartta-da-bade-leka-i-bez-macheniya.html", "text": "На Архангеловден трябва да се прави курбан с овен или шиле, за да може смъртта да бъде лека и без мъчения. Това каза етнологът проф. д-р Албена Георгиева в интервю за  Агенция „Фокус“  във връзка с народните вярвани и обичаи на Архангеловден. \r\n„За да е по-лека умирачката на хората, се прави курбан на този ден. Коли се или овен, или шиле. И се смята, че на трапезата трябва да има такова месо. И дори и по-бедните, ако не могат да си набавят цяло шиле или цял овен, то трябва да се постараят да се снабдят поне с главата и краката. За да може по този начин да се омилостиви един вид Архангел Михаил и смъртта им да бъде лека и да не се мъчат преди да умрат“, обясни проф. Георгиева. \r\nТя посочи, че в с българските народни вярвания в миналото смъртта не се е възприемала толкова драматично. „Тя не е била окончателен край за човека, а напротив – вярвало се е, че след смъртта човек може да се избави от земните мъки, но може да получи и нови изпитания. Така че всъщност животът след смъртта твърде много е занимавал човека в миналото, защото се е вярвало, че животът има продължение и отвъд. Това се подкрепя след това и от християнската религия – от изображенията и от разказите за пъкъла, за ада, за мъченията, които чакат човека, ако не е праведен. И, разбира се, за идиличните картини на рая, ако човек попадне там“, каза още етнологът. \r\nПроф. Георгиева посочи, че много често самата тя е описвала хора, които са сънували, че са ходили в отвъдното. „И са видели рая - подредените поляни и хората, които са се излегнали в едни прекрасни ливади, които нямат нужда от храна и вода, които са облени в слънчева светлина, които са благи и усмихнати. И всъщност самите хора, сънувайки това, разказват на другите, че има такъв отвъден живот и всъщност този, който пропуска душите, е Архангел Михаил. Няма вярвания, че той е този, който съди душите, но така или иначе след смъртта се вярва, че хората трябва да минат през един мост от косъм, който е над бездната. И ако са праведни, този косъм им се вижда широк път, по който те минават спокойно. Но ако са грешни, минавайки по това косъмче, всъщност греховете им натежават, те падат в бездната и остават завинаги в пъкъла. Така че всъщност хората твърде много са мислили за живота след смъртта, за това какво е смъртта и кога човек отива отвъд – ако има много грехове, ако е зъл, дали отива там спокойно, дали се връща да тормози близките и т.н. Това вече е свързано и с вярванията във вампири и в други зли същества, които се връщат и вредят на хората. И всъщност те не са изпълнили дълга си на земята, поради което не ги приема и отвъдното, и има да бродят, да изкупуват, все още да витаят около близките“, обясни етнологът. \r\nЦветилена СИМЕОНОВА Пълния текст на интервюто четете по-късно в „Мнение”", "date": "2018.11.08", "title": "Проф. Албена Георгиева, етнолог: На Архангеловден трябва да се прави курбан с овен или шиле, за да може смъртта да бъде лека и без мъчения"}
{"url": "http://www.focus-news.net/news/2018/11/08/2587835/bez-problemi-se-osashtestvyava-preminavaneto-prez-granichnite-punktove-makaza-zlatograd-i-kapitan-petko-voyvoda.html", "text": "Без проблеми се осъществява преминаването през граничните пунктове с Гърция „Маказа“, „Златоград“ и „Капитан Петко войвода“, съобщиха за  Радио „Фокус“ – Смолян  от Главна дирекция „Гранична полиция“. И на трите пункта няма забавяне при обработката на документи на вход и изход в и от страната. \r\nНели ГЕРГЬОВСКА", "date": "2018.11.08", "title": "Без проблеми се осъществява преминаването през граничните пунктове „Маказа“, „Златоград“ и „Капитан Петко войвода“"}
{"url": "http://www.focus-news.net/news/2018/11/08/2587836/montana-dvizhenieto-prez-prohoda-petrohan-e-ogranicheno-za-avtomobili-nad-12-tona.html", "text": "Движение по път ІІ-81 Монтана – София през проход  Петрохан е ограничено за автомобили над 12 тона, съобщиха за  Радио „Фокус“ – Видин  от Областно пътно управление - Монтана. Обходният маршрут е през град Своге. Трафикът през прохода се извършва с нормална интензивност, повече автомобили се движат в посока за София. Движението по път II-81 Петрохан – Бързия от км 50+870 до км 63+500 се осъществява с повишено внимание поради частични ремонтни дейности на участъци по асфалтовата настилка и ремонт на банкети. Движението се регулира с пътни знаци и сигналисти на място. Ограничено е движението за тежки автомобили и по други пътни участъци в Монтана. Движението по път II-11 Добри дол – Орсоя от км 23+167 до км 31+800 е ограничено за автомобили над 10 тона поради изпълнение на строително-монтажни дейности. За останалите участници в движението скоростта е ограничена до 30 км/ч. Движението по път II-81 Расово – Лом в участъка от км 144+000 до км 145+400 се осъществява в една лента поради ремонтни дейности на асфалтовата настилка. Движението се регулира с пътни знаци и сигналисти на място.", "date": "2018.11.08", "title": "Монтана: Движението през прохода Петрохан е ограничено за автомобили над 12 тона"}
{"url": "http://www.focus-news.net/news/2018/11/08/2587840/veliko-tarnovo-s-27-sm-se-e-povishilo-nivoto-na-reka-dunav-pri-svishtov-za-izminaloto-denonoshtie.html", "text": "С 27 см се е повишило нивото на река Дунав при Свищов за изминалото денонощие. Това съобщиха от  Хидрометеорологичната станция  в града. Водният стоеж на реката е 144 см, а температурата на водата 14 градуса. Мъгла и ниска слоеста облачност има над българския участък на Дунав. До обяд видимостта в района ще е намалена, но след пладне се очаква облаците да намалеят. Възможно е на места да има слаби превалявания. Ще духа слаб до умерен вятър от североизток. Максималните температури ще са между 12° и 15°.", "date": "2018.11.08", "title": "Велико Търново: С 27 см се е повишило нивото на река Дунав при Свищов за изминалото денонощие"}
{"url": "http://www.focus-news.net/news/2018/11/08/2587838/pregled-na-osnovnite-temi-vav-velikotarnovskiya-pechat.html", "text": "„Даниел Панов е финалист в конкурса кмет на годината“ е заглавие на първа страница на областния всекидневник  „Янтра ДНЕС” . Кметът на Велико Търново Даниел Панов е сред финалистите в надпреварата „Кмет на годината“ – 2018. Градоначалникът е номиниран в категорията „Ин витро програми“, в раздела за големи общини. „Струмишкият митрополит Наум е новият почтен доктор на ВТУ“, пише още вестникът. Струмишкият митрополит Наум е новият почетен доктор на Великотърновския университет „Св. св. Кирил и Методий“. Той бе удостоен с почетните инсигнии – ритуална тога, почетен знак и диплома, на тържествена церемония, която е част от програмата за 55-годишнината от основаването на ВТУ. „69 кубика незаконни дърва откриха в къща в Павликени“ е новина от криминалната хроника. В изданието ще откриете и статия за най-новата книга на Васил Мутафов – „Колелото на съдбата“, посветена на гурбетчийството. Материалът е озаглавен „Нашите градини учат европейците да похапват домати, лук и патладжани“.  „Болярки“ спечелиха купа от турни по баскетбол в Турция“ е новина от спортните страници.  \r\n„Кметът Даниел Панов на среща в Хелзинки с претендента за председател на ЕК Манфред Вебер“ е заглавие от ежедневника  „Борба“ . Председателят на ПГ на ГЕРБ и зам.-председател на партията Цветан Цветанов, кметът на Велико Търново Даниел Панов и кметове на областни градове, избрани от листата на ГЕРБ, се срещнаха с претендента за кандидат на Европейската народна партия (ЕНП) за председател на следващата Европейска комисия и настоящ председател на групата на ЕНП в ЕП Манфред Вебер. Как премина визитата на делегацията, прочетете във вестника. „Бизнесмен пребори болежките си с ходене пеш и правилно хранене“ е друга тема от вестника. Петко Казанджиев е едно от знаковите лица на Прехода, което страни от публичност през последните години. Всички, които го познават, са изумени от прекрасната му форма, която няма нищо общо с визията му от миналото. Бизнесменът вече се гордее с тяло на атлет. „Баща отива на съд за побой на дъщеря си“ е новина от криминалната хроника. В областния ежедневник ще намерите и статия за две черешови топчета, които „пазят подстъпите към кв. „Картала“.", "date": "2018.11.08", "title": "Преглед на основните теми във великотърновския печат"}
{"url": "http://www.focus-news.net/news/2018/11/08/2587839/kyustendil-remont-na-asfaltovata-nastilka-se-izvarshva-po-patya-gorna-koznitsa-bobov-dol.html", "text": "Ремонт на асфалтовата настилка се извършва по пътя Горна Козница – Бобов дол. Това съобщи за  Радио „Фокус” – Кюстендил  дежурният в Областно пътно управление – Кюстендил. Частичният ремонт на пътя ще продължи до 9 ноември. Ремонтни дейности на асфалтовата настилка се извършват по пътя Мламолово – Бобов дол. Дейностите са сигнализирани с пътни знаци. Ремонтът ще продължи до 30 ноември. Ремонт на асфалтовата настилка се извършва по пътя Кюстендил – Богослов. Движението по трикилометровото трасе трябва да се осъществява с повишено внимание. Участъкът в ремонт е сигнализиран с пътни знаци. Дейностите ще продължат до 9 ноември. Заради ремонт на водопровод е въведена временна организация на движение по пътя Рила – Рилски манастир при село Пастра. До 30 ноември движението при километър 11 от пътя се осъществява само в едната лента. Затворена е лентата за движение в посока Рила, движението се осъществява двупосочно в посока село Пастра. Участъкът е сигнализиран с пътни знаци. Движението в района на срутището по пътя за Рилски манастир се регулира със светофарна уредба. Преминаването при километър 27 се осъществява само в едната лента поради извършване на аварийно-възстановителни дейности – обрушване на ската. Движението на моторни превозни средства се ограничава за кратки периоди от по 10 минути. Срокът на временната организация за движение е до 30 ноември.  С нормална интензивност е трафикът по автомагистрала „Струма”, по път Е-79, както и по направлението София – Кюстендил. Слабо натоварен е трафикът по посока ГКПП – „Гюешево”. \r\nВенцеслав ИЛЧЕВ", "date": "2018.11.08", "title": "Кюстендил: Ремонт на асфалтовата настилка се извършва по пътя Горна Козница – Бобов дол"}
{"url": "http://www.focus-news.net/news/2018/11/08/2587841/pregled-na-osnovnite-temi-v-shumenskiya-pechat.html", "text": "„Поредната наркооранжерия е разбита“ е водещото заглавие във вестник  „Шуменска заря“ . По данни на полицията от началото на годината в Шуменска област има ръст на тези престъпления с 41% Криминалисти и прокурори разбиха поредната оранжерия, в която се отглежда марихуана. До нея органите на реда достигнали по любопитен начин. Докато правели обход в малките населени места на пътя Шумен – Ямбол в землището на село Троица, те усетили миризма на марихуана. Униформените намерили мястото и няколко дни го набюдавали. „Шумен отбелязва 185 години от рождението на Добри Войников“, информира вестникът. С грандиозна програма Шумен ще отбележи 180 години от рождението на възрожденеца Добри Войников и 160 години от създаването на първия многогласен ученически хор в България. Организатори са община Шумен и НЧ „Добри Войников“. Към усилията да се отбележат годишнините са присъединяват ШУ „Епископ Константин Преславски“ и Регионалния исторически музей. „Започва градежът на църква в село Вехтово“, пише още изданието. На Архангеловден, в 14.00 часа, с благословението на Варненския и Великопреславски митрополит Йоан, ще се започне градежа от строителната фирма на новия православен храм. „Патронажът във Велики Преслав си произвежда кухненски подправки“, съобщава ежедневникът. Върху 15 кв. метра са обособени кътове за джоджен, керевиз, магданоз и девесил, каза управителят на патронажа инж. Георги Стоев. „Цветан Цветанов и кметът Любомир Христов се срещнаха с кандидата за председател на новата Европейска комисия Манфред Вебер“ е друг акцент от страниците на изданието. По време на срещата Цветан Цветанов и кметовете от ГЕРБ декларираха подкрепата на българската делегация към кандидатурата на Манфред Вебер за председател на следващата Европейска комисия. „Вашият дългогодишен опит ще бъде безценен за ЕС при справянето с актуалните предизвикателства пред Съюза като сигурността, миграцията и Брекзит. Освен това вие сте и голям приятел на България“, обърна се към Вебер Цветанов.", "date": "2018.11.08", "title": "Преглед на основните теми в шуменския печат"}
{"url": "http://www.focus-news.net/news/2018/11/08/2587837/kathimerini-vlastite-sa-nashtrek-za-pogrebenieto-na-ubitiya-v-albaniya-etnicheski-grak.html", "text": "Предстои погребението на Константинос Кацифас, 35-годишният етнически грък, който бе убит в Южна Албания при престрелка с правоохранителните органи, припомня електронното издание на водещия атински ежедневник  Kathimerini . \r\nТялото на убития Кацифас бе предадено на семейството в сряда. Погребението му ще бъде в родното му място Буларат в южната част на Албания. В Атина обаче са налице опасения, че прощаването с Кацифас може да бъде използвано от екстремисти като повод за инциденти, които допълнително да изострят гръцко-албанските отношения.  \r\nВ тази връзка гръцките власти засилиха сигурността по граничните контролно-пропускателни пунктове с Албания и наблюдават отблизо преминаването през тях на онези, които искат да присъстват на погребението в Буларат. Очаква се на церемонията да се съберат няколко хиляди души.  Тереза Герова", "date": "2018.11.08", "title": "Kathimerini: Властите са нащрек за погребението на убития в Албания етнически грък"}
{"url": "http://www.focus-news.net/news/2018/11/08/2587843/kyustendil-v-chitalishte-bratstvo-shte-se-provede-seminar-za-povishavane-na-predpriemacheskiya-kapatsitet.html", "text": "В читалище „Братство” ще се проведе семинар за повишаване на предприемаческия капацитет. Това съобщи за  Радио „Фокус” – Кюстендил  Иван Андонов, председател на читалището. Срещата ще се проведе от 10.30 часа в зала „Велики учители”. „Семинарът се организира за повишаване на предприемаческия капацитет като път за активно социално включване. Той има за цел да информира хора, желаещи да стартират собствен бизнес или имащи бизнес идеи за възможности за безплатни обучения и консултации по предприемачество”, каза Иван Андонов. Участниците ще получават и безплатни консултации по изработване на бизнес план, ще бъдат насочени към възможностите за финансиране на стартиращи бизнеси и ще се подготвят за представяне пред инвеститори. \r\nВенцеслав ИЛЧЕВ", "date": "2018.11.08", "title": "Кюстендил: В читалище „Братство” ще се проведе семинар за повишаване на предприемаческия капацитет"}
{"url": "http://www.focus-news.net/news/2018/11/08/2587845/sport-levski-lukoyl-preodolya-grupovata-faza-na-turnira-za-kupata-na-fiba.html", "text": "Левски Лукойл победи с 88:72 (в отделните части 30:24, 28:17, 7:17, 23:14) като гост срещу Днипро (Украйна) в четвъртия си двубой от груповата фаза на турнира ФИБА Европа. Така отборът, който остава на първо място в Група G с актив от осем точки, преодоля груповата фаза и се класира за следващия етап на надпреварата. Днипро (Украйна) е на последното четвърто място с четири точки. Втори и трети са Катая и Арис, съответно със седем и пет точки.", "date": "2018.11.08", "title": "Спорт: Левски Лукойл преодоля груповата фаза на турнира за Купата на ФИБА"}
{"url": "http://www.focus-news.net/news/2018/11/08/2587844/prof-hristomir-branzov-nimh-ban-izbra-siloviya-metod-za-razdyala.html", "text": "БАН избра силовия метод за раздяла. Това каза в сутрешния блок „Добро утро, България“ на  Радио „Фокус“  бившият директор на НИМХ проф. Христомир Брънзов. По думите му единственото разумно решение е с приемането на проектозакона на бюджета за следващата година с неговите заключителни разпоредби Институтът към Академията да се преобразува в такъв към МОН, запазвайки правата и задълженията на метеорологичния институт. Трудно се води диалог с непрестанно променящи се тези, добави проф. Брънзов. „До този момент в никакъв документ БАН не написа това, което председателят на Академията каза преди няколко дни,а именно че закриването ще стане на 1-ви януари 2019г. Тогава вече НИМХ ще е преминал към МОН, така че дали БАН ще го закрива или не, няма да има практическо значение. Но ако го закрият по-рано, това ще значи ликвидиране на институция, която трябва да бъде преобразувана. Логично е, че не може да се преобразува нещо, което не съществува“ обясни той. Проф. Христомир Брънзов коментира още, че за огромно съжаление същината на казуса се корени в споровете за имоти и собствено. Не е ясно как нещо, което 128 години е създавано с парите на българския народ, с помощта на недомислен закон, може да стане друга собственост, това е и принципен въпрос. Спекулира се и с информацията, че имотите ще се делят според броя на учените, добави той и обясни, че около 5 души от Института са заявили желание за оставане към БАН. От началото на 2019г. НИМХ не трябва да зависи от БАН, а да  си върши работата под егидата на държавата.", "date": "2018.11.08", "title": "Проф. Христомир Брънзов, НИМХ: БАН избра силовия метод за раздяла"}
{"url": "http://www.focus-news.net/news/2018/11/08/2587830/blagoevgrad-troskovskiyat-manastir-sveti-arhangel-mihail-otbelyazva-hramoviya-si-praznik-na-arhangelovden.html", "text": "Тросковският манастир „Свети Архангел Михаил“ чества храмовия си празник на Архангеловден. Това съобщиха за  Радио „Фокус“ - Пирин  от Община Симитли. Традиционно манастирът отбелязва празника и събира стотици миряни няколко недели преди празника всяка година. Манастирът е с многовековна история. Първите писмени данни са от 1149 година. От този манастир преди векове започва събирането на дарения за изграждане на Рилския манастир. Преданията разказват, че градежът на църквата в Рилския манастир в първоначалния му вид е правен по макет на Тросковския манастир. От тук са пренесени и огромните казани за курбан, които и до днес се съхраняват в манастира в Рилската света обител. Манастирът е опожаряван два пъти по време на робството. Силното земетресение през 1904 година изравнява божия храм със земята. Възстановен е с доброволен труд и дарения от местните веднага след опустошителното Крупнишко земетресение. Иконостасът в църквата е почти на 90 години, съхранен в автентичния си вид. \r\nНатали СТЕФАНОВА", "date": "2018.11.08", "title": "Благоевград: Тросковският манастир „Свети Архангел Михаил“ отбелязва храмовия си празник на Архангеловден"}
{"url": "http://www.focus-news.net/news/2018/11/08/2587847/mvr-4-dushi-sa-zaginali-a-13-sa-postradali-pri-katastrofi-prez-izminaloto-denonoshtie.html", "text": "4 души са загинали, а 13 са пострадали при 14 произшествия през изминалото денонощие. Това съобщиха от пресцентъра на  МВР . В столицата e станало 1 тежко произшествие, при което е пострадал 1 човек. От началото на месеца са станали 127 произшествия, при които 23 са загинали, а 156 са ранени. От началото на годината са загинали 488 души, а 7 057 са били ранени при пътни инциденти на територията на страната.", "date": "2018.11.08", "title": "МВР: 4 души са загинали, а 13 са пострадали при катастрофи през изминалото денонощие"}
{"url": "http://www.focus-news.net/news/2018/11/08/2587842/parlamentat-ne-sabra-kvorum-za-da-zapochne-zasedanie.html", "text": "Парламентът не събра кворум, за да започне заседание, предаде репортер на  Агенция „Фокус“.   В  зала се регистрираха 119  народни представители при необходими за кворума 121. Следващата регистрация е след 10 минути. По програма депутатите трябва да разгледат промените в Закона за концесиите.  \r\nДеница КИТАНОВА", "date": "2018.11.08", "title": "Парламентът не събра кворум, за да започне заседание"}
{"url": "http://www.focus-news.net/news/2018/11/08/2587829/otets-angel-angelov-arhangelovden-obedinyava-vsichki-angelski-sili-i-vyarvaneto-che-vseki-edin-poluchava-svoya-angel-pazitel.html", "text": "Архангеловден обединява всички ангелски сили, и вярването, че всеки един получава своя ангел пазител. Това каза за сутрешния блок „Добро утро, България“ на  Радио „Фокус“  отец Ангел Ангелов, предстоятел на храм „Света София“ във връзка св. Архангел Михаил, чиято памет Българската православна църква почита днес. В акта на Кръщението всеки от нас получава своя ангел пазител, припомни той и допълни, че най-важното за всеки християнин е никога да не го караме да се срамува от постъпките ни пред Божия престол.  \r\n„Безспорно св. Архангел Михаил е воин, но това, което знаем за него от написаното в светата Библия не е много. Всички фрески от Рилския манастир, в които той е изобразен като воин, много ясно ни показват как измъчва грешниците. Пожелавам на всички, които носят ангелски имена, да бъдат дръзновени и да носят в себе си силната вяра“, каза отец Ангел Ангелов. Той отправи призив към всички православни християни да се радват на празника, отивайки в Църквата, но да обръщат повече внимание на богословието, а не на битовата му страна. Според него познанието относно вярата ни е усилие, за което не трябва да търсим оправдания.", "date": "2018.11.08", "title": "Отец Ангел Ангелов: Архангеловден обединява всички ангелски сили и вярването, че всеки един получава своя ангел пазител"}
{"url": "http://www.focus-news.net/news/2018/11/08/2587850/ot-vtoriya-opit-s-kvorum-ot-124-narodni-predstaviteli-zapochna-plenarnoto-zasedanie.html", "text": "От втория опит с кворум от 124 народни представители започна пленарното заседание, предаде репортер на  Агенция „Фокус“.  Вторият опит за регистрация се наложи, тъй като при първата в зала се регистрираха 119  народни представители при необходими за кворума 121. По програма депутатите трябваше да разгледат промените в Закона за концесиите.  \r\nДеница КИТАНОВА", "date": "2018.11.08", "title": "От втория опит с кворум от 124  народни представители започна пленарното заседание"}
{"url": "http://www.focus-news.net/news/2018/11/08/2587853/veliko-tarnovo-bakalavar-magistar-i-doktorant-shte-rakovodyat-studentski-savet-pri-stopanska-akademiya-d-a-tsenov-prez-noviya-mandat.html", "text": "Бакалавър, магистър и докторант са в състава на ново ръководство на Студентски съвет при Стопанска академия, което бе избрано за новия мандат на единствения  законоустановен орган за защита на общите права и интереси на обучаващите се в свищовското висше училище. Това съобщиха от пресцентъра на  Стопанска академия „Д. А. Ценов\" - Свищов . На проведеното Общо събрание на Студентски съвет, за председател бе избран единодушно Никита Йорданов – 4 курс, спец. „Стопански и финансов контрол”. Нико, както е познат сред колегите си, е от Бургас. Като студент е активен участник в научни форуми и проекти, които Стопанска академия реализира по европейски програми. Участвал е и в Лятна академия по лидерство, организирана от Националното представителство на студентските съвети в България с чуждестранни гост-лектори. В предходния мандат на Студентски съвет, той бе член на комисията по учебно-планова и международна дейност, а преди избора на новия състав бе Вр.ИД председател. В управлението през настоящия мандат Никита ще разчита и на двамата избрани зам.-председатели – Мария Аврамова, магистър по „Счетоводство и одит в нефинансовите предприятия” и Росен Колев, докторант в катедра „Счетоводна отчетност”.  \r\nОбщият състав на Студентски съвет е от 18 студенти от различни специалности, развивани от катедрите към четирите факултета от 1-ви до 4-ти курс, магистри и докторанти. На първото си заседание те избраха председателите на четирите комисии и набелязаха конкретни дейности по различните направления. Председател на комисията по учебно-планова и международна дейност е Костадинка Шуманова – 4 курс, спец. „Международни икономически отношения”. Комисията по културно-масова дейност и реклама оглави Велислава Георгиева – 1 курс, спец. „Бизнес информатика”. За председател на комисията по социално-битови въпроси на учащите бе избрана Николета Николаева – 2 курс, спец. „Счетоводство и контрол”, а комисията с ресор „Спорт” ще председателства първокурсничката от спец. СФК – Стефани Спасова. \r\nСред първи планирани дейности и поставени цели на новия състав са активно участие в Кандидатстудентска кампания 2019, работа с гостуващи чуждестранни студенти по програма „Еразъм+”, дейности със социална насоченост, организация на спортни прояви и на новия творчески сезон за съставите към Студентския дом на културата. \r\nНа първото си заседание, комисията по социално-битови въпроси определи размера на стипендиите за класираните студентите през зимния семестър на настоящата учебна година и обсъжда въпроси, свързани с условията в студентските общежития. В заседанието на комисията участваха зам.-ректорът по студентска политика – доц. д-р Николай Нинов, пом.-ректорът Венцислав Танев, финансовият директор – доц. д-р Иван Андреев и Даниела Любенова – инспектор в офис „Студентска политика”.", "date": "2018.11.08", "title": "Велико Търново: Бакалавър, магистър и докторант ще ръководят Студентски съвет при Стопанска академия „Д. А. Ценов“ през новия мандат"}
{"url": "http://www.focus-news.net/news/2018/11/08/2587854/toma-bikov-gerb-ne-e-problem-kvorumat-za-nas-a-che-imame-sreshtu-sebe-si-neadekvatna-opozitsiya.html", "text": "Не е проблем кворумът за нас, а че имаме срещу себе си неадекватна опозиция. Това каза народният представител от ПГ на ГЕРБ Тома Биков в декларация от името на група, предаде репортер на  Агенция „Фокус“ . По отношение на кворума и отказа на БСП да се регистрира Биков заяви, че му се струва вече за леко неадекватно поведението от страна на БСП. „Поне, когато вие внасяте точки се регистрирайте, а не чакайте на нас да ви осигурим кворум, за да гледаме вашия закон. На всичкото отгоре вашият закон не ни интересува\", каза Биков, визирайки Закона за концесиите, внесен от опозицията.  \r\nПо думите му, когато от ДПС имат законопроект поне влизат в зала. „Това, което правите тук, е смешно. Както виждате регистрирахме се втори път, успяхме да съберем кворум“, заяви Биков.  \r\nДеница КИТАНОВА", "date": "2018.11.08", "title": "Тома Биков, ГЕРБ:  Не е проблем кворумът за нас, а че имаме срещу себе си неадекватна опозиция"}
{"url": "http://www.focus-news.net/news/2018/11/08/2587855/kyustendil-v-selo-goranovtsi-shte-se-sastoi-panihida-za-zaginalite-vav-voynite-zhiteli-na-naselenoto-myasto.html", "text": "В село Горановци ще се състои панихида за загиналите във войните жители на населеното място. Това съобщи за  Радио „Фокус” – Кюстендил  Ана Янева, секретар на читалище „Христо Ботев” в село Горановци. Панихидата започва от 10.00 часа пред паметника на 40-те горановчани, загинали във войните. Инициативата е на местното читалище и на всички жители на селото.  „Това го правим по традиция на Архангеловден. Почитаме нашите герои от селото, така е и тази година”, каза Ана Янева. Паметникът, пред който по традиция се извършва поклонението, е издигнат в центъра на населеното място, върху него са изписани имената на всички 40 горановци, загинали във войните. От двете страни на паметника са поставени оръдия, използвани във войните от българската армия, а до тях е монтиран и пилон с националното знаме. \r\nВенцеслав ИЛЧЕВ", "date": "2018.11.08", "title": "Кюстендил: В село Горановци ще се състои панихида за загиналите във войните жители на населеното място"}
{"url": "http://www.focus-news.net/news/2018/11/08/2587856/pregled-na-osnovnite-temi-vav-varnenskiya-pechat.html", "text": "„Варна на трето място в страната по брой загинали в катастрофи“ е заглавието на първа страница на варненския вестник  „Черно море“ . Тревожна статистика на МВР отрежда трета позиция на област Варна в страната по брой на тежките пътно-транспортни произшествия. Мултимедийната презентация на силовото министерство е за срока от 1 януари до 31 октомври тази година. Във Варненско тежките катастрофи са 603. Лидер е Пловдив със 785, следва София – 684. Най-много загинали са в Града на тепетата – 63, в обхвата на СДВР жертвите са 40, по 39 убити на пътя има в областите Варна и София. За тези 10 месеца са регистрирани 5668 ПТП, в които са загинали 503-ма души, а ранените са 7 198. „Представиха книга, разкриваща общото между шпионажа и руската кухня“ е друго водещо заглавие в броя. Генерал Маркус Волф е легенда в разузнаването, който без съмнение е определен за началник на едно от най-ефективните разузнавания на Варшавския договор. Това каза на среща с журналисти преводачът на неговата книга „Тайните на руската кухня“ Павлин Павлов. В класацията на Андропов на първо място е разузнаването на ГДР, на 2-ро – българското, и на 3-то – руското. „Кулминацията и разузнаването винаги са вървели ръка за ръка. И на едното, и на другото място се забъркват каши. Готвенето е много полезно за човек, който упражнява такава стресова професия“, споделя още Павлин Павлов. „Близо 7000 т грозде събраха в региона“ е друго заглавие в броя. Беритбата на десертно и винено грозде в област Варна приключи, съобщават от регионалната дирекция „Земеделие“. От 11 000 декара винени сортове лозя добивът е 6521 тона. За поредна година Долни чифлик и Бяла могат да да се похвалят с висока продукция. 836,9 декара са десертните лозя във Варненско. При среден добив от 368 кг на декар продукцията възлиза на 307,8 тона. Ябълките в региона също са прибрани. Средно от декар има 847 кг, а общо са напрани 3097 тона. 3657 декара са били култивирани, има много изоставени ябълкови площи, пише още изданието.", "date": "2018.11.08", "title": "Преглед на основните теми във варненския печат"}
{"url": "http://www.focus-news.net/news/2018/11/08/2587846/kyustendil-praznichna-sveta-liturgiya-se-otsluzhva-v-pravoslavnite-hramove-v-grada-po-povod-arhangelovden.html", "text": "Празнична света Литургия се отслужва в православните храмове в града по повод Архангеловден. Това съобщи за  Радио „Фокус” – Кюстендил  отец Венцислав Шияков, иконом към катедралния храм „Св. Успение Богородично”. По думите му св. Архангел Михаил е първият от седемте ангела пред престола на Господ. Той е изобразяван с копие в ръка, тъпчещ дявола с краката си и не случайно за него казват, че е най-силният ангел. „Светецът символизира тържеството на доброто, светлината и справедливостта”, каза отец Венцислав Шияков. По думите му на този ден, както и на другите големи църковни празници, в катедралния храм на Кюстендил идват много миряни, палят свещ за здраве и се включват в службата. \r\nВенцеслав ИЛЧЕВ", "date": "2018.11.08", "title": "Кюстендил: Празнична света Литургия се отслужва в православните храмове в града по повод Архангеловден"}
{"url": "http://www.focus-news.net/news/2018/11/08/2587857/dragomir-stoynev-bsp-posledovatelni-sme-v-parlamentarnata-si-praktika-za-gerb-bolkata-na-horata-e-smeshna-rabota-i-tova-ne-gi-interesuva.html", "text": "Ние сме последователни в своята парламентарна практика – за ГЕРБ болката на хората е смешна работа и това не ги интересува. Това каза заместник-председателят на ПГ на „БСП за България“ Драгомир Стойнев в декларация от името на група, предаде репортер на  Агенция „Фокус“ .  \r\n„Относно днешната регистрация нека напомня на всички вас, народните представители, които управлявате страната, че ние се регистрирахме трима човека. Второ, уважаеми народни представители от ГЕРБ, няма наши и ваши закони, всички те са за българските граждани и се гласуват за тяхното благоденствие. Това, че вие искате да прокарате конкретни лобистки закони, си е ваша работа. Ние сме изключително последователни в нашата парламентарна практика“, допълни Стойнев. Той обърна внимание, че след като веднъж са казали, че няма да се регистрират докато Валери Симеонов не напусне поста си, не разбира защо ГЕРБ се дразнят.  \r\n„Най-скандалното е, че за народните представители от ГЕРБ, изказванията на заместник министър-председател, който обижда българските гласоподаватели са смешни, за нас това не е така. За нас това е пример как някои хора са се самозабравили“, допълни още заместник-председателят на ПГ на „БСП за България“.  \r\nДеница КИТАНОВА", "date": "2018.11.08", "title": "Драгомир Стойнев, БСП: Последователни сме в парламентарната си практика – за ГЕРБ болката на хората е смешна работа и това не ги интересува"}
{"url": "http://www.focus-news.net/news/2018/11/08/2587859/jutarnji-list-harvatiya-bivshiyat-sobstvenik-na-agrokor-e-ekstradiran-v-harvatiya.html", "text": "Година след бягството си в Лондон бившият собственик на потъналата в дългове „Агрокор“ Ивица Тодорич бе екстрадиран в Хърватия в късните часове на сряда, съобщава електронното издание на водещия загребски вестник  Jutarnji List .  \r\nОчаква се в близко време Прокуратурата на Хърватия да повдигне обвинения срещу него и да го призове за първи разпит. Уточнява се, че след кацането на летището в хърватската столица, Тодорич е откаран в затвор в Реметинац, където му е връчена и заповедта за задържането му. Дали обаче Тодорич ще остане там занапред остава под въпрос – бившият собственик на „Агрокор“ има право да обжалва решението.  \r\nИзданието отбелязва, че Тодорич е задържан единствено заради опасенията на властите, че в противен случай може да се опита да повлияе на 17-тимата свидетели по делото срещу него.  Агенция „Фокус“ припомня:  \r\nХърватската „Агрокор” е най-голямата балканска марка за продажби на хранителни стоки. Приходите на базираната в Загреб група са 6,7 млрд. евро и представляват 15 на сто от БВП на Хървартия. Компанията обаче потъна в дългова криза. В тази връзка през май миналата година парламентът в Загреб одобри закон за защита на националната икономика от фалита на ключови фирми. Предложението, прието по искане на собственика на „Агрокор” Ивица Тодорич, позволи на правителството да назначи надзорник, който да ръководи възстановителния процес на компанията. \r\nПрез октомври 2017 г. Тодорич се предаде на полицията в Лондон, след като бе обвинен в лошо управление и присвояване на милиони от многонационалната си компания за храни и търговия на дребно, довеждайки я до толкова внушителен банкрут, че той се превърна в национален въпрос за няколко държави в Югоизточна Европа. Тереза Герова", "date": "2018.11.08", "title": "Jutarnji List (Хърватия): Бившият собственик на „Агрокор“ е екстрадиран в Хърватия"}
{"url": "http://www.focus-news.net/news/2018/11/08/2587858/stefan-radev-kmet-na-sliven-blagodarya-na-sluzhitelite-na-mvr-za-tova-che-rabotyat-neumorno-v-interes-na-grazhdanite-i-za-utvarzhdavane-na-pravoviya-red.html", "text": "Благодаря на служителите на МВР за това, че работят неуморно в интерес на гражданите и за утвърждаване на правовия ред. Това казва кметът на Сливен Стефан Радев в поздравителен адрес към служителите на МВР по случай професионалния им празник, съобщиха от пресцентъра на  Община Сливен . В поздравлението на кмета Радев се посочва още: „Уважаеми служители в структурите на МВР,  \r\nПозволете ми най-сърдечно да Ви поздравя по случай Деня на Св. Архангел Михаил, когато българската полиция отбелязва своя професионален празник! На един от най-светлите християнски празници искам да изразя своята благодарност и уважение към компетентността, отговорността и професионализма на служителите от системата на МВР, които работят неуморно в интерес на гражданите, за утвърждаване на правовия ред. Убеден съм, че Вашата мисия е изпълнена с много трудности, но не се съмнявам във волята Ви, с която се справяте с всички предизвикателства, с които ежедневно се сблъсквате. Да служиш на обществото не е просто избор, а призвание! \r\nПожелавам на Вас и семействата Ви здраве, търпение, много енергия и нека Свети Архангел Михаил Ви закриля и помага, за да продължавате да оправдавате общественото доверие и авторитета на институцията!“", "date": "2018.11.08", "title": "Стефан Радев, кмет на Сливен: Благодаря на служителите на МВР за това, че работят неуморно в интерес на гражданите и за утвърждаване на правовия ред"}
{"url": "http://www.focus-news.net/news/2018/11/08/2587848/veliko-tarnovo-s-praznichna-sv-liturgiya-v-tsarkvata-sv-arhangel-mihail-v-selo-sheremetya-se-otbelyazvat-40-godini-ot-sazdavaneto-na-hrama.html", "text": "Църквата „Св. Архангел Михаил“ в село Шереметя отбелязва 140 години от създаването си. Днес светата обител има и храмов празник, предаде репортер на  Радио „Фокус“ – Велико Търново . По този повод денят започна с отслужване на света Литургия. В 10.00 часа ще последва молебен за здраве и ще бъде раздаден курбан. Освен това днес жителите на населеното място отбелязват и своя сбор. \r\nОт Община Велико Търново припомнят, че църквата „Св. Архангел Михаил“ от години е място не само за молитва, но и за кръщавки, венчавки и тъжни ритуали. Традиция е било всяка неделя стари и млади, заедно с най-малките деца, празнично облечени, да отиват в църковния храм. От 2011 година тя е възродена и всяка неделя църквата е отворена за миряните. Духовният и социалният живот в малкото населено място се развива и днес. В селото има клуб на пенсионера и инвалида „Здравец”, център за работа с деца и младежи, женско дружество, народно читалище с библиотека, наброяваща 4000 тома, самодеен театрален състав с режисьор-постановчик  Петър Петров, както и вокална група „Нежни сърца”, с художествен ръководител Борис Спиридонов. \r\nМария НЕДЕВА", "date": "2018.11.08", "title": "Велико Търново: С празнична св. Литургия в църквата „Св. Архангел Михаил“ в село Шереметя се отбелязват 40 години от създаването на храма"}
{"url": "http://www.focus-news.net/news/2018/11/08/2587852/predsedatelyat-na-pg-na-gerb-tsvetan-tsvetanov-se-sreshtna-s-ministar-predsedatelya-na-harvatiya-andrey-plenkovich.html", "text": "Председателят на ПГ на ГЕРБ и зам.-председател на партията Цветан Цветанов се срещна с министър-председателя на Хърватия Андрей Пленкович. Това се случи в рамките на конгреса на ЕНП в Хелзинки. Това съобщиха от пресцентъра на  ПП ГЕРБ . По време на разговора Цветан Цветанов и премиерът на Хърватия отбелязаха отличното двустранно сътрудничество между двете страни. Председателят на ПГ на ГЕРБ благодари на хърватската страна за оказаната подкрепа при приемането на процедурните правила за парламентарен контрол над дейността на Европол от страна на ЕП и националните парламенти, което се случи в София в рамките на българското европредседателство. \r\nМинистър-председателят Пленкович поздрави България и премиера Борисов за успешното председателство на Съвета на ЕС и подчерта важността на основния ни приоритет – европейското бъдеще не страните от Западните Балкани.", "date": "2018.11.08", "title": "Председателят на ПГ на ГЕРБ Цветан Цветанов се срещна с министър-председателя на Хърватия Андрей Пленкович"}
{"url": "http://www.focus-news.net/news/2018/11/08/2587861/slavcho-atanasov-obedineni-patrioti-opitnite-narodni-predstaviteli-tryabva-da-predadat-na-po-neopitnite-che-parlamentarni-grupi-ne-se-obizhdat.html", "text": "Атакува се позиция, не се обиждат цели парламентарни групи или определени личности. Това опитните народни представители, трябва да го предадат на по-неопитните. Това каза депутатът от ПГ на „Обединени патриоти“ Славчо Атанасов в началото на пленарното заседание във връзка с изказване на заместник-председателят на ПГ на „БСП за България“ Драгомир Стойнев, предаде репортер на  Агенция „Фокус“ . „Да спрем с това, не носи полза на никого“, заяви той. „Всички сме виновни в това отношение, не обвинявам никого“, коментира Славчо Атанасов. „Както казва Цицерон- „Когато Сенатът е срамен, народът полудява“, каза още депутатът. \r\nБиляна ИВАНОВА", "date": "2018.11.08", "title": "Славчо Атанасов, „Обединени патриоти“: Опитните народни представители трябва да предадат на по-неопитните, че парламентарни групи не се обиждат"}
{"url": "http://www.focus-news.net/news/2018/11/08/2587851/pazardzhik-v-pravoslavnite-hramove-v-grada-se-otsluzhva-praznichna-liturgiya-po-povod-hristiyanskiya-praznik-arhangelovden.html", "text": "В православните храмове  в Пазарджик се отслужва празнична света Литургия по повод християнския празник Архангеловден, предаде репортер на  Радио „Фокус“ – Пазарджик . На 8 ноември Православната ни църква чества „Събор на Свети Архангел Михаил“. Св. Архангел Михаил е един от висшите ангели, които взимат най-непосредствено участие в съдбите на Църквата. В Свещеното Писание се казва, че освен физически, съществува и огромен духовен свят, населен с разумни, добри същества, наречени ангели. Думата \"ангел\" на гръцки език означава вестител. Свещеното Писание ги нарича така, защото Бог често пъти чрез тях съобщава волята Си на хората. Църквата почита архангел Михаил като защитник на вярата и борец против ересите и всяко зло. На иконите го изобразяват с огнен меч в ръката. Църквата  е установила празника в началото на IV век. \r\nАлбена ЖИЛЕКОВА", "date": "2018.11.08", "title": "Пазарджик: В православните храмове в града се отслужва празнична Литургия по повод християнския празник Архангеловден"}
{"url": "http://www.focus-news.net/news/2018/11/08/2587865/premierat-boyko-borisov-shte-napravim-obmen-mezhdu-uchiteli-i-uchenitsi-ot-balgariya-i-finlandiya.html", "text": "Ще направим обмен между учители и ученици от България и Финландия. Това каза пред журналисти премиерът Бойко Борисов, който се срещна с министър-председателя на Република Финландия Юха Сипила, предаде репортер на  Агенция „Фокус“.  “Знаете, че близо 1000 финландски войници са се били за освобождението на България”, припомни Борисов. Той обяви, че с финландския му колега са обсъждали теми като туризъм, образование, енергетика и сигурност. По думите му България и Финландия са модел за опазване на външните граници на ЕС, благодарение на политическата си воля, силната гранична полиция и споразуменията с трети страни да работят за гарантиране на сигурността.  \r\n„Финландия отдавна е инвестирала в България в експертен потенциал“, отчете той. „По молба на кмета на Бургас и на преподаватели от нашето училище по изкуствен интелект и иновации в Бургас, тъй като най-силният университет и най-добрата образователна система са тук във Финландия, лично премиерът Юха пое ангажимент да направим обмен между ученици и преподаватели с нашето училище в Бургас. Преди година нашия министър на образованието беше тук, запозна се с тяхната образователна система и в момента ние правим същото. Пое се ангажимент, че ако тръгне добре, след това вече ще имаме нов обмен и може и с други училища в последствие да го направим, но така или иначе за първото сме си стиснали ръцете“, обясни премиерът Борисов.  \r\n„Следващата тема – близо двойно увеличение на финландските туристи в България. Надявам се в следващите няколко месеца да дойде да посети България, обещал съм и до Пловдив да го заведа – Европейска столица на културата“, допълни българският министър-председател.  \r\nПо отношение на енергетиката, той посочи: „Отделихме много време за финландския модел с използването на руски реактори в ядрената енергетика. С колегата имаме план как максимално да се опитаме да си помагаме в експертизата в тази сфера с Финландия“.", "date": "2018.11.08", "title": "Премиерът Бойко Борисов: Ще направим обмен между учители и ученици от България и Финландия"}
{"url": "http://www.focus-news.net/news/2018/11/08/2587863/ministar-rosen-zhelyazkov-shte-otkrie-hudozhestvena-fotoizlozhba-na-tema-130-godini-zheleznitsi-v-balgariya.html", "text": "Министърът на транспорта, информационните технологии и съобщенията Росен Желязков ще открие художествена фотоизложба на тема „130 години железници в България“. Това съобщиха от пресцентъра на  Министерство на транспорта, информационните технологии и съобщенията . Експозицията показва различни моменти от историята на българските железници, запечатани в 70 фотографии. \r\nСъбитието ще се проведе от 17.30 часа на Централна жп гара София, зала „Спорт“ (партер).", "date": "2018.11.08", "title": "Министър Росен Желязков ще открие художествена фотоизложба на тема „130 години железници в България“"}
{"url": "http://www.focus-news.net/news/2018/11/08/2587866/api-do-1700-chasa-dvizhenieto-tryabva-da-se-osashtestvyava-s-povisheno-vnimanie-po-avtomagistrala-trakiya-ot-km-20-do-km-22-v-posoka-sofiya-poradi-montazh-na-mantineli.html", "text": "До 17.00 часа днес движението трябва да се осъществява с повишено внимание по автомагистрала „Тракия“ от км 20 до км 22 в посока София поради монтаж на ограничителни системи в аварийната лента. Това съобщиха от пресцентъра на  Агенция „Пътна инфраструктура“ . \r\nДо 17.00 часа днес движението от км 27 до км 28 на автомагистрала „Тракия“ в посока София се в една лента поради монтаж на ограничителни системи в изпреварващата лента. Движението се извършва в активната лента.", "date": "2018.11.08", "title": "АПИ: До 17.00 часа движението трябва да се осъществява с повишено внимание по автомагистрала „Тракия“ от км 20 до км 22 в посока София поради монтаж на мантинели"}
{"url": "http://www.focus-news.net/news/2018/11/08/2587867/sofiya-vazstanoveno-e-dvizhenieto-v-dvete-lenti-po-pat-iii-822-samkovo-shipochane-v-rayona-na-shipochane.html", "text": "Възстановено е движението в двете ленти по път III-822 Самково - Шипочане в района на Шипочане. Това съобщиха от пресцентъра на  Агенция „Пътна инфраструктура“ .", "date": "2018.11.08", "title": "София: Възстановено е движението в двете ленти по път III-822 Самково - Шипочане в района на Шипочане"}
{"url": "http://www.focus-news.net/news/2018/11/08/2587862/krum-zarkov-bsp-sazdava-se-vpechatlenie-che-zabranitelniyat-spisak-za-privatizatsiya-se-zaobikalya.html", "text": "Създава се впечатление, че се създава забранителен списък за приватизация, а с друг закон той се заобикаля. Това каза зам.-председателят на ПГ на БСП Крум Зарков в началото на дебатите по промените в Закона за концесиите на първо четене, предаде репортер на  Агенция „Фокус“ . „Водещата правна комисия не намери време да разгледа промените в Закона за концесиите на първо четене, за това сме принудени да го гледаме направо в зала. Това е жалко“, коментира той. „За щастие икономическата комисия е свършила работата си и са постъпили различни становища. Те са ценни с разсъжденията си“, посочи Крум Зарков. „Ключовият момент е- вярваме ли , че концесията е единственият начин за развитие на определени обекти, или считаме, че държавата ни има капацитет да развива тези обекти“, заяви той. „На първо четене трябва да преценим философията на законопроекта. Считаме, че сме в правилната посока“, каза още депутатът от БСП.  \r\nБиляна ИВАНОВА", "date": "2018.11.08", "title": "Крум Зарков, БСП: Създава се впечатление, че забранителният списък за приватизация се заобикаля"}
{"url": "http://www.focus-news.net/news/2018/11/08/2587869/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Изтичането на крайния срок за предаването на Никола Груевски за изпълнение на присъдата по делото „Танк“, преговорите в Брюксел между президентите на Сърбия и Косово – Александър Вучич и Хашим Тачи, погребението на убития в Албания етнически грък и екстрадирането на бившия собственик на „Агрокор“ Ивица Тодорич в Хърватия са част от основните теми в балканските печатни издания.   Изтича крайният срок, в който бившият премиер на Македония Никола Груевски трябва да се предаде за изпълнението на наказанието му по делото „Танк“ – две години лишаване от свобода заради злоупотреба с власт, припомня електронното издание на скопския ежедневник  „Денешен“ . \r\nВ края на миналата седмица Наказателният съд в Скопие съобщи, че съдията по делото е отхвърлил молбата на защитата на Груевски за отлагане на изпълнението на присъдата.  \r\nБившият лидер на ВМРО-ДПМНЕ поиска отлагане на влизането си в затвора, тъй като работи върху книга въз основа на докторската си дисертация „Икономическите ефекти на различните видове международни потоци на капитал, с акцент върху Република Македония\". Адвокатите му изтъкнаха това като причина за отлагане на двегодишната присъда, издадена заради незаконна доставка на луксозен „Мерцедес\". \r\nОсвен това Груевски поиска отлагане на изпълнението на наказанието заради задълженията си като депутат. Тези две причини са вписани в една от точките на Закона за налагане на санкции: „Ако осъденото лице е длъжно да извърши определена работа, което вече е започнало, а заради отказа на тази работа би настъпила сериозен вреда, може да се отлагането на присъдата може да бъде най-много за три месеца\". \r\nБившият премиер на югозападната ни съседка бе осъден на 23 май тази година. \r\n***  Президентът на Косово Хашим Тачи потвърди пред прищински медии, че срещата в Брюксел със сръбския му колега Александър Вучич ще се състои, но подчерта, че би предпочел да води преговори с Дявола, отколкото с него, отбелязва електронното издание на белградския ежедневник  Danas . \r\n„Надявам се, че този (преговорен) процес ще бъде завършен със споразумение, което със сигурност означава взаимно признаване и възможност за членство на Косово в ООН, откриване на пътя за признаване на страната от петте оставащи членки на ЕС и разкриването на сигурна европейска перспектива и за двете страни\", подчерта Тачи. \r\nКосовският президент призна, че очаква срещата, организирана в Брюксел с посредничеството на Европейския съюз, да бъде „трудна, тъй като моят колега от Сърбия е труден събеседник, сложен и в същото време – натоварващ. Мога да кажа, че предпочитам седна на масата с Дявола и да водя диалог с него, отколкото с Александър Вучич, защото той, с целия си потенциал, целия държавен арсенал на Сърбия, работи на разпадането на Косово като държава\", обобщи Тачи.  \r\nСрещата в Брюксел ще се проведе няколко дни преди пристигането на двамата лидери в Париж, където ще присъстват на церемония по случай 100-годишнината от края на Първата световна война, по покана на френския президент Еманюел Макрон. Очаква се във френската столица Тачи и Вучич да отделят време за разговор. \r\n***  Предстои погребението на Константинос Кацифас, 35-годишният етнически грък, който бе убит в Южна Албания при престрелка с правоохранителните органи, припомня електронното издание на водещия атински ежедневник  Kathimerini . \r\nТялото на убития Кацифас бе предадено на семейството в сряда. Погребението му ще бъде в родното му място Буларат в южната част на Албания. В Атина обаче са налице опасения, че прощаването с Кацифас може да бъде използвано от екстремисти като повод за инциденти, които допълнително да изострят гръцко-албанските отношения.  \r\nВ тази връзка гръцките власти засилиха сигурността по граничните контролно-пропускателни пунктове с Албания и наблюдават отблизо преминаването през тях на онези, които искат да присъстват на погребението в Буларат. Очаква се на церемонията да се съберат няколко хиляди души. \r\n***  Година след бягството си в Лондон бившият собственик на потъналата в дългове „Агрокор“ Ивица Тодорич бе екстрадиран в Хърватия в късните часове на сряда, съобщава електронното издание на водещия загребски вестник  Jutarnji List .  \r\nОчаква се в близко време Прокуратурата на Хърватия да повдигне обвинения срещу него и да го призове за първи разпит. Уточнява се, че след кацането на летището в хърватската столица, Тодорич е откаран в затвор в Реметинац, където му е връчена и заповедта за задържането му. Дали обаче Тодорич ще остане там занапред остава под въпрос – бившият собственик на „Агрокор“ има право да обжалва решението.  \r\nИзданието отбелязва, че Тодорич е задържан единствено заради опасенията на властите, че в противен случай може да се опита да повлияе на 17-тимата свидетели по делото срещу него.  \r\nХърватската „Агрокор” е най-голямата балканска марка за продажби на хранителни стоки. Приходите на базираната в Загреб група са 6,7 млрд. евро и представляват 15 на сто от БВП на Хървартия. Компанията обаче потъна в дългова криза. В тази връзка през май миналата година парламентът в Загреб одобри закон за защита на националната икономика от фалита на ключови фирми. Предложението, прието по искане на собственика на „Агрокор” Ивица Тодорич, позволи на правителството да назначи надзорник, който да ръководи възстановителния процес на компанията. \r\nПрез октомври 2017 г. Тодорич се предаде на полицията в Лондон, след като бе обвинен в лошо управление и присвояване на милиони от многонационалната си компания за храни и търговия на дребно, довеждайки я до толкова внушителен банкрут, че той се превърна в национален въпрос за няколко държави в Югоизточна Европа. \r\n***  Хърватският министър на отбраната Дамир Крстичевич е приел министъра на косовските сили за сигурност Рустем Бериша, съобщава базираното в Прищина електронно издание на вестник  Gazeta Express . \r\nДвамата министри са обсъждали създаването на армия на Косово.  \r\nХърватският военен министър е заявил, че страната му е готова да окаже помощ на Република Косово, както е помогнала вече на Македония и Черна гора. “Всички възприемат хърватската армия като пример за професионализъм. Ние сме готови да споделим опита си с нашите партньори от Косово по пътя към евро-атлантическата им интеграция, както помогнахме на Черна гора и Македония“,  е казал Крстичевич. \r\nМинистър Бериша е информирал колегата си за трансформацията на Косовските сили за сигурност в Армия на Косово. Парламентът в Прищина прие пакет от закони, според които се извършват промените. “Новата войска ще бъде мултиетническа, професионална сила, която ще служи на интересите на всички граждани, на нашата страна и на региона,“ е заявил Бериша и е подчертал, че създаването на косовска армия се подкрепя силно от САЩ.  \r\n***", "date": "2018.11.08", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2018/11/08/2587860/pazardzhik-tsarkvata-sv-arhangel-mihail-otbelyazva-svoya-hramov-praznik.html", "text": "Църквата „Св. Архангел Михаил“ в Пазарджик отбелязва своя храмов празник, съобщиха за  Радио „Фокус“ - Пазарджик  от Архиерейското наместничество. Днес Православната църква празнува съборното единство на ангелските чинове. Празникът се нарича „Събор на св. Архангел Михаил и другите небесни безплътни сили“, по-популярен сред народа като Архангеловден.  \r\nХрамът „Св. архангел Михаил“ в Пазарджик е построен през 1860 година в тогавашния квартал „Чиксалън“. Инициатори за построяването му са известният пазарджишки възрожденец Хаджи Рашко Хаджиилиев, заедно с единомишлениците му Илия Костадинов, Тодор Владев и Христоско Цоков. Изграждането му е дело на Брациговските майстори  Христо Боянин и Дамян Попов-Петковичин. В архитектурно отношение църквата представлява трикорабна базилика, разделена с два реда колони. Отгоре колоните завършват с капители, украсени с растителни орнаменти. Камбанарията се намира в църковния двор, северно от храма. В прилежащите пристройките е имало училище, просъществувало до 1940 година. \r\nАлбена ЖИЛЕКОВА", "date": "2018.11.08", "title": "Пазарджик: Църквата „Св. Архангел Михаил“ отбелязва своя храмов празник"}
{"url": "http://www.focus-news.net/news/2018/11/08/2587870/varna-dvizhenieto-v-uchastaka-kranevo-varna-pri-km-83-e-ogranicheno-za-dvizhenie-na-avtomobili-nad-10-tona.html", "text": "Интензивен е трафикът в централната част на Варна, предаде репортер на  Радио „Фокус“ – Варна . По информация на Агенция „Пътна инфраструктура“ движението по АМ „Хемус“ при Потоп от км 18+680 до км 19+600 в посока Варна се осъществява с повишено внимание поради ремонтни дейности в аварийната лента по виадукт при км 19+250. Скоростта на движение е ограничена до 70 км/ч. Движението в участъка Кранево – Варна при км 83+100 е ограничено за движение на МПС над 10 тона. За движещите се от гр. Варна и гр. Севлиево към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. Движението се регулира с пътни знаци.  Движението по път II-29 Варна – Добрич в участъка от км 38+100 до км 43+515 се осъществява с повишено внимание поради частични ремонтни дейности на асфалтовата настилка. Движението е регулирано с пътни знаци.  За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, са се създали обходни маршрути за товарни автомобили над 12 т. по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. Във Варна задръствания се образуват по булевардите „Цар Освободител“, „Сливница“ и „Владислав Варненчик“ в участъците с ремонтни дейности. Водачите трябва да преминават с повишено внимание през новите кръгови кръстовища на булевардите „Сливница“ и „Владислав Варненчик“, в участъците на пресичане с новия бул. „Васил Левски“. Дейностите напредват и създадената временна организация на движение затруднява трафика, като в пиковите часове преминаването отнема около 20 – 30 минути. \r\nХристиян ТИЛКИЯН", "date": "2018.11.08", "title": "Варна: Движението в участъка Кранево – Варна при км 83 е ограничено за движение на автомобили над 10 тона"}
{"url": "http://www.focus-news.net/news/2018/11/08/2587872/api-do-1700-chasa-shofyorite-da-se-dvizhat-s-povisheno-vnimanie-po-pat-i-6-sofiya-burgas-pri-razklona-za-elin-pelin-poradi-izvarshvane-na-remontni-deynosti.html", "text": "До 17.00 часа днес шофьорите да се движат с повишено внимание по път I-6 София - Бургас при разклона за Елин Пелин поради извършване на ремонтни дейности. Това съобщиха от пресцентъра на  Агенция „Пътна инфраструктура“ .", "date": "2018.11.08", "title": "АПИ: До 17.00 часа шофьорите да се движат с повишено внимание по път I-6 София - Бургас при разклона за Елин Пелин поради извършване на ремонтни дейности"}
{"url": "http://www.focus-news.net/news/2018/11/08/2587868/danail-kirilov-gerb-v-promenite-v-zakona-za-kontsesiite-bsp-sa-obarkali-pravnata-norma.html", "text": "В промените в Закона за концесиите БСП са объркали правната норма. Това каза народният представител от ПГ на ГЕРБ и председател на Правна комисия Данаил Кирилов по време на Закона за концесиите, внесен от опозицията, с който се предлага обектите от забранителния списък за приватизаци да не се отдават на концесия, предаде репортер на  Агенция „Фокус“ . „Каква е връзката на забранителния списък за приватизация със Закона за концесиите? Как си представяте имот, който е в капитала на търговско дружество и не е държавна и общинска собственост, да бъде обект на концесия? Какво е сравнението на вашето предложение спрямо Закона за държавната собственост, Закона за общинската собственост във връзка със Закона за концесиите?“, попита Кирилов. „Концесията е на държавна и общинска собственост. За това бях много изненадан от този законопроект. Трудно ми беше да го разчета и търсих неговото систематично обяснение и връзка със законодателството“, заяви още Кирилов. \r\nДеница КИТАНОВА", "date": "2018.11.08", "title": "Данаил Кирилов, ГЕРБ: В промените в Закона за концесиите БСП са объркали правната норма"}
{"url": "http://www.focus-news.net/news/2018/11/08/2587873/plovdiv-nauchna-konferentsiya-s-mezhdunarodno-uchastie-paisievi-cheteniya-shte-se-provede-v-plovdivskiya-universitet-paisiy-hilendarski.html", "text": "Филологическият факултет на Пловдивския университет „Паисий Хилендарски“ открива днес традиционната си научна конференция с международно участие „Паисиеви четения“. Това съобщиха за  Радио „Фокус“ – Пловдив  от висшето учебно заведение. Тази година престижният форум е юбилеен, посветен на 45 години от основаването на филологическите специалности във висшето училище. В „Паисиеви четения 2018“ ще се включат 232 учени от 39 университета и научни института от 13 държави – България, Чехия, Полша, Русия, Беларус, Босна и Херцеговина, Сърбия, Хърватия, Унгария, Гърция, Турция, Франция и Испания. Официалното откриване на конференцията ще се състои от 10.00 часа в Аудитория 6 на Ректората на университета. На официална церемония от 10.30 часа до 11.40 часа ще бъдат наградени изявени преподаватели-филолози. Веднага след награждаването, ще се състои откриването на изложбата „Черно-бели следи от един многоцветен живот“, посветена на 100-годишнината от рождението на българския дипломат, филмов продуцент, сценарист и режисьор, театрален режисьор, теоретик на изкуството, семиотик, университетски преподавател, писател, преводач, радиожурналист и критик Петър Увалиев. \r\nСледващите събития в програмата са представянето на сборниците „Научни трудове. Филология. Паисиеви четения 2017 г.“ и откриване на академична книжарница, в която преподаватели ще продават и подаряват свои книги. След заседанията по секции в следобедните часове, в Заседателната зала на Ректората ще бъде открит и Академичен салон, който ще представи актуалната научна продукция на преподаватели от Филологическия факултет на ПУ „Паисий Хилендарски“. \r\nВ рамките на конференцията е включена секция, посветена на 40 години от откриването на славистиката в университета. Тя ще бъде открита от 13.30 часа в зала „Компас“ на Ректората. \r\nНа 9 ноември от 10.00 часа в Първи езиков кабинет ще се проведе и Кръгла маса по ономастика, посветена на 45-годишнината на Филологическия факултет и на 110 години от рождението на акад. Владимир Георгиев – български учен, езиковед и съставител на речници и енциклопедии, главен редактор на сп. „Български език“ и на сп. „Балканско езикознание“ и на „Кратка българска енциклопедия“ и енциклопедия „България А-Я“.", "date": "2018.11.08", "title": "Пловдив: Научна конференция с международно участие „Паисиеви четения“ ще се проведе в Пловдивския университет „Паисий Хилендарски“"}
{"url": "http://www.focus-news.net/news/2018/11/08/2587876/sds-shte-provede-teoretichna-natsionalna-konferentsiya-v-dva-modula-programni-prioriteti-i-mestni-izbori-2019-na-11-noemvri.html", "text": "На 11 ноември, неделя, СДС ще проведе теоретична Национална конференция в два модула: \"Програмни приоритети\" и \"Местни избори 2019\". Това съобщиха от пресцентъра на  СДС . Форумът ще започне в 11.00 часа в зала \"Европа\", в Парк Хотел \"Москва\", зала \"Европа\".", "date": "2018.11.08", "title": "СДС ще проведе теоретична Национална конференция в два модула: \"Програмни приоритети\" и \"Местни избори 2019\" на 11 ноември"}
{"url": "http://www.focus-news.net/news/2018/11/08/2587874/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-9-noemvri.html", "text": "„Софийска вода” временно ще прекъсне водоснабдяването в някои части на столицата на 9 ноември. Това съобщиха от пресцентъра на  дружеството . \r\nВъв връзка с подмяна на спирателен кран на ул. „Софийско поле“ в жк. „Дървеница“ се налага спиране на водоподаването от 09:00 до 21:00 часа на клиентите на „Софийска вода”, живеещи в района на: бл. 43, бл. 42А, бл. 45, бл. 46. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред бл. 43 . \r\nВъв връзка с подмяна на сградно водопроводно отклонение на ул. „Ивац войвода“ жк. „Яворов“ , се налага спиране на водоподаването от 10:00 до 18:00 часа на клиентите на „Софийска вода”, живеещи в района на: ул. „Момчил войвода“ от ул. „Ивац войвода“ до ул. „Цар Иван Асен II“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Момчил войвода“ ъгъла с ул. „Цар Иван Асен II“. \r\nВъв връзка с подмяна на сградно водопроводно отклонение на бул. „Александър Стамболийски“ в Център се налага спиране на водоподаването от 09:00 до 18:00 часа на клиентите на „Софийска вода”, живеещи в района на: бул. „Александър Стамболийски“ от бул. „Витоша“ до ул. „Княз Борис I“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Александър Стамболийски“ ъгъла с ул. „Лавеле“. \r\nВъв връзка с подмяна на сградно водопроводно отклонение на ул. „Роза“ в кв. „Горна баня“ се налага спиране на водоподаването от 09:00 до 15:00 часа на клиентите на „Софийска вода”, живеещи в района на: ул. „Роза“ от ул. „Каменица“ до ул. 646. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „ Роза“№24. \r\nВъв връзка с диагностика на уличен водопровод на ул. „Подлозище“ в кв. „Горна баня“ се налага спиране на водоподаването от 09:00 до 15:00 часа на клиентите на „Софийска вода”, живеещи в района на: ул. „Подлозище“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Подлозище“. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.11.08", "title": "„Софийска вода” временно ще прекъсне водоснабдяването в някои части на столицата на 9 ноември"}
{"url": "http://www.focus-news.net/news/2018/11/08/2587878/pss-dobri-sa-usloviyata-za-turizam-v-planinite.html", "text": "Добри са условията за туризъм в планините. Това съобщиха за  Агенция „Фокус“  от Планинската спасителна служба (ПСС) при БЧК. Температурите все още са малко по-високи от обичайните за сезона. На нивото на хижите времето е облачно и тихо. Съоръженията не работят никъде. През изминалото денонощие няма регистрирани инциденти с туристи. \r\nИнформация за обстановката в планините може да намерите a style=\"font-weight:bold;\" href=\"http://www.pss-bg.bg/\"> адреса на ПСС в интернет. \r\nТелефоните на ПСС са: 02/ 9632000 и 088 1470.", "date": "2018.11.08", "title": "ПСС: Добри са условията за туризъм в планините"}
{"url": "http://www.focus-news.net/news/2018/11/08/2587881/plovdiv-v-grada-se-provezhda-4-tata-natsionalna-konferentsiya-po-detska-endokrinologiya.html", "text": "В града се провежда 4-тата национална конференция по детска ендокринология. Това съобщи за  Радио „Фокус“ - Пловдив  доц. Нарцис Калева-Ходжева, ендокринолог и завеждащ ендокринното отделение в Детска клиника към УМБАЛ „Св. Георги“-Пловдив. На нея ще присъстват около 120 медици по детска ендокринология от цяла България и над 15 водещи ендокринолози и специалисти по детска диабетология от цял свят. Обект на практиката на детските  ендокринолози са деца с хормонални заболявания като заболявания на щитовидната жлеза, отклонения в растежа, всички видове отклонения в различните етапи на пубертета, различните заболявания на надбъбречната жлеза, различните форми на болестно затлъстяване. „Важно е да се знае в месец ноември, който е световният месец на диабетноболните, че ние се занимаваме с диагностика и лечението на диабетноболни деца“, каза още доц. Калева. По думите ѝ детската ендокринология е една от младите специалности в педиатрията и допреди няколко години специалистите са били малко. През последните 10 години обаче все повече млади лекари специализират „Детска ендокринология“. \r\nМария РУСЕВА", "date": "2018.11.08", "title": "Пловдив: В града се провежда 4-тата национална конференция по детска ендокринология"}
{"url": "http://www.focus-news.net/news/2018/11/08/2587882/kyustendil-kmetat-na-obshtina-dupnitsa-metodi-chimev-shte-se-sreshtne-sas-svetovniya-vitseshampion-po-borba-kiril-milov.html", "text": "Кметът на Община Дупница Методи Чимев ще се срещне със световния вицешампион по борба Кирил Милов, съобщиха от пресцентъра на  Община Дупница . Срещата ще се проведе от 13.30 часа в кабинета на кмета на Община Дупница инж. Методи Чимев. Заедно със световния вицешампион по борба за мъже Кирил Милов ще бъде и неговият треньор Армен Назарян.", "date": "2018.11.08", "title": "Кюстендил: Кметът на Община Дупница Методи Чимев ще се срещне със световния вицешампион по борба Кирил Милов"}
{"url": "http://www.focus-news.net/news/2018/11/08/2587880/faz-evropeyski-izbori-2019-enp-izbira-shpittsenkandidat.html", "text": "Европейската народна партия (ЕНП) предстои да избере т.нар. шпитценкадидат (водещ кандидат) за изборите през май 2019 г., съобщава водещият германски ежедневник  Die Frankfurter Allgemeine Zeitung . \r\nНа конгреса във финландската столица Хелзинки председателят на Християнсоциалния съюз (ХСС) Хорст Зеехофер официално предложи водещ кандидат на партията в надпреварата за поста председател на Европейската комисия да бъде неговият заместник – Манфред Вебер, който понастоящем е фракционен лидер на ЕНП в Европейския парламент. \r\nВ кампанията си Вебер заложи на изискването за по-бързи решения от държавните и правителствените ръководители на ЕС. Той подчерта, че в ключови области на политиката като управлението на бежанците липсват конкретни резултати.  \r\nГерманският политик ще се състезава с бившия финландски премиер Александър Стуб за мястото на водещ кандидат на ЕНП за европейските избори, припомня изданието. Решението ще бъде взето с тайно гласуване на приблизително 730 делегати на партията, които присъстват на конгреса в Хелзинки.  Тереза Герова", "date": "2018.11.08", "title": "FAZ: Европейски избори 2019: ЕНП избира шпитценкандидат"}
{"url": "http://www.focus-news.net/news/2018/11/08/2587879/predsedatelyat-na-pg-na-gerb-tsvetan-tsvetanov-razgovarya-s-vatreshniya-ministar-na-germaniya-horst-zeehofer.html", "text": "Председателят на ПГ на ГЕРБ и зам.-председател на партията Цветан Цветанов се срещна с вътрешния министър на Германия Хорст Зеехофер по време на конгреса на Европейската народна партия (ЕНП) в Хелзинки. Това съобщиха от пресцентъра на  ПП ГЕРБ . Двамата обсъдиха ситуацията с охраната на външните граници на ЕС и управлението на миграционните процеси. По време на срещата Цветан Цветанов благодари на Зеехофер за подкрепата на Германия, включително чрез немските политически фондации \"Ханс Зайдел\" и \"Конрад Аденауер\", за акумулиране на експертиза и обмен на опит в сферата на вътрешната сигурност, правоприлагането и правосъдната система.  \r\n„Германия е стратегически партньор, на когото винаги сме могли да разчитаме по пътя за европейско развитие на България“, подчерта Цветан Цветанов пред германския вътрешен министър.", "date": "2018.11.08", "title": "Председателят на ПГ на ГЕРБ Цветан Цветанов разговаря с вътрешния министър на Германия Хорст Зеехофер"}
{"url": "http://www.focus-news.net/news/2018/11/08/2587864/deneshen-makedoniya-nikola-gruevski-tryabva-da-se-predade-za-izpalnenieto-na-nakazanieto-mu-po-deloto-tank.html", "text": "Изтича крайният срок, в който бившият премиер на Македония Никола Груевски трябва да се предаде за изпълнението на наказанието му по делото „Танк“ – две години лишаване от свобода заради злоупотреба с власт, припомня електронното издание на скопския ежедневник  „Денешен“ . \r\nВ края на миналата седмица Наказателният съд в Скопие съобщи, че съдията по делото е отхвърлил молбата на защитата на Груевски за отлагане на изпълнението на присъдата.  \r\nБившият лидер на ВМРО-ДПМНЕ поиска отлагане на влизането си в затвора, тъй като работи върху книга въз основа на докторската си дисертация „Икономическите ефекти на различните видове международни потоци на капитал, с акцент върху Република Македония\". Адвокатите му изтъкнаха това като причина за отлагане на двегодишната присъда, издадена заради незаконна доставка на луксозен „Мерцедес\". \r\nОсвен това Груевски поиска отлагане на изпълнението на наказанието заради задълженията си като депутат. Тези две причини са вписани в една от точките на Закона за налагане на санкции: „Ако осъденото лице е длъжно да извърши определена работа, което вече е започнало, а заради отказа на тази работа би настъпила сериозен вреда, може да се отлагането на присъдата може да бъде най-много за три месеца\". \r\nБившият премиер на югозападната ни съседка бе осъден на 23 май тази година.  Тереза Герова", "date": "2018.11.08", "title": "„Денешен“ (Македония): Никола Груевски трябва да се предаде за изпълнението на наказанието му по делото „Танк“"}
{"url": "http://www.focus-news.net/news/2018/11/08/2587884/prof-stefan-harkov-posveshtavame-konferentsiya-na-muzikalnata-deynost-na-dobri-voynikov-tay-kato-toy-e-izvesten-poveche-kato-teatral-i-pedagog-no-ne-i-kato-muzikant.html", "text": "Посвещаваме конференция на музикалната дейност на Добри Войников, тъй като той е известен повече като театрал, езиковед, филолог, журналист, педагог, но не и като музикант. Това заяви проф. Стефан Хърков от Шуменския университет по повод предстоящия международен научен форум „Музикалната  дейност на енциклопедиста Добри Войников“, предаде репортер на  Радио „Фокус“ - Шумен . Проявата на 22 и 23 ноември е посветена на 185-ата годишнина от рождението на Добри Войников и 160 години от създадения от него първи ученически многогласен хор в България. Проф. Хърков обясни, че идеята на конференцията е да обедини изследванията за Войников като музикален педагог, оркестров диригент и като първият педагог, започнал системено да преподава многогласната музика. „За българите до средата на 19 век многогласът е бил напълно непознат. Нашите предци са познавали само монодията в нейния автентичен вид - онзи, който е известен още от античността и средновековието, когато идеалът е бил всички да запеят в един глас. Войников е първият, който осъзнава че многогласът може да има успех, само когато влезе в българското училище, той е първият педагог, който започва системно да преподава многогласната музика и да направи първият подобен състав в училище през 1858 година в Шумен“, заяви проф. Хърков. По думите му като истински енциклопедист Добри Войников се отнася напълно професионално към тази дейност. „Със специалните си интереси към музиката, Войников я превръща в нещо повече от любителство и случаен интерес“, каза още проф. Хърков. \r\nИвелина ИВАНОВА", "date": "2018.11.08", "title": "Проф. Стефан Хърков: Посвещаваме конференция на музикалната дейност на Добри Войников, тъй като той е известен повече като театрал и педагог, но не и като музикант"}
{"url": "http://www.focus-news.net/news/2018/11/08/2587885/kyustendil-bez-problemi-se-osashtestvyava-preminavaneto-na-avtomobili-prez-gkpp-gyueshevo.html", "text": "Без проблеми се осъществява преминаването на автомобили през ГКПП „Гюешево”. Това съобщи за  Радио „Фокус” – Кюстендил  дежурният на българо-македонския пункт. Потокът от автомобили към този час на деня е нормален, преминаването се извършва без големи изчаквания. По пътя от и за граничния пункт има опасност от падащи камъни на пътното платно. \r\nВенцеслав ИЛЧЕВ", "date": "2018.11.08", "title": "Кюстендил: Без проблеми се осъществява преминаването на автомобили през ГКПП „Гюешево”"}
{"url": "http://www.focus-news.net/news/2018/11/08/2587886/dimitar-danchev-bsp-predlagame-alternativen-demografski-byudzhet.html", "text": "\"За поредна година се налага БСП да предложи Алтернативен бюджет, защото бюджетът, внесен от Министерския съвет, не предлага онези политики, които ще гарантират доброто икономическо развитие, от което имаме нужда. Той не предлага дългосрочна визия, не предлага и необходимите реформи в отделните системи и отново прехвърля тежести върху най-уязвимите обществени групи\". Това каза народният представител от ПГ на \"БСП за България\" Димитър Данчев пред БТВ, съобщиха от пресцентъра на  НС на БСП . Той коментира, че политиките, заложени в бюджета, гарантират още малко време за оцеляване на правителството. \"Ние, от БСП, предлагаме бюджет, който е ориентиран към преодоляване на демографската катастрофа на страната и затова нарекохме бюджета демографски\", каза народният представител. Той припмни, че в него се  предлага отпускане на еднократна помощ от 6400 лв.,10 минимални работни заплати, за раждането на второ и трето дете за всяко българско семейство с двама осигурени родители.", "date": "2018.11.08", "title": "Димитър Данчев, БСП: Предлагаме Алтернативен демографски бюджет"}
{"url": "http://www.focus-news.net/news/2018/11/08/2587888/plovdiv-haydushki-praznik-shte-se-provede-v-rayon-severen.html", "text": "Хайдушки празник ще се проведе в Район „Северен”. Това съобщи за  Радио „Фокус“-Пловдив  районният кмет инж. Ральо Ралев. Той ще се състои в събота от 10.00 часа в парк „Моливчета” (западно от Пешеходен мост, до ул.”Неофит Рилски”). Празникът се организира администрацията на Район „Северен”, съвместно с Фондация „Стария бряст” гр.Сливен и бригада „Нова градина”  – гражданско обединение за обществено полезна дейност гр.Сливен. Официално ще бъдат открити нови съоръжения за отдих за деца и възрастни. Ще бъде засадено дръвче – наследник на сливенската фондация – вековното дърво, станало Европейско дърво на годината за 2014 г., както и много друга иглолистна растителност. Ще бъде представен мях с вино от 43 литра, какъвто е качвал Хаджи Димитър по хайдушките пътеки на Сливен, описван в записките на Панайот Хитов. Районната администрация приканва всички жителите и гости на Пловдив на празника.", "date": "2018.11.08", "title": "Пловдив: Хайдушки празник ще се проведе в Район „Северен”"}
{"url": "http://www.focus-news.net/news/2018/11/08/2587890/kyustendil-zaradi-podmyana-na-vodoprovod-bez-voda-sa-zhitelite-na-selo-yahinovo-i-chast-ot-kvartalite-v-grad-dupnitsa.html", "text": "Заради подмяна на водопровод без вода са жителите на село Яхиново и част от кварталите в град Дупница. Това каза пред  Радио „Фокус” – Кюстендил\r\nВенцеслав ИЛЧЕВ", "date": "2018.11.08", "title": "Кюстендил: Заради подмяна на водопровод без вода са жителите на село Яхиново и част от кварталите в град Дупница"}
{"url": "http://www.focus-news.net/news/2018/11/08/2587892/anton-antonov-e-naznachen-za-direktor-na-natsionalnoto-tol-upravlenie-v-api.html", "text": "Антон Антонов е назначен за директор на Националното тол управление в Агенция „Пътна инфраструктура“, съобщиха от  пресцентъра на АПИ.  Специализираното звено ще се занимава със събирането на електронните пътни такси от 1 януари 2019 г.  \r\nАнтон Антонов е служител на АПИ от юни 2012 г. От началото на тази година е ръководител на Екипа за внедряване на системата за електронно таксуване на пътищата и е началник на отдел „ТОЛ“ в дирекция „Пътни такси и разрешителни“. В периода 2005-2009 г. е представител на Министерството на регионалното развитие и благоустройството в Постоянното представителство на България в Брюксел. \r\nЗавършил е „Счетоводство и финанси“ в Университета Оксфорд Брукс, Англия и има магистратура по бизнес администрация от Университета Уорик в Ковънтри, Англия.", "date": "2018.11.08", "title": "Антон Антонов е назначен за директор на Националното тол управление в АПИ"}
{"url": "http://www.focus-news.net/news/2018/11/08/2587893/vratsa-63-godishna-zhena-e-blasnata-ot-lek-avtomobil-na-peshehodna-pateka-v-grada.html", "text": "63-годишна жена е блъсната от лек автомобил на пешеходна пътека в града. Това съобщиха от  ОДМВР - Враца . Инцидентът е станал на 7 ноември 2018 г. около 11.30 часа в град Враца. Лек автомобил „Нисан Алмера“, управляван от  67-годишен мъж от град Враца, е блъснал 63-годишна жена на пешеходна пътека. Пробата за алкохол на водача  е отрицателна. Пешеходката е транспортирана в болницата в града.", "date": "2018.11.08", "title": "Враца: 63-годишна жена е блъсната от лек автомобил на пешеходна пътека в града"}
{"url": "http://www.focus-news.net/news/2018/11/08/2587894/silistra-25-godishna-zhena-e-stanala-zhertva-na-telefonna-izmama-sas-sumata-ot-17-000-lv.html", "text": "25-годишна жена е станала жертва на телефонна измама със сумата от 17 000 лв. Това съобщиха от  ОД МВР - Силистра . Вчера в областния град тя се доверила на обаждане от мъж, представящ се за полицай, който поискал съдействие за залавяне на телефонни измамници. Младата жена изпълнила указанията на мнимия служител на реда и оставила под пейка в централната част на града сумата от 17 000 лв. По случая е образувано досъдебно производство.", "date": "2018.11.08", "title": "Силистра: 25-годишна жена е станала жертва на телефонна измама със сумата от 17 000 лв."}
{"url": "http://www.focus-news.net/news/2018/11/08/2587889/predsedatelyat-na-pg-na-gerb-tsvetan-tsvetanov-i-kmetove-ot-gerb-se-sreshtnaha-s-predsedatelya-na-evropeyskata-narodna-partiya-zhozef-dol.html", "text": "Председателят на ПГ на ГЕРБ и зам.-председател на партията Цветан Цветанов и кметове на областни градове в България, избрани от листата на ГЕРБ, се срещнаха с председателя на Европейската народна партия (ЕНП) Жозеф Дол. Това се случи днес в рамките на конгреса на ЕНП в Хелзинки, Финландия, съобщиха от пресцентъра на  ПП ГЕРБ . \r\nПо време на разговора Цветан Цветанов отбеляза, че догодина на европейските избори българските граждани трябва да гласуват за мирна и просперираща Европа, а това може да го гарантира само Европейската народна партия. Пред Жозеф Дол Цветанов подчерта, че благодарение на европейската солидарност инфраструктурата в българските общини непрекъснато се модернизира и това се оценява положително от гражданите. „Победа на ГЕРБ и на местните избори ще ни даде възможност да надградим постигнатото“, уточни зам.-председателят на ГЕРБ. \r\nПредседателят на ЕНП Жозеф Дол поздрави правителството на Бойко Борисов за грижата за българските общини и посочи пред кметовете, че с управници като Бойко Борисов и Цветан Цветанов зад гърба си те имат пълното спокойствие и свобода да развиват градовете си и да гарантират професионална реализация на жителите им.", "date": "2018.11.08", "title": "Председателят на ПГ на ГЕРБ Цветан Цветанов и кметове от ГЕРБ се срещнаха с председателя на Европейската народна партия Жозеф Дол"}
{"url": "http://www.focus-news.net/news/2018/11/08/2587875/kyustendil-nad-2-300-sa-imenitsite-v-oblastta-na-arhangelovden.html", "text": "Над 2 300 са имениците в областта на Архангеловден. Това съобщиха за  Радио „Фокус” – Кюстендил  от пресцентъра на Община Кюстендил. Днес празнуват 281 души с името Ангел и 128 с името Ангелина. 12 души носят името Гаврил, а 21 – Махаел. С името Михаела са наречени 155 дами, а с името Михаил – 159 души. 159 жителки на общината са наречени с името Радка. 147 души са с името Райчо. 65 мъже от Кюстендил и селата са с името Рангел. Името Райна носят 205 дами. Повече от 1 000 души са с имената Емил, Емилия, Емилиян и Емилияна. \r\nВенцеслав ИЛЧЕВ", "date": "2018.11.08", "title": "Кюстендил: Над 2 300 са имениците в областта на Архангеловден"}
{"url": "http://www.focus-news.net/news/2018/11/08/2587896/sport-elitsa-kostova-i-sesil-karatancheva-otpadnaha-ot-turnira-v-las-vegas.html", "text": "Елица Костова и Сесил Каратанчева отпаднаха в първия кръг на турнира по тенис в Лас Вегас. \r\nВтората ракета на България - Костова, допусна загуба с 3:6, 3:6 от поставената под номер три в основната схема унгарска тенисистка Фани Щолар. \r\nДругата представителка на България в турнира – Сесил Каратанчева, бе победена от американката Грейс Мин с 6:7, 4:6. Тя обаче продължава участието си в турнира на двойки, където в тандем с Мари Боузкова от Чехия достигна до четвъртфиналната фаза на надпреварата.", "date": "2018.11.08", "title": "Спорт: Елица Костова и Сесил Каратанчева отпаднаха от турнира в Лас Вегас"}
{"url": "http://www.focus-news.net/news/2018/11/08/2587898/dimitar-margaritov-kzp-ofertite-na-turoperatorite-i-hotelierite-tryabva-da-posochvat-korektno-vida-i-kategoriyata-na-myastoto-za-nastanyavane.html", "text": "Туроператорите и хотелиерите стриктно и точно да анонсират в офертите и в рекламите си степента на категоризация на обекта, напомни председателят на Комисията за защита на потребителите (КЗП) Димитър Маргаритов по БНР във връзка с предстоящата кампания за декемврийските празници, съобщиха от пресцентъра на  КЗП . „Попадаме на случаи, в които обектът е категоризиран като семеен хотел или като къща за гости, а се рекламира като хотел. Това не е коректно, тъй като неслучайно Наредбата въвежда различни степени на категоризация и съответните изисквания, за да може даден туристически обект да получи тази категория”, коментира Маргаритов.   \r\nПредседателят на Комисията за защита на потребителите посочи, че все по-рядко се среща предоставянето на туристическа услуга в т.нар. некатегоризирани обекти, за разлика от минали години, когато това е било честа практика. Според него положителното развитие на сектора е свързано с две основни обстоятелства. Първо, желанието на самите търговци да повишат качеството на предоставяната от тях услуга. И второ – бдителността на потребителите, които все по-често сигнализират при проблем.  \r\nВ хода на разговора Маргаритов открои два от основните проблеми, от които се оплакват най-често потребителите: разочарованието от разминаването между описаното в офертата и обективната реалност и заблудите и нелоялните търговски практики при “ол инклузив“ пакетите. „Пазарът не може да бъде напълно изчистен от нелоялни търговски практики, но стремежът ни е да продължи положителната тенденция за подобряване качеството на туристическия продукт и в следващите периоди”, каза още председателят на КЗП.  \r\nМаргаритов напомни, че и през предстоящия зимен сезон потребителите могат да подават сигнали за нарушения в туристически и търговски обекти чрез сайта на КЗП и на денонощния телефон 0700 111 22. „За да можем да реагираме своевременно и да извършим проверките възможно най-бързо с цел да установим какво е действителното положение, ще направим такова конфигуриране на нашите екипи, включително с колеги от други части на страната с не толкова активно присъствие на туристи през зимния сезон, че да имаме повече инспектори в планинските курорти и да можем да помогнем тогава, когато е необходимо”, добави той.", "date": "2018.11.08", "title": "Димитър Маргаритов, КЗП: Офертите на туроператорите и хотелиерите трябва да посочват коректно вида и категорията на мястото за настаняване"}
{"url": "http://www.focus-news.net/news/2018/11/08/2587895/api-ne-se-izvarshvat-stroitelni-raboti-na-avtomagistrala-struma-v-uchastaka-s-arheologicheskite-obekti-kray-pokrovnik.html", "text": "Не се извършват никакви строителни работи на АМ „Струма“ в участъка с археологическите обекти край село Покровник. Това съобщиха от пресцентъра на  Агенция „Пътна инфраструктура“ . Агенцията прави това уточнение по повод запитвания на медии за напредъка при изграждането на участъка между Благоевград и Крупник и съхранението на археологическите находки. \r\nВ отсечката между Благоевград и Крупник се работи в участъците, за които има издадено разрешение за строеж като асфалтови дейности в момента не се правят. В 455-метровия участък с археологическите обекти - от 359+625 до км 360+080, не се извършват никакви строителни работи. АПИ е изготвила задание на проект за преместване и теренна консервация на археологическите обекти, които имат експозиционна стойност. Документът е изпратен за съгласуване в Националния институт за недвижимо културно наследство и след като се получи нужното одобрение ще се пристъпи към изготвянето на проекта.  \r\nАПИ припомня, че Специализираният експертен съвет за опазване на недвижимите културни ценности издаде указание за преместване на римската фамилна гробница и раннохристянската църква, а на място да бъдат запазени частите от римската вила и баня, които са извън трасето на магистралата. \r\nИзграждането на участъка между Благоевград и Крупник от автомагистрала „Струма“, лот 3.1 от км 359+000 до км 366+000 и от км 370+400 до 376+000, е част от проекта: АМ „Струма“ - лот 3.1, лот 3.3 и тунел „Железница“. Той се съфинансира от Кохезионния фонд на Европейския съюз и националния бюджет чрез ОП „Транспорт и транспортна инфраструктура“ 2014-2020 г.", "date": "2018.11.08", "title": "АПИ: Не се извършват строителни работи на автомагистрала „Струма“ в участъка с археологическите обекти край Покровник"}
{"url": "http://www.focus-news.net/news/2018/11/08/2587891/politico-v-noshtta-sled-mezhdinnite-izbori-v-sasht-dzhef-seshans-podade-ostavka.html", "text": "Министърът на правосъдието на САЩ Джеф Сешънс подаде оставка по искане на президента на страната Доналд Тръмп. Решението му бе обявено в нощта след междинните избори в САЩ, след седмици, белязани с остра размяна на реплики и публични унижения, коментират изданието  Politico  в европейската си редакция.  \r\nОставката на Сешънс бе обявена от лидера на Белия дом чрез съобщение в социалната мрежа „Туитър“, в което Тръмп благодари на сенатора от щата Алабама за службата му. В същия пост американският президент обяви, че функциите на Сешънс ще бъдат временно поети от Матю Уитакър, който досега ръководеше кабинета на Сешънс. Тръмп добави, че новият правосъден министър на страната ще бъде номиниран „на по-късна дата“.  \r\nПромените във ведомството изглежда засега няма да окажат влияние върху заместник-министъра на правосъдието Род Розенщайн: той ще продължи да упражнява надзор върху разследването на специалния прокурор Робърт Мълър за предполагаемата руска намеса в президентските избори в САЩ от 2016 г. \r\nОт редакцията са уверени, че макар решението на Сешънс да не е изненадващо, оставката му ще предизвика разгорещен дебат в Конгреса. Тереза Герова", "date": "2018.11.08", "title": "Politico: В нощта след междинните избори в САЩ: Джеф Сешънс подаде оставка"}
{"url": "http://www.focus-news.net/news/2018/11/08/2587883/yulian-angelov-obedineni-patrioti-i-po-vremeto-na-bsp-ima-sklyucheni-kontsesii-v-ushtarb-na-darzhavata.html", "text": "Винаги сме били за това, че има сключени концесии в ущърб на държавата. Такива са сключвани и по времето на БСП. Това каза секретарят на ПГ на „Обединени патриоти“ Юлиан Ангелов в дебатите по промените в Закона за концесиите на първо четене, предаде репортер на  Агенция „Фокус“ . „Не сме ние тези, които 45 години са строили за друга държава, изпълнявайки всичко каквото се каже от Москва - това е БСП“, заяви той. „Не сме предавали държавните интереси, вие сте го правили“, коментира Юлиан Ангелов към БСП. „Когато говорим за национална сигурност- не ние сме управлявали два пъти с ДПС, а БСП. За нас ДПС винаги са имали други интереси“, каза още той.  \r\nВ отговор депутатът от ДПС Халил Летифов коментира: „Юлиан Ангелов не каза нищо съществено по законопроекта, намеси половината ни съседи и какви ли не конспирации“. „Относно това кой предава чуждия интерес- стана ясно кой продава българско гражданство“, заяви депутатът от ДПС. \r\nБиляна ИВАНОВА", "date": "2018.11.08", "title": "Юлиан Ангелов, „Обединени патриоти“: И по времето на БСП има сключени концесии в ущърб на държавата"}
{"url": "http://www.focus-news.net/news/2018/11/08/2587877/veliko-tarnovo-s-moleben-za-zdrave-i-kurban-tsarkvata-v-selo-vardim-otbelyazva-hramov-praznik.html", "text": "С молебен за здраве и курбан църквата в свищовското село Вардим чества храмов празник. Тя носи името на св. Архангел Михаил, чиято памет почитаме днес. Това припомни в ефира на  Радио „Фокус“ – Велико Търново  кметът на населеното място Сенка Добрева. Тя уточни, че всичко за курбана се купува с дарения от хората. Преди храната да се раздаде за здраве на присъстващите, тя се освещава. През настоящата година земеделски производител от региона е дарил цяло агне. Управникът уточни, че в празника се включват много жители гости на Вардим и го определи като много тачен. За състоянието на местния храм тя подчерта, че то е добро. „Благодарение на дарители от селото, които живеят в чужбина, ние правим нужните ремонти на време. Миналата година направихме навес до църквата, където се раздава и консумира курбана, а тази година ни подариха маси и пейки за навеса. Състоянието на църквата е добро не само отвътре, но и отвън“, посочи още Сенка Добрева и покани всички желаещи да се включат в честванията на Архангеловден днес. \r\nЛуиза ТРАНЧЕВА", "date": "2018.11.08", "title": "Велико Търново: С молебен за здраве и курбан църквата в село Вардим отбелязва храмов празник"}
{"url": "http://www.focus-news.net/news/2018/11/08/2587887/smolyan-nad-1-100-sa-imenitsite-na-arhangelovden-v-obshtinata.html", "text": "Над 1 100 са имениците на Архангеловден в общината. Това съобщи за  Радио „Фокус“ – Смолян  Мария Топова от служба ГРАО в местната администрация. Името Михаил носят 149 мъже, а Михаела – 73 дами. Ангел и Ангелина са кръстени съответно 254 и 62 жители на Смолян и околните населени места. Имената Райчо и Райко са дадени на общо 105 смолянчани. Рангел са наречени 13 мъже. Радка и Рада са имената на общо 258 жени от общината. Радослав и Радослава са кръстени съответно 195 мъже и 23 жени, живеещи в Смолян селата около него. На този ден празнуват и всички с производни на посочените имена. \r\nНели ГЕРГЬОВСКА", "date": "2018.11.08", "title": "Смолян: Над 1 100 са имениците на Архангеловден в общината"}
{"url": "http://www.focus-news.net/news/2018/11/08/2587897/premierat-boyko-borisov-razgovarya-s-finlandskiya-ministar-predsedatel-yuha-sipila.html", "text": "Премиерът Бойко Борисов се срещна с финландския министър-председател Юха Сипила. Двамата разговаряха в правителствената резиденция „Кесаранта“ в Хелзинки, съобщиха от  правителствената информационна служба.  Във фокуса на срещата бяха темите за европейската перспектива на страните от Западните Балкани, сигурността и граничния контрол, образованието, енергетиката и туризма. \r\nФинландският министър-председател Юха Сипила поздрави премиера Бойко Борисов за успеха на първото Българско председателство. Сипила определи като отличен избор приоритетите на страната ни, докато оглавяваше Съвета на ЕС. „Това е успех на председателството. Поздравих моя скъп колега премиера Борисов за воденето на Съвета на ЕС“, добави още финландският премиер след срещата.    \r\nБойко Борисов и Юха Сипила се договориха за обмен на ученици и преподаватели между двете държави. „Най-силните университети и може би най-добрата образователна система е във Финландия. Лично премиерът Юха Сипила пое ангажимент да направим обмен между ученици и преподаватели“, каза Борисов. Той поясни, че конкретно Професионалната гимназия по компютърно програмиране и иновации в Бургас е била обсъждана за такова сътрудничество.  \r\nДвамата правителствени ръководители дискутираха още разширяването на сътрудничеството в сферата на енергетиката. „Ще бъдат по-интензивни разговорите в следващите дни за финландския модел с използването на руски реактори в ядрената енергетика. С колегата имаме план как максимално да си помагаме с експертиза в тази сфера“, добави българският премиер.  \r\nБойко Борисов подчерта, че България и Финландия са моделът за опазване на външните граници на ЕС като политическа воля, силна гранична полиция и споразумения с трети страни, които да работят. \r\nБългарският премиер съобщи още, че е отчетено и двойно увеличение на броя на финландските туристи у нас. „Надявам се в следващите няколко месеца Юха да посети България, обещал съм му да го заведа и в Пловдив – европейската столица на културата за 2019 г.“, каза министър-председателят Борисов.", "date": "2018.11.08", "title": "Премиерът Бойко Борисов разговаря с финландския министър-председател Юха Сипила"}
{"url": "http://www.focus-news.net/news/2018/11/08/2587907/api-do-1700-chasa-ot-46-do-47-km-dvizhenieto-po-am-trakiya-shte-se-osashtestvyava-v-aktivnata-lenta-v-posoka-burgas.html", "text": "До 17.00 часа движението ще се осъществява в активната лента от км 46 до км 47 на автомагистрала „Тракия“ в посока Бургас поради извършвани ремонтни дейности в изпреварващата лента. Това съобщиха от пресцентъра на  Агенция „Пътна инфраструктура“ .", "date": "2018.11.08", "title": "АПИ: До 17.00 часа от 46 до 47 км движението по АМ „Тракия“ ще се осъществява в активната лента  в посока Бургас"}
{"url": "http://www.focus-news.net/news/2018/11/08/2587905/stara-zagora-sadat-opredeli-myarka-zadarzhane-pod-strazha-spryamo-shofyor-upravlyaval-avtomobil-sled-upotreba-na-narkotichni-veshtestva.html", "text": "По искане на Районна прокуратура-Стара Загора съдът определи мярка за неотклонение „задържане под стража“ спрямо шофьор, управлявал автомобил след употреба на наркотични вещества, съобщиха от  пресцентър на Апелативна прокуратура-Пловдив . М.М. e привлечен като обвиняем по бързо производство за това, че на 3 ноември 2018 г. в с. Дълбоки, общ. Стара Загора, управлявал моторно превозно средство – лек автомобил марка „Ауди“, след употреба на наркотично вещество – метамфетамин, установено по надлежния ред с техническо средство „Дрегер Дръг тест“, като деянието е извършено повторно –  чл. 343б, ал.4 вр.ал.3 вр.чл.28 ал.1  от Наказателния кодекс. \r\nВ хода на образуваното срещу М.М. бързо производство е установено, че същия на 3 ноември 2018 г. бил в с. Дълбоки, като управлявал лек автомобил, марка „Ауди“. Обвиняемият е спрян за извършване на проверка и е тестван за употреба на наркотични вещества. При извършената проверка техническото средство отчело наличие на метамфетамин в организма на М.М.   \r\nОбвиняемият е извършил деянието в изпитателния срок на предходно осъждане през 2017 г., отново за шофиране след употреба на наркотични вещества. Взетата спрямо М.М. мярка за неотклонение „задържане под стража“ може да се обжалва и протестира пред Окръжен съд-Стара Загора.", "date": "2018.11.08", "title": "Стара Загора: Съдът определи мярка „задържане под стража“ спрямо шофьор, управлявал автомобил след употреба на наркотични вещества"}
{"url": "http://www.focus-news.net/news/2018/11/08/2587902/ognyan-tsenkov-kmet-na-obshtina-vidin-pozhelavam-na-sluzhitelite-na-mvr-silen-duh-i-nepokolebima-volya-za-da-prodalzhat-dostoyno-da-izpalnyavat-zadalzheniyata-si.html", "text": "Пожелавам на служителите на МВР силен дух и непоколебима воля, за да продължат достойно да изпълняват задълженията си. Това се посочва в поздравителния адрес на кмета на Община Видин Огнян Ценков до служителите на Областната дирекция на МВР, съобщиха от пресцентъра на  Общината . В поздравлението на кмета се посоча още: „За мен е чест да Ви поздравя по повод 8 ноември – Ден на св. Архангел Михаил и професионален празник на българската полиция. Този празник, който олицетворява ред, дисциплина и царуване на истината, подхожда напълно за патронен празник на полицията, която има призванието да се грижи за реда, спокойствието и спазването на законите в страната. Да следваш това признание, означава да притежаваш  качества като чест, достойнство, морални ценности и готовност да се жертваш в името на другия. Вие заслужавате уважение и признателност за смелостта и самоотвержеността, с които изпълнявате своите задължения. Неведнъж доказвате професионализма и отговорността си като достойни граждани на това общество, включвайки се във всички инициативи, организирани от Община Видин, осигурявайки  обществения ред на съгражданите ни. Изказвам своята  признателност и убеденост за бъдещо ефективно и ползотворно взаимодействие между органите на МВР и местната власт! В празничния ден Ви пожелавам силен дух и непоколебима воля, да продължите достойно да изпълнявате задълженията си с висок морал и професионализъм! Бъдете горди от своя избор!“", "date": "2018.11.08", "title": "Огнян Ценков, кмет на Община Видин: Пожелавам на служителите на МВР силен дух и непоколебима воля, за да продължат достойно да изпълняват задълженията си"}
{"url": "http://www.focus-news.net/news/2018/11/08/2587906/ivan-kaburov-zemedelets-rekoltata-ot-spanak-preminava-prez-seriozna-obrabotka-predi-da-izleze-na-pazara-samnyavam-se-tatulat-da-e-popadnal-sluchayno-v-neya.html", "text": "Повечето зеленчукопроизводители от Пазарджишко застават зад производителя на спанак Ивайло Малджански, чийто продукция бе примесена с татул и продадена в търговската мрежа. Това каза за  Радио „Фокус“ – Пазарджик  Иван Кабуров, арендатор, зърнопроизводител и председател на земеделско сдружение от Пазарджик. По думите му подкрепата към пловдивския производител на спанак е оправдана от факта, че той е един от най-съвестните зеленчукопроизводители в региона, продукцията му е с високо качество, добър контрол върху производството и това, че той снабдява почти всички големи търговски вериги в областта от години. „Съмнявам се татулът да е попаднал случайно в реколтата от спанак, тъй като по това време на годината татул почти няма. Освен това набраният спанак преминава през няколко фази преди да достигне като пакетиран продукт до търговската мрежа. Първо той се бере механично чрез много прецизна машина, след това се селектира ръчно, като се отстраняват различните листа, в отделна база се мие и сортира, след което се оглежда отново и пакетира, охлажда се и се изпраща към големите търговски вериги. Затова у повечето производители остава съмнението, че може би въпросният татул умишлено е попаднал в реколтата, за да се саботира дейността на Малджански на търговския пазар“, коментира Кабуров. Той добави, че експертите по растителна защита, които имат ангажимент да извършват проверки на продукцията, също трябва да бъдат по-прецизни, а също така и потребителите, които трябва да селектират листата преди консумация. „Важно е да се отбележи, че татулът прилича малко на листата на спанак, тъй като той е широколистно растение, но при добро вглеждане става ясно и разликата между двете, тъй като листата на плевела са по-големи и по-перести“, уточни Кабуров. Земеделският производител каза също, че не е коректно всички да се нахвърлят веднага върху производителя на спанак и да го заклеймят, защото никой не е застрахован от грешки, особено когато се обработват толкова големи площи, но не бива да се изключва и вероятността за умишлено попадане на татула в продукцията заради конкурентни интереси. „Фокус“ припомня , че Българската агенция за безопасност на храните спря от разпространение в търговската мрежа спанак със съмнение, че е примесен с листа от татул, след извършени незабавни проверки по постъпили два сигнала от граждани за закупен спанак от верига магазини в Костинброд и хипермаркет в Търговище. Листата от спанак са опаковани в пакети по 500 грама - сорт Горила, произведен в област Пловдив. \r\nАлбена ЖИЛЕКОВА", "date": "2018.11.08", "title": "Иван Кабуров, земеделец: Реколтата от спанак преминава през сериозна обработка преди да излезе на пазара, съмнявам се татулът да е попаднал случайно в нея"}
{"url": "http://www.focus-news.net/news/2018/11/08/2587908/dobrich-zaradi-deynosti-po-vodniya-tsikal-s-narusheno-vodopodavane-sa-abonatite-v-zhk-druzhba-i-po-chast-ot-ul-kaliakra.html", "text": "Заради дейности по обновяване на водния цикъл с нарушено водоподаване са абонатите в целия ЖК „Дружба“ и по част от ул. „Калиакра“, района на СУ „Св. Св. Кирил и Методий“, предаде кореспондентът на  Радио „Фокус” – Варна . По информация на ВиК – Добрич водни аварии се отстраняват по ул. „Черноризец Храбър“ в района на Рилските блокове. В областта поради дейности на екипи на ВиК с нарушено водоподаване са в Район Добрич-селска - с. Карапелит, с. Методиево, с. Подслон, с. Ловчанци и с. Владимирово, в Район Балчик - ул. „Самара“ в морския град, в Район Каварна - с. Божурец и с. Челопечене, в Район Шабла - с. Пролез, и в Район Крушари - с. Лозенец.  \r\nЖулиета НИКОЛОВА", "date": "2018.11.08", "title": "Добрич: Заради дейности по водния цикъл с нарушено водоподаване са абонатите в ЖК „Дружба“ и по част от ул. „Калиакра“"}
{"url": "http://www.focus-news.net/news/2018/11/08/2587911/veliko-tarnovo-ucheni-ot-polsha-sarbiya-germaniya-makedoniya-i-balgariya-shte-uchastvat-v-nauchna-konferentsiya-na-tema-medii-i-komunikatsii-na-21-vi-vek.html", "text": "Учени от Полша, Сърбия, Германия, Македония и България ще участват във Велико Търново в научна конференция на тема „Медии и комуникации на 21-ви век“. Това е IV-то издание на международния форум. Той се организира от катедра „Журналистика и връзки с обществеността“ към Филологическия факултет на Великотърновския университет „Св. св. Кирил и Методий“. Това каза за  Радио „Фокус“ – Велико Търново  Фани Маздрашка, преподавател във висшето учебно заведение. Конференцията ще продължи в рамките на два дни като началото ще бъде поставено от 11.00 часа в зала „Европа“ на университета. Темата през настоящата година е „Журналистика и PR – модели на взаимодействие“. Сред лекторите са имената на уважавани специалисти по комуникации от Софийския университет, ВТУ, УНСС, Нов български университет. Темите на докладите са фокусирани върху различните измерения на отношенията между журналистика и ПР, предизвикателствата и проблемите пред двете сфери. \r\nМеждународната научна конференция предоставя възможност на учени, преподаватели от различни университети, журналисти, практици и експерти да представят своите тези, наблюдения и резултати от научни изследвания по проблеми от теорията и практиката на журналистиката, медиите, ПР-а, рекламата, маркетинга и други сфери на масовите комуникации. \r\nЛуиза ТРАНЧЕВА", "date": "2018.11.08", "title": "Велико Търново: Учени от Полша, Сърбия, Германия, Македония и България ще участват в научна конференция на тема „Медии и комуникации на 21-ви век“"}
{"url": "http://www.focus-news.net/news/2018/11/08/2587899/glavniyat-prokuror-sotir-tsatsarov-vnese-v-narodnoto-sabranie-iskaniya-za-snemane-na-imuniteta-na-shestima-deputati.html", "text": "Главният прокурор Сотир Цацаров отправи към Народното събрание искания за снемане на имунитета на шестима народни представители. Това съобщиха от пресцентъра на  Прокуратура на Република България . Исканията касаят разрешение за възбуждане на наказателно производство, на основание чл. 70 ал. 1 от Конституцията на Република България, по отношение на: \r\n- Георги Михайлов, народен представител от ПГ „БСП за България“, за престъпления по чл. 219 ал. 3 вр. ал. 1 НК (умишлена безстопанственост) и по чл. 220 ал. 1 вр. чл. 26 ал. 1 НК (сключване на неизгодни договори). В СГП са постъпили материали от извършена проверка от отдел „Икономическа полиция“ на СДВР, с предложение за образуване на досъдебно производство. От тях, както и от приложените договори за доставка на медикаменти и консумативи, е видно, че към 31.05.2018 г. задълженията на Специализирана болница за активно лечение на хематологични заболявания  - София (СБАЛХЗ ЕАД) към всички доставчици са в общ размер на 24 359 808 лв. В хода на проверката от служителите на СДВР е установено, че за периода 07 май 2015 г. – 19 април 2017 г. директор на болницата и управител на търговското дружество е бил Георги Михайлов, като в това качество той е сключил преобладаващата част от договорите, последица от които е посоченото финансово състояние на лечебното заведение. \r\n- Веселин Марешки, Кръстина Таскова и Пламен Христов, народни представители от ПГ на ПП „Воля“. Спрямо тях, по досъдебно производство, започнало в ОП Варна, са повдигнати и предявени обвинения за престъпления по чл. 213а ал. 2 т. 4 вр. ал. 1 вр. чл. 26 ал. 1 НК (изнудване). По предявено предно искане на главния прокурор, всеки от тримата народни представители е изразил писменото си съгласие за снемане на имунитет, съобразно чл. 70 ал. 2 от Конституцията. Понастоящем делото е прието по компетентност от Специализираната прокуратура, като наблюдаващият прокурор, с оглед събраните доказателства, е приел, че са налице основания за привличане към наказателна отговорност на Веселин Марешки, Кръстина Тодорова и Пламен Христов и за престъпление по чл. 321 ал. 6 НК (сговаряне на извършване на престъпления, чрез които се цели да се набави имотна облага). Даденото вече съгласие от народните представители не включва и обвинението за това престъпление. Според тълкуването в Решение № 10 от 27 юли 1992 г. по к. д. № 13/92 г. на Конституционния съд на Република България е необходимо повторно сезиране на парламента. Обвиненията касаят дейност на Веселин Марешки като съдружник и управител на „Фармнет“ ООД – Варна, а на Кръстина Таскова и Пламен Христов като регионални мениджъри, свързана с отправени заплахи за увреждане на имуществото към собственици на аптеки, с цел те да бъдат принудени да поемат имуществени задължения – да закупуват лекарства и лекарствени средства само от „Фармнет“ ООД, при неизгодни за тях условия /по-високи цени спрямо другите доставчици/. \r\n- Борис Кърчев, народен представител от ПП „ГЕРБ“, за престъпления по чл. 255 ал. 3 вр. ал. 1 т. 2, т. 6 и т. 7 НК /избягване на установяването и плащането на данъчни задължения в особено големи размери/. В резултат на подадени сигнали от гражданин и НПО е започнала проверка, която е установила достатъчно данни за извършено от Борис Кърчев данъчно престъпление - затова че през месеците юни – юли 2015 г. в гр. Стара Загора, като управляващ „Би Би Си Кейбъл“ ООД избегнал плащането на данъчни задължения в особено големи размери – 320 000 лева ДДС, като потвърдил неистина в подадена Справка - декларация по ЗДДС и използвал документи с невярно съдържание – отчетни регистри и данъчни фактури и приспаднал неследващ се данъчен кредит.  В хода на проверките е установено използването на сходна практика за избягване, установяване и плащане на данъчни задължения в особено големи размери и от „КТВ“ ООД. Управляващ съдружник в дружеството от създаването му на 24.03.2005 г. до 24.08.2016 г. е бил Борис Кърчев.  \r\n- Елена Йончева, народен представител от ПГ „БСП за България“, за престъпление по чл. 253 ал. 5 вр. ал. 1 НК (изпиране на пари в особено големи размери). Въз основа на постъпил сигнал от народни представители и след извършена проверка, в Специализираната прокуратура е образувано досъдебно производство за такова престъпление – за извършени финансови операции с парични средства, присвоени от „КТБ“ АД (в несъстоятелност) и са прикривани чрез офшорна компания – „Далий Трейдинг Лимитид“ действителните права върху парични средства на „КТБ“ АД (в несъстоятелност) в особено големи размери, за които се знае или предполага, че са придобити чрез престъпление по чл. 203 НК и случаят е особено тежък. В хода на разследването е установено, че на 17.04.2012 г., на основание чл. 113 от Търговския закон, едноличният собственик на капитала на „Авторска телевизия“ ЕООД Елена Йончева е взела решение представляваното от нея търговско дружество да учреди съвместно с офшорна компания „Далий Трейдинг Лимитид“ (дружество, регистрирано на 09.02.2011 г., съгласно действащите нормативни актове на територията на Британски Вирджински острови) юридическо лице с правно организационна форма – дружество с ограничена отговорност и с наименование „Офроуд“ ООД. На 20.04.2012 г., представляващите „Далий Трейдинг Лимитид“ също са взели решение за учредяване на това съвместно дружество с „Авторска телевизия“ ЕООД. В решенията на управителните органи на двете търговски дружества е посочен размера на капитала на новосформираното „Офроуд“ ООД – 10 000 лева, разпределен в 100 дружествени дяла, всеки един с номинална стойност 100 лева. Всеки от учредителите („Авторска телевизия“ ЕООД и „Далий Трейдинг Лимитид“), при разпределението на капитала записва по 50 дружествени дяла (по 50 %), с обща номинална стойност в размер на по 5000 лева. Вноските в капитала са разпределени, както следва:  \r\n- съдружникът „Авторска телевизия“ ЕООД, срещу записаните 50 дружествени дяла, се задължава да извърши парична вноска в размер на 5000 лева.; \r\n- съдружникът „Далий Трейдинг Лимитид“, срещу записаните 50 дружествени дяла се задължава да извърши парична вноска в размер на 315 000 лева, от които 310 000 лева (разликата между общата сума на паричната вноска и общата номинална стойност на записаните дружествени дялове) да бъдат отнесени във фонд „Резервен“ на „Офроуд“ ООД. „Далий Трейдинг Лимитид“ се е задължило след учредяване на „Офроуд“ ООД в Търговския регистър на Република България да направи и допълнителна парична вноска в „Офроуд“ ООД в размер на 250 000 евро или тяхната левова равностойност в срок от 1 година, при годишна лихва 5 %. \r\nУчредителното събрание е проведено на 23 април 2012 г., като за управител и представляващ на новоучреденото търговско дружество „Офроуд“ ООД е избрана Елена Николова Йончева. В това си качество, тя е сключила с „КТБ“ АД Рамков договор за платежни услуги за ЮЛ и ЕТ. Определена е като единствено лице, което има право да се разпорежда със сумите по сметките на „Офроуд“ ООД. На 20 юни 2012 г. и 22 юни 2012 г. по разплащателната сметка на „Офроуд“ ООД са постъпили договорените суми, включително и валутен превод в евро от „Далий Трейдинг Лимитид“. Предстоят множество действия по разследването, свързани с установяване на начина на разпореждане с тези средства, както и спазване на разпоредбите на данъчното законодателство. \r\nИсканията на главния прокурор касаят разрешение за възбуждане на наказателно производство срещу всеки от народните представители и извършване на действия по разследването, засягащи правата им, както и привличане като обвиняем, при наличие на предпоставките за това, съобразно НПК. Съобразно чл. 31  ал. 3 от Конституцията,  обвиняемият се смята за невинен до установяване на противното с влязла в сила присъда.", "date": "2018.11.08", "title": "Главният прокурор Сотир Цацаров внесе в Народното събрание искания за снемане на имунитета на шестима депутати"}
{"url": "http://www.focus-news.net/news/2018/11/08/2587910/korneliya-ninova-bsp-shte-sezirame-vas-i-shte-se-obarnem-kam-prezidenta-za-kontsesiyata-na-letishte-sofiya-poemame-grizhata-za-balgarskite-grazhdani.html", "text": "Ще сезираме ВАС и ще се обърнем към президента за концесията на летище „София“ - БСП поема грижата за българските граждани. Това каза лидерът на БСП Корнелия Нинова по време на дебатите по промените в Закона за концесиите на първо четене, внесен от опозицията, предаде репортер на  Агенция „Фокус“ . „Ще се обърнем към молба с президента Радев, който върна Закона за концесиите ви с вето, който върна Закона за приватизационен и следприватизационен контрол също с вето, който е последователен по тема национална сигурност. Ние ще търсим институционална подкрепа през съда по законов ред, през президентската институция също“, допълни лидерът на БСП.  Тя обърна внимание, че в концесията на летище „София“ е записано, че при война, национална катастрофа, криза, бедствие, държавата трябва да предупреди концесионера да изчака 6 месеца и след това да му плати обезщетение, за това, че е поискала прекратяване на концесията и използване на националното си летище, за да защити националния си интерес и територията си. „6 месеца ще го чакаш и накрая ще му платиш за това. Как точно през тази концесия ще защитите България и народа си след като сте дали права на концесионера сам да си определя летищните такси? Как пазите националния интерес след като сте записали тези условия, че ако България реши, че има нужда от второ летище, трябва да пита първия концесионер, ако той разреши, а ако не, трябва да му плащаме отново обезщетение. Къде е тук националният интерес? Обръщаме се към патриотите най-вече и те се чудят защо към тях, защото уважаеми патриоти, това е знаме на вашата идеология. Цяла кампания, цяла идеология развихте на основата на това, че не трябва да има изобщо концесии, че чуждите инвеститори и концесионери са колонизатори“, допълни Нинова. \r\nПо думите й Волен Сидеров е искал ревизия на всички концесии от Валери Симеонов. „Нито единия, нито другия нещо са свършили по този въпрос. Не казвайте, че не знаем как ще гласувате по тази тема, защото колеги патриоти, вие вече гласувахте и вече разрешихте концесията на летище „София“. Снощи“, посочи Нинова и заяви, че те са подкрепи Закона за държавния бюджет, където вече е разписано това.  \r\nДеница КИТАНОВА", "date": "2018.11.08", "title": "Корнелия Нинова, БСП: Ще сезираме ВАС и ще се обърнем към президента за концесията на летище „София“  - поемаме грижата за българските граждани"}
{"url": "http://www.focus-news.net/news/2018/11/08/2587900/adelina-stefanova-hram-vavedenie-bogorodichno-sedem-sa-parvosveshtenstvashtite-angeli-narecheni-arhangeli-koito-stoyat-kray-prestola-na-boga.html", "text": "Седем са първосвещенстващите ангели, наречени архангели, които стоят край престола на Бога. Това каза за  Радио „Фокус“ - Пирин  Аделина Стефанова, уредник в храм „Въведение Богородично“ - Благоевград. „Всеки от тях си има своите длъжности. Един е известител на тайните човешки, друг – царител на недъзите, трети – просветител на душата. Днешният празник, наречен Архангеловден е на свети Архангел Михаил – пътепазител на душите и борец против злото. Затова той често е рисуван с огнен меч и копие, което пробожда Дявола. В православната именна традиция няма друг божи хранител с толкова много длъжности“, посочи тя. Стефанова допълни, че свети Архангел Михаил е вожд на небесните сили, борец против духовете на тъмнината, защитник на християните от Дявола, предводител на Христовите армии срещу езичниците, пазител на нашите души, но и душевадец. По думите ѝ в народната обредна практика традицията е много хубава и тъкмо последното служение душевадец се е утвърдило най-много. Тя каза още, че от гръцки език “angelos” означава вестител, а “arhangelos” – старши вестител. \r\nНатали СТЕФАНОВА", "date": "2018.11.08", "title": "Аделина Стефанова, храм „Въведение Богородично“: Седем са първосвещенстващите ангели, наречени архангели, които стоят край престола на Бога"}
{"url": "http://www.focus-news.net/news/2018/11/08/2587912/fokus-makedoniya-nikola-gruevski-nyama-da-vleze-v-zatvora-v-shutka.html", "text": "Макар на 8 ноември да изтича крайният срок, в който бившият премиер на Македония Никола Груевски трябва да се предаде за изпълнението на присъдата по делото „Танк“, той няма да се яви в затвора в скопския квартал Шуто Оризари, съобщава електронното издание на местния  „Фокус“.  \r\nОт сряда в Наказателния съд в Скопие е започнало да постъпват жалби от целия екип адвокати на Груевски срещу решението на съдията по делото, който отказа да отложи изтърпяване на присъдата. Очаква се в рамките на деня в съда да бъде внесена жалба и от самия Груевски, с което ще започне да тече тридневен срок, в който органът ще трябва да се произнесе за отлагането на изпълнението на наказанието. \r\nС подаването на жалбата изпълнението на присъдата се отлага автоматично, в зависимост от времето, необходимо за вземане на решението, но най-много до три дни. Това произтича от чл. 91 на Закона за изпълнение на наказанията. \r\nСъщият член обаче гласи, че Наказателният съвет е длъжен да вземе решение по жалбата в рамките на три дни, което означава, че то трябва да бъде обявено не по-късно от понеделник, 12 ноември. Ако отново бъде отхвърлен апела, бившият македонски премиер влиза в затвора.  \r\nГруевски търси спасение и във Върховния съд, но все още не може да предприеме конкретни стъпки, защото делото засега се гледа в Наказателния съд. \r\nБившият министър-председател на Македония бе осъден на две години затвор за закупуването на „Мерцедес“ на стойност 580 000 евро.  Тереза Герова", "date": "2018.11.08", "title": "„Фокус“ (Македония): Никола Груевски няма да влезе в затвора в Шутка"}
{"url": "http://www.focus-news.net/news/2018/11/08/2587901/kyustendil-kurban-za-zdrave-shte-bade-osveten-i-razdaden-v-selo-shishkovtsi-po-povod-hramoviya-praznik-na-cherkvata-sveti-arhangel-mihail.html", "text": "Курбан за здраве ще бъде осветен и раздаден в село Шишковци по повод храмовия празник на черквата „Свети Архангел Михаил”. Това съобщи за  Радио „Фокус” – Кюстендил  Климент Терзийски, кмет на село Шишковци. Курбанът ще бъде осветен в 12.30 часа, а преди това в черквата ще се извърши празнична литургия. „Очаквам много гости. Всяка година в селото идват стотици хора на този празник”, каза Климент Терзийски. По думите му черквата е изградена през 1895 година. Тя е основно реставрирана и обновена. Направен е външен, вътрешен ремонт и ремонт на покрива. \r\nВенцеслав ИЛЧЕВ", "date": "2018.11.08", "title": "Кюстендил: Курбан за здраве ще бъде осветен и раздаден в село Шишковци по повод храмовия празник на черквата „Свети Архангел Михаил”"}
{"url": "http://www.focus-news.net/news/2018/11/08/2587914/vratsa-samodelno-napraven-pistolet-e-izzet-pri-proverka-na-chasten-imot-v-selo-galatin.html", "text": "Самоделно направен пистолет е иззет при проверка на частен имот в село Галатин. Това съобщиха от  ОДМВР - Враца . Оръжието е намерено на 7 ноември 2018 г. при проверка в частен дом в село Галатин. Открит е и боеприпас за него. Образувано е бързо полицейско производство.", "date": "2018.11.08", "title": "Враца: Самоделно направен пистолет е иззет при проверка на частен имот в село Галатин"}
{"url": "http://www.focus-news.net/news/2018/11/08/2587913/iskren-veselinov-obedineni-patrioti-ot-bsp-parvo-da-se-otrekat-ot-kontsesiite-si-i-togava-da-badat-mentori.html", "text": "Къде е оценката за концесиите на БСП? Първо се отречете от вашите концесии, след това бъдете ментори. Това каза зам.-председателят на ПГ на „Обединени патриоти“ в дебатите по промените в Закона за концесиите на първо четене, предаде репортер на  Агенция „Фокус“ . „Основният въпрос тук не е за намесата на държавата в икономиката, а за това може ли БСП да напише свестен законопроект“, коментира той. „Хубаво е да се надуват балони, да се експлоатират чувствителни теми за обществото, хубаво е обаче да имате и капацитет да ги материализирате“, се обърна той към БСП. „Добре е, че взаимствате тези от лидерите ни. Лошото е, че правите всичко като евтина имитация, когато се правиш на нещо, което не си-личи“, посочи Искрен Веселинов. „Кажете да-сбъркахме като дадохме на концесия летищата във Варна и Бургас“, каза още той към БСП. \r\nБиляна ИВАНОВА", "date": "2018.11.08", "title": "Искрен Веселинов, „Обединени патриоти“: От БСП първо да се отрекат от концесиите си и тогава да бъдат ментори"}
{"url": "http://www.focus-news.net/news/2018/11/08/2587915/yordan-tsonev-dps-bsp-kaza-che-shte-zashtitava-natsionalniya-suverenitet-no-taka-posledovatelna-li-shte-bade-za-bnb-kogato-se-transferira-takav.html", "text": "БСП каза, че ще защитава националния суверенитет, но така последователна ли ще бъде за БНБ, когато се трансферира такъв към Европейската централна банка(ЕЦБ). Това каза народният представител от ПГ на ДПС Йордан Цонев в реплика към Корнелия Нинова, предаде репортер на  Агенция „Фокус“.   „БСП ще защитава националния суверенитет и т.н. да не изреждам всичко. Не се съмнявам, г-жа Нинова, каквото каже, го прави без ирония. Искам да запитам обаче така последователна ли ще бъде във всички закони?“, попита Цонев.  \r\nПо думите му след малко ще влезе Закон за БНБ. „Тече обсъждане едномесечно на предложенията за Закона за БНБ, които трансферират суверенитет към Европейската централна банка“, каза още Цонев.  \r\nДеница кИТАНОВА", "date": "2018.11.08", "title": "Йордан Цонев, ДПС: БСП каза, че ще защитава националния суверенитет, но така последователна ли ще бъде за БНБ, когато се трансферира такъв"}
{"url": "http://www.focus-news.net/news/2018/11/08/2587917/sliven-22-godishna-zhena-e-zadarzhana-za-izvarshenata-krazhba-ot-zlatarskoto-atelie-v-grada.html", "text": "22-годишна жена е задържана за извършената кражба от златарското ателие в града. За по-малко от 24 часа криминалисти на РУ-Сливен разкриха кражбата и върнаха откраднатите накити. Това съобщиха от  ОДМВР - Сливен . Сигналът е получен на 6 ноември за извършена кражба на стойност 2 700 лева от златарско ателие в района на кооперативния пазар в град Сливен. След проведените незабавни издирвателни действия от служители на участък „Надежда“ е задържана криминално проявена жена с инициали Г.К. на 22 години от град Сливен. Тя е направила пълни самопризнания и е предала всички откраднати накити. Г.К. е задържана за 24 часа в РУ - Сливен. Работата по документиране на престъпната дейност на Г.К. продължава", "date": "2018.11.08", "title": "Сливен: 22-годишна жена е задържана за извършената кражба от златарското ателие в града"}
{"url": "http://www.focus-news.net/news/2018/11/08/2587904/burgas-blizo-24-400-dushi-v-oblastta-praznuvat-imen-den-na-arhangelovden.html", "text": "24 329 са хората празнуващи имен на Архангеловден, съобщиха за  Радио „Фокус“ - Бургас  от Териториална дирекция „Гражданска регистрация и административно обслужване“. 11 978 са имениците в града. Най-многобройни са празнуващите с името Ангел – 2 762 в областта, а в града – 1 144. От жените са с името Радка – 2 198 в област Бургас, в града – 1 017. Едва 4-ма са носещите името Архагел в областта. При жените най-малко са с името Радмила – 9 за областта, 8 от които са от гр. Бургас. Имен ден празнуват още хората, носещи имената: Гавраил, Емил, Емилиян, Милан, Милен, Михаел, Михаил, Огнян, Пламен, Ради, Руслан, Серафим, Ангелина, Емилия, Лина, Мила, Милена, Михаела, Огняна, Пламена, Радослава, Райна, Рая, Руска и др. \r\nДеница ДИМИТРОВА", "date": "2018.11.08", "title": "Бургас: Близо 24 400 души в областта празнуват имен ден на Архангеловден"}
{"url": "http://www.focus-news.net/news/2018/11/08/2587916/korneliya-ninova-deklariram-ot-imeto-na-bsp-che-kogato-doyde-vremeto-da-vzimame-resheniya-shte-otmenim-kontsesiyata-na-letishte-sofiya.html", "text": "Декларирам от името на БСП, че когато дойде времето да взимаме решения – ще отменим концесията на летище „София“. Това каза лидерът на БСП Корнелия Нинова в дуплика към Искрен Веселинов от „Обединени патриоти“ и  Йордан Цонев от ДПС по време дебатите на Закона за концесиите, внесен от опозицията, с който се предлага обектите от забранителния списък за приватизаци да не се отдават на концесия, предаде репортер на  Агенция „Фокус“ .  По отношение на казаното от Искрен  Веселинов от „Обединени патриоти“, че БСП първо трябва да се отрече от концесиите си, лидерът на БСП  декларира, че не е участвала в никакво качество във взимането на решения за концесии. „Декларирам от името на \"БСП за България“, че в момента, в който дойде да взимаме решения за бъдещето, ще отменим концесията на летище „София“, колкото и да струва това и каквото и да изисква от българската държавност. Тази отмяна ще бъде защита на българския национален интерес“, допълни още Нинова.  \r\nВъв връзка с казаното от депутата от ДПС Йордан Цонев дали БСП ще бъде последователна в защитата на националния суверенитет и в Закона за БНБ, Нинова се обърна към него: „Г-н Цонев, националният суверенитет е национален суверенитет и дали той минава през закони за банки, за летище или за концесии, е едно и също. Когато кажем, че ще го пазим, значи, че ще го пазим в различните варианти при опит за неговото посегателство“, заяви Нинова.  \r\nДеница КИТАНОВА", "date": "2018.11.08", "title": "Корнелия Нинова: Декларирам от името на БСП, че когато дойде времето да взимаме решения – ще отменим концесията на летище „София“"}
{"url": "http://www.focus-news.net/news/2018/11/08/2587920/vratsa-nivoto-na-reka-dunav-se-e-povishilo-s-16-sm-kray-oryahovo-prez-izminaloto-denonoshtie.html", "text": "Нивото на река Дунав се е повишило с 16 см край Оряхово през изминалото денонощие. В началото на българския участък на реката при Ново село за последното денонощие нивото се е повишило с 3 см и водният стоеж е 200 см, съобщиха от  Хидрометеорологичната станция в Ново село . Нивото на реката край Видин е 239 см, регистрираното повишение е от 7 см. Край Лом през последното денонощие е измерено повишение от 13 см и водният стоеж е 264 см. Нивото на реката край Оряхово е 139 см, там е регистрирано повишение за последното денонощие от 16 см. Температурата на водата край Ново село е 14 градуса, край Оряхово е 15,2 градуса.", "date": "2018.11.08", "title": "Враца: Нивото на река Дунав се е повишило с 16 см край Оряхово през изминалото денонощие"}
{"url": "http://www.focus-news.net/news/2018/11/08/2587921/the-local-italiya-senatat-na-italiya-prokara-patya-za-zatyagane-na-zakonodatelstvoto-za-migrantite.html", "text": "Сенатът на Италия прокара пътя за затягане на политиката в областта на миграцията и бежанците, съобщава електронното издание на  The Local  в местната си редакция.  \r\nПравителството на „Лига“ и Движението „Пет звезди“ спечели вота с подкрепата на 163-ма сенатори, срещу 59 „против“ и 19 „въздържал се“. Сред противниците на строгите мерки имаше и петима членове на управляващата коалиция, подчертават от редакцията. \r\nКоалицията представи пакета от антиимигрантски мерки в края на септември. Той предвижда опростяване на процедурите за изгонване на мигранти от страната и отнемане на италианското им гражданство. След гласуването в Сената италианският министър на вътрешните работи приветства „историческия ден“ за страната.   \r\nПриетите мерки ще сложат край на двугодишните разрешителни за пребиваване в Италия с цел «хуманитарна защита\" - по-ниско ниво на статут на бежанец, основано на италианското, а не на международно право. Подобни разрешения миналата година в страната получиха 25% от търсещите убежище. Вместо тях занапред ще бъдат издавани статути на „специална защита“ със срок от една година. Право на шестмесечен престой в Италия ще получат бягащите от „природни бедствия в страната им на произход“.  Тереза Герова", "date": "2018.11.08", "title": "The Local (Италия): Сенатът на Италия прокара пътя за затягане на законодателството за мигрантите"}
{"url": "http://www.focus-news.net/news/2018/11/08/2587919/kmetat-na-smolyan-nikolay-melemov-kam-politsaite-blagodarenie-na-vashiya-visok-profesionalizam-i-avtoritet-grazhdanite-se-chuvstvat-sigurni.html", "text": "Благодарение на Вашия висок професионализъм и авторитет, Смолян е един спокоен град, в който гражданите се чувстват сигурни. Това се казва в поздравителен адрес на кмета на Смолян Николай Мелемов към служителите на полицията, по повод професионалният им празник – 8 ноември, съобщиха от пресцентъра на  Община Смолян . В поздравлението на кмета Мелемов се казва още:  \r\n„Уважаеми старши комисар Николай Димов, уважаеми служители на Областната дирекция на МВР в град Смолян, поздравявам Ви по случай Деня на свети Архангел Михаил.  Благодарение на Вашия висок професионализъм и авторитет, Смолян е един спокоен град, в който гражданите се чувстват сигурни, а полицията се ползва с общественото доверие. В днешния празничен ден искам да Ви поздравя за неуморния труд, за енергията и усилията, които полагате ежедневно за активното противодействие на престъпността и осигуряване на добър обществен ред. Не случайно градът ни е даван за пример за взаимодействие между институциите. Смятам, че това е нормално, защото имаме обща цел – спокойствието и развитието на нашите населени места. Уверен съм, че сътрудничеството между нас ще е по този начини и ще работим заедно. Пожелавам Ви здраве, лично щастие и служебни успехи! Честит празник!“", "date": "2018.11.08", "title": "Кметът на Смолян Николай Мелемов към полицаите: Благодарение на Вашия висок професионализъм и авторитет гражданите се чувстват сигурни"}
{"url": "http://www.focus-news.net/news/2018/11/08/2587923/plovdiv-zhitelite-na-dve-sela-v-oblastta-sa-s-narusheno-vodopodavane-zaradi-avarii.html", "text": "Жителите на две села в Пловдивска област са с нарушено водоподаване заради аварии по водопреносната мрежа. Това съобщиха за  Радио „Фокус“ – Пловдив  от водоснабдителното дружество, обслужващо областта. Без вода са населените места Брестовица и Сърнегор. Очаква се нормалното водоподаване към абонатите да бъде възстановено до края на работния ден. \r\nЕкипите на водоснабдителното дружество работят и по отстраняването на аварии на територията на град Пловдив. С нарушено водоподаване за неопределен период от време са живущите в района на улиците „Петрова нива“ и „Баучер“, както и домакинствата в района на блок №145 в квартал „Тракия“ в града. \r\nТони МИХАЙЛОВ", "date": "2018.11.08", "title": "Пловдив: Жителите на две села в областта са с нарушено водоподаване заради аварии"}
{"url": "http://www.focus-news.net/news/2018/11/08/2587922/pazardzhikokrazhniyat-sad-shte-gleda-porednoto-delo-za-finansovi-zloupotrebi-v-obshtina-rakitovo.html", "text": "Окръжният съд в Пазарджик ще гледа поредното дело за финансови злоупотреби в община Ракитово, съобщиха от  пресцентъра на съда в Пазарджик.  Делото е образувано по обвинителен акт на Окръжната прокуратура срещу двама подсъдими. Първият е адвокат Лука Бельов, който е обвинен за това, че за периода 3 декември 2009 – 8 април 2010 г. противозаконно е присвоил парична сума в размер на близо 145 000 лв., собственост на Община Ракитово. Вторият подсъдим Манол Ангелове обвинен за това, че като временно изпълняващ длъжност в Община Ракитово не е положил достатъчно грижи и от банковата сметка са изтеглени общо суми в размер на близо 77 000лв., което е донесло значителна щета за родопската община. Началото на съдебното заседание е в 14.00 часа, съдия-докладчик е Ивета Парпулова.", "date": "2018.11.08", "title": "Пазарджик:Окръжният съд ще гледа поредното дело за финансови злоупотреби в община Ракитово"}
{"url": "http://www.focus-news.net/news/2018/11/08/2587925/prof-plamen-pavlov-istorik-otbelyazvame-814-godini-ot-priznavaneto-na-tsar-kaloyan-za-imperator-na-balgari-i-vlasi.html", "text": "814 години от признаването на цар Калоян за император на българи и власи отбелязваме на 8 ноември. На днешната дата през 1204 година с тържествена церемония в Търново цар Калоян получава корона, скиптър и знаме като знаци на владетелско достойнство от кардинал Лъв, легат на папа Инокентий ІІІ. Това каза в ефира на  Радио „Фокус“ – Велико Търново  историкът проф. Пламен Павлов. Той уточни, че международното признание на българската държава е едно от знаковите събития в първите десетилетия от нейното възстановяване от братята Петър и Асен. По думите му актът е осъществен благодарение на прочутия дипломат и войни – техният брат Калоян. „В 1202 година той активизира връзките с Рим. Те имат изключително интересна еволюция и градация. Отначало обръщението на папата към Йоаница е като към един местен владетел, без определена титла. Калоян обаче отговаря като император на българи и власи“, поясни проф. Павлов и допълни, че понятието власи буди много спорове, но според историческите данни то е използвано уместно, защото по това време Калоян има основателни претенции към земите между Дунав и Карпатите, които са изконно български, но са населени с власи. „Ако проследим преписката между Калоян и Инокентий III ще видим как постепенно българският цар налага своите тези на своя авторитетен кореспондент. И папата в крайна сметка признава законността на българската държава, тоест, че тя не е нещо ново, а е възстановяване на Българското царство от времето на Симеон, Петър и Самуил“, добави проф. Павлов. Той уточни, че на 7 ноември кардинал Лъв коронясва архиепископ Василий за първосвещеник на църквите в България и Влахия. Според проф. Павлов на следващия ден той коронясва българския владетел с титлата цар, на което Калоян отговаря на папата и благодари, че е провъзгласен за император. Неговото тълкуване на акта не се приема отрицателно и така до падането на България под османска власт, българските владетели са определяни като императори в западните документи. \r\nЛуиза ТРАНЧЕВА", "date": "2018.11.08", "title": "Проф. Пламен Павлов, историк: Отбелязваме 814 години от признаването на цар Калоян за император на българи и власи"}
{"url": "http://www.focus-news.net/news/2018/11/08/2587918/volen-siderov-ataka-bsp-kradat-ideite-ni-pone-da-go-kazhat-i-da-blagodaryat.html", "text": "Крадете идеите ни, поне го кажете. Кажете благодарим, г-н Сидеров, че сте написали това, за да можем да преписваме от него. Това каза председателят на ПГ на „Обединени патриоти“ и лидер на „Атака“ Волен Сидеров в дебатите по промените в Закона за концесиите на първо четене, предаде репортер на  Агенция „Фокус“ . „За 156 дни в 42-то НС „Атака“ предложи 31 законопроекта, 9 от които на второ четене. 25 проекторешения и 3 декларации. Тогава на власт беше коалиция БСП- ДПС“, припомни той. „Нито едно предложение не беше прието от управляващите“, заяви Волен Сидеров. „БСП отхвърлиха предложението ни минималната пенсия да бъде 500 лева“, посочи той. „Предложихме минималната работна заплата да се приравни към средната минимална работа заплата за държавите от ЕС- отхвърлено с гласовете на ГЕРБ, БСП и ДПС“, обясни Сидеров. „Атака“ предложи и прекратяване на всички концесионни договори за добив на злато, за което говоря от 15 години. Г-жо Нинова, вие тогава не бяхте в политиката. Предложението ни беше отхвърлено с гласовете на БСП, ДПС и ГЕРБ“, каза още лидерът на „Атака“. \r\nБиляна ИВАНОВА", "date": "2018.11.08", "title": "Волен Сидеров, „Атака“: БСП крадат идеите ни - поне да го кажат и да благодарят"}
{"url": "http://www.focus-news.net/news/2018/11/08/2587926/veselin-mareshki-volya-ne-sme-reshili-oshte-dali-da-se-otkazhem-ot-imunitetite-si.html", "text": "Не сме решили още дали да се откажем от имунитетите си. Може и да не се откажем, за да видим кои са тези, които искат да ни бъде свален имунитета. Това каза пред журналисти лидерът на „Воля“ Веселин Марешки по повод искането на главния прокурор Сотир Цацаров да бъдат свалени имунитетите на него, Кръстина Таскова и Пламен Христов, предаде репортер на  Агенция „Фокус“ . „Принципно бях готов да си дам имунитета. Първичната реакция на Кръстина Таскова е, че ние всъщност не се чувстваме виновни и искаме да видим кои са тези, които имат интерес имунитетът ни да бъде свален“, заяви той. „Разбираме, че са разпитани 90 свидетели, от които 85 са казали, че никой по никакъв начин не ги е изнудил. Принудили са по някакъв начин 2-3 да кажат обратното“, посочи Веселин Марешки. „Сменили са члена, по който сме си дали имунитета предния път. Сега искат да си го дадем по друг член отново“, уточни той. „Тогава казахме, че за да не ни разиграват такива циркове казахме, че си сваляме имунитетите по всички членове от целия НК“, обяви лидерът на „Воля“. „Няма нищо ново, просто сменят члена. Първия път са се объркали. Цяла година разследват за някакво изнудване и не намират нищо. Сега са решили, че е изнудване за нещо друго“, каза още той. \r\nБиляна ИВАНОВА", "date": "2018.11.08", "title": "Веселин Марешки, „Воля“: Не сме решили още дали да се откажем от имунитетите си"}
{"url": "http://www.focus-news.net/news/2018/11/08/2587928/nsi-prez-septemvri-2018-g-indeksat-na-promishlenoto-proizvodstvo-registrira-spad-ot-12-v-sravnenie-s-avgust-2018-godina.html", "text": "По предварителни данни през септември 2018 г. индексът на промишленото производство, изчислен от сезонно изгладените данни, регистрира спад от 1.2% в сравнение с август 2018 година. Това сочи  статистика на Националния статистически институт (НСИ) . През септември 2018 г. календарно изгладеният индекс на промишленото производство намалява с 0.8% спрямо съответния месец на 2017 година. \r\nПрез септември 2018 г. намаление спрямо предходния месец е регистрирано в производството и разпределението на електрическа и топлоенергия и газ - с 1.9%, и в преработващата промишленост - с 1.4%, а увеличение е отчетено в добивната промишленост - с 3.2%. По-значителен спад в преработващата промишленост се наблюдава при: производството на метални изделия, без машини и оборудване - със 17.8%, ремонта и инсталирането на машини и оборудване - с 16.7%, производството на химични продукти - с 8.6%, производството на текстил и изделия от текстил, без облекло - с 6.8%. Ръст е регистриран при: производството на лекарствени вещества и продукти - с 11.8%, производството на тютюневи изделия - с 8.6%, производството на превозни средства, без автомобили - със 7.4%, производството на дървен материал и изделия от него, без мебели - с 6.5%.  \r\nНа годишна база спад на промишленото производство, изчислен от календарно изгладените данни, е отчетен в добивната промишленост - с 12.2%, и в производството и разпределението на електрическа и топлоенергия и газ - с 4.7%, а в преработващата промишленост промишленото производство се увеличава с 0.8%. По-значително увеличение в преработващата промишленост спрямо предходната година се наблюдава при: производството на компютърна и комуникационна техника, електронни и оптични продукти - с 32.6%, производството на лекарствени вещества и продукти - с 24.7%, производството на превозни средства, без автомобили - с 18.0%, производството на автомобили, ремаркета и полуремаркета - с 14.7%. Намаление е отчетено при: производството на тютюневи изделия - с 24.2%, производството на метални изделия, без машини и оборудване - с 13.3%, производството на основни метали - с 12.1%, производството на химични продукти - с 10.1%.", "date": "2018.11.08", "title": "НСИ: През септември 2018 г. индексът на промишленото производство регистрира спад от 1.2% в сравнение с август 2018 година"}
{"url": "http://www.focus-news.net/news/2018/11/08/2587924/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Европейските избори, ситуацията в САЩ след поемането на контрола в долната камара на Конгреса от демократите и проблемите с миграцията са част от основните теми, върху които акцентират печатните издания на Стария континент.  Европейската народна партия (ЕНП) предстои да избере т.нар. шпитценкадидат (водещ кандидат) за изборите през май 2019 г., съобщава водещият германски ежедневник  Die Frankfurter Allgemeine Zeitung . \r\nНа конгреса във финландската столица Хелзинки председателят на Християнсоциалния съюз (ХСС) Хорст Зеехофер официално предложи водещ кандидат на партията в надпреварата за поста председател на Европейската комисия да бъде неговият заместник – Мартин Вебер, който понастоящем е фракционен лидер на ЕНП в Европейския парламент. \r\nВ кампанията си Вебер заложи на изискването за по-бързи решения от държавните и правителствените ръководители на ЕС. Той подчерта, че в ключови области на политиката като управлението на бежанците липсват конкретни резултати.  \r\nГерманският политик ще се състезава с бившия финландски премиер Александър Щуб за мястото на водещ кандидат на ЕНП за европейските избори, припомня изданието. Решението ще бъде взето с тайно гласуване на приблизително 730 делегати на партията, които присъстват на конгреса в Хелзинки. \r\n ***  Сенатът на Италия прокара пътя за затягане на политиката в областта на миграцията и бежанците, съобщава електронното издание на  The Local  в местната си редакция.  \r\nПравителството на „Лига“ и Движението „Пет звезди“ спечели вота с подкрепата на 163-ма сенатори, срещу 59 „против“ и 19 „въздържал се“. Сред противниците на строгите мерки имаше и петима членове на управляващата коалиция, подчертават от редакцията. \r\nКоалицията представи пакета от антиимигрантски мерки в края на септември. Той предвижда опростяване на процедурите за изгонване на мигранти от страната и отнемане на италианското им гражданство. След гласуването в Сената италианският министър на вътрешните работи приветства „историческия ден“ за страната.   \r\nПриетите мерки ще сложат край на двугодишните разрешителни за пребиваване в Италия с цел «хуманитарна защита\" - по-ниско ниво на статут на бежанец, основано на италианското, а не на международно право. Подобни разрешения миналата година в страната получиха 25% от търсещите убежище. Вместо тях занапред ще бъдат издавани статути на „специална защита“ със срок от една година. Право на шестмесечен престой в Италия ще получат бягащите от „природни бедствия в страната им на произход“. \r\n***  Министърът на правосъдието на САЩ Джеф Сешънс подаде оставка по искане на президента на страната Доналд Тръмп. Решението му бе обявено в нощта след междинните избори в САЩ, след седмици, белязани с остра размяна на реплики и публични унижения, коментират изданието  Politico  в европейската си редакция.  \r\nОставката на Сешънс бе обявена от лидера на Белия дом чрез съобщение в социалната мрежа „Туитър“, в което Тръмп благодари на сенатора от щата Алабама за службата му. В същия пост американският президент обяви, че функциите на Сешънс ще бъдат временно поети от Матю Уитакър, който досега ръководеше кабинета на Сешънс. Тръмп добави, че новият правосъден министър на страната ще бъде номиниран „на по-късна дата“.  \r\nПромените във ведомството изглежда засега няма да окажат влияние върху заместник-министъра на правосъдието Род Розенщайн: той ще продължи да упражнява надзор върху разследването на специалния прокурор Робърт Мълър за предполагаемата руска намеса в президентските избори в САЩ от 2016 г. \r\nОт редакцията са уверени, че макар решението на Сешънс да не е изненадващо, оставката му ще предизвика разгорещен дебат в Конгреса. \r\n***  “Наистина ще е красива ситуация от двупартиен тип“, пише ветеранът в британската преса  The Times , като цитира думите на американския президент по време на доста „трънливата“ пресконференция след края на междинните избори във вторник. \r\nПрезидентът Тръмп обеща ера на двупартийност в сряда след като неговата партия изгуби Камарата на представителите, макар че увеличи републиканското мнозинство в Сената.  \r\nВ обширни бележки по време на срещата с медиите в Белия дом Тръмп ката, че той ще управлява, като използва „нова концепция“. Тя означава да работи с демократите, като договаря закони за инфраструктурата, здравеопазването, мерки, с които да се регулира състоянието на околната среда.   \r\n“Наистина може да бъде една красива ситуация на двупартийност,” каза г-н Тръмп. “Те ще идват при мен, ние ще преговаряме … има много велики неща, които можем да направим заедно.” \r\nВ същото време обаче, той предупреди, че ще се подготви да заеме „ позиция като при война“, ако демократите предприемат разследвания на неговите лични финанси и връзки с руски агенти, за които се носят слухове. “Те може да играят тази игра, но ние можем да я играем и по-добре.“ \r\n***", "date": "2018.11.08", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2018/11/08/2587927/postanovlenieto-za-sazdavane-na-darzhavna-agentsiya-za-patna-bezopasnost-e-publikuvano-za-obshtestveno-obsazhdane.html", "text": "Постановлението за създаване на Държавна агенция за пътна безопасност е публикувано за обществено обсъждане на страницата за обществени консултации:  .  \r\nТова съобщиха от  правителствената информационна служба. \r\nОсновната цел на Националната стратегия за подобряване на безопасността на движението по пътищата на Република България за периода 2011-2020 г. е значително намаляване на броя на загиналите и ранените при пътнотранспортни произшествия. \r\nДържавната агенция за пътна безопасност към Администрацията на Министерския съвет ще разработва, координира и контролира провеждането на политиката по пътна безопасност в България, като се предвижда да поеме част от контролните функции на различните институции, между които е споделена отговорността за пътната безопасност към настоящия момент.  Специализираното звено ще събира обективни данни и ще осъществява постоянен мониторинг на постигнатите резултати и ефективността на предприетите мерки, като наред с това ще организира и провежда научноизследователска дейност, информационни и образователни кампании, както и ще извършва консултации с гражданското общество, бизнеса, академичните и научни среди.  \r\nПредстои да бъде извършен задълбочен анализ с оглед хоризонталния характер на политиката за пътна безопасност и обществената й значимост преди да се пристъпи към промени в законодателството. \r\nСъс създаването на агенцията се цели отстраняване на основните недостатъци на досегашния модел на провеждане на политиката по пътна безопасност, а именно недостатъчно взаимодействие и координация между институциите, недостатъчна синхронизация на данните и липса на системен анализ на причините за пътнотранспортните произшествия и ефекта от въведените мерки, недостатъчно взаимодействие с обществото, бизнеса и научните среди.  \r\nСтруктурирането на агенцията ще бъде извършено с компенсирани промени в рамките на общата численост на администрацията.", "date": "2018.11.08", "title": "Постановлението за създаване на Държавна агенция за пътна безопасност е публикувано за обществено обсъждане"}
{"url": "http://www.focus-news.net/news/2018/11/08/2587932/varna-okrazhnata-prokuratura-vnese-iskane-za-vremennoto-zadarzhane-pod-strazha-na-ruski-grazhdanin-izdirvan-sas-zapoved-za-arest-ot-sasht-za-kompyutarni-izmami-za-pone-7-mln-dolara.html", "text": "Искане за временното задържане за срок до 60 дни с последваща екстрация в САЩ на руския гражданин Александър Ж. е внесла във Варненския окръжен съд Окръжната прокуратура. Това съобщиха от  пресцентъра на Апелативна прокуратура – Варна . 38-годишният гражданин на Русия се издирва със заповед за арест на съдия от Районния съд на САЩ за източния район на Ню Йорк, Бруклин, за наказателно преследване по дело за конспирация за извършване на компютърни измами, от които са нанесени щети в размер на поне 7 млн. долара. Престъплението е извършено в периода от септември 2014 год. до декември 2016 г. и е наказуемо в САЩ с лишаване от свобода до 20 години или с глоба, както и с двете. То се наказва с лишаване от свобода и по българския НК. \r\nРуският гражданин притежава и българска лична карта и живее във Варна. Първоначално той е бил задържан за 24 часа, след което Окръжната прокуратура го задържа за срок до 72 часа, до изтичането на които  издирваният трябва да бъде доведен пред съда за произнасяне по искането на прокуратурата за временното му задържане за срок до 60 дни, определен в Договора за екстрадиция между правителството на Република България и правителството на САЩ. \r\nМеждувременно Окръжната прокуратура във Варна е изпълнила и молба за правна помощ на Министерството на правосъдието на САЩ с цел събиране на веществени доказателства по наказателното преследване в САЩ, което не е погасено по давност.  \r\nВарненският окръжен съд ще се произнесе днес по искането на прокуратурата.", "date": "2018.11.08", "title": "Варна: Окръжната прокуратура внесе искане за временното задържане под стража на руски гражданин, издирван със заповед за арест от САЩ за компютърни измами за поне 7 млн. долара"}
{"url": "http://www.focus-news.net/news/2018/11/08/2587934/nsi-prez-septemvri-2018-g-indeksat-na-produktsiyata-v-sektor-stroitelstvo-e-s-20-pod-ravnishteto-ot-predhodniya-mesets.html", "text": "По предварителни данни през септември 2018 г. индексът на продукцията в сектор „Строителство“, изчислен въз основа на сезонно изгладени данни, е с 2.0% под равнището от предходния месец. Това сочи  статистика на Националния статистически институт (НСИ) . Календарно изгладените данни показват намаление от 4.0% на строителната продукция през септември 2018 г. в сравнение със същия месец на 2017 година. \r\nПрез септември 2018 г. индексът на произведената строителна продукция, изчислен от сезонно изгладени данни, е под равнището от предходния месец, като намалението на продукцията от гражданското/инженерното строителство е с 3.1%, а от сградното строителство - с 1.1% \r\nНа годишна база понижението на строителната продукция през септември 2018 г., изчислено от календарно изгладени данни, се определя от отрицателния темп при сградното строителство, където спадът е с 5.1%, а при гражданското/инженерното строителство - с 2.5%.", "date": "2018.11.08", "title": "НСИ: През септември 2018 г. индексът на продукцията в сектор „Строителство“ е с 2.0% под равнището от предходния месец"}
{"url": "http://www.focus-news.net/news/2018/11/08/2587929/v-parlamenta-zapochna-poimenna-proverka-za-nalichie-na-kvorum.html", "text": "В парламента започна поименна проверка за наличие на кворум, предаде репортер  Агенция \"Фокус\".   Това се случва малко преди гласуването на промените в Закона за концесиите, внесени от БСП. Проблеми с кворума имаше и в началото на заседанието и се наложи парламентът да започне работа след втората регистрация, тъй като при първата се регистрираха 119 депутати, при необходими 121. \r\nДеница КИТАНОВА", "date": "2018.11.08", "title": "В парламента започна поименна проверка за наличие на кворум"}
{"url": "http://www.focus-news.net/news/2018/11/08/2587933/vratsa-tyaloto-na-62-godishen-mazh-e-otkrito-v-rayona-na-gorski-dom-hizhata.html", "text": "Тялото на 62-годишен мъж е открито в района на горски дом „Хижата“. Това съобщиха от  ОДМВР - Враца . На 07 ноември 2018 г. в 12.00 часа в района на горски дом „Хижата“ е открит трупа на починал 62-годишен мъж от град Враца. Видими следи от насилие не са установени. Ще бъде извършена аутопсия. Образувано  е досъдебно производство.", "date": "2018.11.08", "title": "Враца: Тялото на 62-годишен мъж е открито в района на горски дом „Хижата“"}
{"url": "http://www.focus-news.net/news/2018/11/08/2587935/v-ministerstvoto-na-zdraveopazvaneto-beshe-podpisan-noviyat-kolektiven-trudov-dogovor-v-otrasal-zdraveopazvane.html", "text": "Министърът на здравеопазването Кирил Ананиев и представители на национално представени работодателски и синдикални организации подписаха Колективен трудов договор, регламентиращ трудовите и осигурителни отношения на работещите в отрасъл „Здравеопазване”, предаде репортер на  Агенция „Фокус“ .", "date": "2018.11.08", "title": "В Министерството на здравеопазването беше подписан новият Колективен трудов договор в отрасъл „Здравеопазване“"}
{"url": "http://www.focus-news.net/news/2018/11/08/2587936/parlamentat-prodalzhava-rabota-sas-138-deputati-v-plenarna-zala.html", "text": "Парламентът продължава работа със 138 депутати в пленарна зала, предаде репортер на  Агенция „Фокус“ . Народните представители ще гласуват на първо четене изменения в Закона за концесиите. \r\nБиляна ИВАНОВА", "date": "2018.11.08", "title": "Парламентът продължава работа със 138 депутати в пленарна зала"}
{"url": "http://www.focus-news.net/news/2018/11/08/2587940/nsi-prez-septemvri-2018-g-oborotat-v-razdel-targoviya-na-drebno-bez-targoviyata-s-avtomobili-i-mototsikleti-narastva-s-03-spryamo-predhodniya-mesets.html", "text": "По предварителни сезонно изгладени данни през септември 2018 г. оборотът в раздел „Търговия на дребно, без търговията с автомобили и мотоциклети“ по съпоставими цени нараства с 0.3% спрямо предходния месец. Това сочи  статистика на Националния статистически институт (НСИ) . През септември 2018 г. оборотът в търговията на дребно, изчислен въз основа на календарно изгладени данни, бележи ръст от 4.6% в сравнение със същия месец на предходната година. \r\nПрез септември 2018 г. се наблюдава ръст на оборота спрямо предходния месец при: търговията на дребно с текстил, облекло, обувки и кожени изделия - с 3.9%, търговията на дребно чрез поръчки по пощата, телефона или интернет - с 2.3%, търговията на дребно с фармацевтични и медицински стоки - с 1.2%, търговията на дребно с разнообразни стоки - с 0.7%, и търговията на дребно с битова техника, мебели и други стоки за бита - с 0.6%. Намаление е отбелязано при търговията на дребно с автомобилни горива и смазочни материали - с 2.7%, и търговията на дребно с компютърна и комуникационна техника - с 1.2%.  \r\nПрез септември 2018 г. в сравнение със същия месец на 2017 г. оборотът нараства по-значително при: търговията на дребно с фармацевтични и медицински стоки - с 12.5%, търговията на дребно с битова техника, мебели и други стоки за бита - със 7.0%, търговията на дребно с хранителни стоки, напитки и тютюневи изделия - с 6.8%, и търговията на дребно с текстил, облекло, обувки и кожени изделия - с 6.2%. Намаление е регистрирано при търговията на дребно с автомобилни горива и смазочни материали - с 3.8%, и търговията на дребно с компютърна и комуникационна техника - с 0.5%.", "date": "2018.11.08", "title": "НСИ: През септември 2018 г. оборотът в раздел „Търговия на дребно, без търговията с автомобили и мотоциклети“ нараства с 0.3% спрямо предходния месец"}
{"url": "http://www.focus-news.net/news/2018/11/08/2587937/plovdiv-do-1700-chasa-dvizhenieto-pri-km-113-na-avtomagistrala-trakiya-v-posoka-sofiya-se-izvarshva-v-izprevarvashtata-lenta-poradi-remont.html", "text": "До 17.00 часа движението при км 113 на автомагистрала „Тракия“ в посока София се извършва в изпреварващата лента поради частичен ремонт на настилката. Това съобщиха от пресцентъра на  Агенция „Пътна инфраструктура“ .", "date": "2018.11.08", "title": "Пловдив: До 17.00 часа движението при км 113 на автомагистрала „Тракия“ в посока София се извършва в изпреварващата лента поради ремонт"}
{"url": "http://www.focus-news.net/news/2018/11/08/2587930/predsedatelyat-na-pg-na-gerb-tsvetan-tsvetanov-se-sreshtna-s-ministara-po-vaprosite-na-evropeyskiya-sayuz-na-ungariya-dzhudit-varga.html", "text": "Председателят на ПГ на ГЕРБ и зам.-председател на партията Цветан Цветанов се срещна с министъра по въпросите на Европейския съюз на Унгария Джудит Варга. Това се случи в рамките на конгреса на ЕНП в Хелзинки, съобщиха от пресцентъра на  ПП ГЕРБ . \r\nПо време на разговора Цветан Цветанов и Варга обсъдиха двустранните  отношения между България и Унгария, като подчертаха, че личното приятелство между премиерите Борисов и Орбан има огромна заслуга за изключително доброто сътрудничество между двете държави. „Затова свидетелстват двустранните посещения на правителствено ниво през последните шест месеца“, отбелязаха двамата.  \r\nЦветанов и Варга се обединиха и около становището, че сега е моментът всички партии-членки на ЕНП да работят сплотено за успеха на общото си европейско политическо семейство, защото от този успех зависи бъдещето на Европа и сигурността на европейските граждани.", "date": "2018.11.08", "title": "Председателят на ПГ на ГЕРБ Цветан Цветанов се срещна с министъра по въпросите на Европейския съюз на Унгария Джудит Варга"}
{"url": "http://www.focus-news.net/news/2018/11/08/2587938/boris-karchev-gerb-shtastliv-sam-da-dam-imuniteta-si-nikoga-ne-sam-se-kril-zad-nego.html", "text": "Щастлив съм, че ще дам имунитета си. Никога не съм се крил зад него. Това каза пред журналисти депутатът от ПГ на ГЕРБ Борис Кърчев по повод искането на главния прокурор Сотир Цацаров имунитетът му да бъде свален, предаде репортер на  Агенция „Фокус“ . „Току що разбрах за искането на Прокуратурата за свалянето на моя имунитет. Веднага ще подам писмено съгласие до председателя на НС това да се случи“, заяви той. „Целта е наистина да се изчисти името ми. Компанията срещу мен е от повече от година и половина и идва от местни структури на БСП в Казанлък“, обяви Борис Кърчев. „Към момента, в който съм прехвърлял фирми, те са нямали никакви задължения. Имам документи“, посочи той и допълни, че няма неизплатени данъци и не се притеснява от нищо. „Няма да изпадам в повече подробности, за да не пречим на Прокуратурата. Вярвам, че ще си свърши достатъчно добре работата и ще се изчисти името ми“, каза още депутатът от ГЕРБ. \r\nБиляна ИВАНОВА", "date": "2018.11.08", "title": "Борис Кърчев, ГЕРБ: Щастлив съм да дам имунитета си, никога не съм се крил зад него"}
{"url": "http://www.focus-news.net/news/2018/11/08/2587939/rumen-petkov-abv-darzhavata-tryabva-da-zastane-do-balgarskiya-politsay-s-tsyalata-si-sila-ako-iska-toy-da-ima-vazmozhnost-da-y-sluzhi-taka-kakto-iziskva-obshtestvoto.html", "text": "Председателят на ПП АБВ Румен Петков запали свещ в Патриаршеската катедрала „Св. Александър Невски“ за здравето и живота на българските полицаи, които днес на св. Архангел Михаил отбелязват своя професионален празник. Това съобщиха от  пресцентъра на партията.  „В голямата си част това са честни, почтени и достойни хора, който са направили най-тежкия избор, а именно да служат на обществото и държавата. Всички ние, обикновените граждани, трябва да си дадем сметка, че когато ние празнуваме Нова година, те са хората, които са на служба и ни пазят, че когато ние изпращаме децата си в първия учебен ден, те не изпращат техните деца, защото пазят нашите. За това дълбок поклон пред труда на честния и почтен български полицай“, посочи Петков.  \r\nТой бе категоричен, че държавата трябва да застане до българската полиция с цялата си сила и мощ, ако иска тя да й служи по начина, от който се нуждае обществото.", "date": "2018.11.08", "title": "Румен Петков, АБВ: Държавата трябва да застане до българския полицай с цялата си сила, ако иска той да има възможност да й служи така, както изисква обществото"}
{"url": "http://www.focus-news.net/news/2018/11/08/2587945/sport-ludogorets-izliza-sreshtu-aek-larnaka-za-zadalzhitelna-pobeda.html", "text": "От 22:00 часа тази вечер Лудогорец посреща отбора на АЕК Ларнака в четвъртия си мач от Група „А“ на турнира Лига Европа.  \r\nВ трите си срещи до момента разградският тим спечели само точка и се нуждае от задължителна победа, за да запази шансовете си да продължи напред в турнира. Лудогорец загуби с 2:3 от Байер Леверкузен, а след това с 0:1 като гост на Цюрих. Едва в третия си мач - срещу кипърците – шампионът на България спечели първа точка след равенство 1:1 като гост. \r\nНачело във временното класиране в Група „А“ е отборът на Цюрих с актив от девет точки от три победи. Втори е Байер Леверкузен с шест точки. Лудогорец е трети с една точка. С толкова е и АЕК Ларнака, който за момента заема последната позиция в подреждането.", "date": "2018.11.08", "title": "Спорт: Лудогорец излиза срещу АЕК Ларнака за задължителна победа"}
{"url": "http://www.focus-news.net/news/2018/11/08/2587946/aktsenti-v-predavaneto-dobrich-blyan-vihren-ponesen-nad-step-ekovita-po-radio-fokus.html", "text": "Това издание на предаването „Добрич – Блян вихрен, понесен над степ ековита…“ на Радио „Фокус“ е посветено на една годишнина и не само. На 11 ноември светът ще отбележи 100 години от Първата световна война. Икономическите загуби възлизат на 360 млрд. долара. Около 10 милиона души са убити, други 20 милиона са ранени. Има и много териториални загуби. Историкът и главен експерт „Войнишки паметници“ в Министерство на отбраната Радослав Симеонов ще разкаже за историческата памет на добруджанци, свързана с този военен период. Предстои и разговор с председателя на Регионален клуб „46-ти пехотен Добрички полк“ д-р Добрин Добрев – за успехите на клуба и участията му във фестивали. Магдалена Трифонова, уредник в отдел „Литература“ в Дом-паметник „Йордан Йовков“, ще разкаже за все още малко познатия Петър Дачев, интересна и търсеща личност от миналия век. Литературният музей в Добрич съхранява изключително богат фонд, свързан с личността и делото на този творец. Тези и още теми слушайте в предаването „Добрич – Блян вихрен, понесен над степ ековита…“ от 14.00 до 15.00 часа с водещ Жулиета Николова.", "date": "2018.11.08", "title": "Акценти в предаването „Добрич – Блян вихрен, понесен над степ ековита…“ по Радио „Фокус“"}
{"url": "http://www.focus-news.net/news/2018/11/08/2587947/burgas-biznes-inkubatorat-v-grada-organizira-kursove-za-predpriemachi.html", "text": "Бизнес инкубаторът в Бургас организира поредица от обучителни курсове, насочени към предприемачи от малкия и средния бизнес. Това съобщиха от пресцентъра на  Община Бургас . Програмата включва: \r\n10 ноември – Курс за напреднали по Office Excel; \r\n13 ноември – Курс по бизнес английски; \r\n13 ноември – Курс по китайски за начинаещи; \r\n13 ноември – Курс по Corel Draw. \r\nРегистрацията се извършва на: http://sme.business-burgas.com/обучения/ Обученията са финансирани от Постоянната комисии за управление на заложените средства в общинския бюджет за създаване на условия за развитие на малки и средни предприятия на територията на община Бургас. Бизнес инкубаторът подготвя провеждането и на интензивни курсове по програмиране, лекции по дигитален маркетинг, които също са насочени към собствениците на малки и средни предприятия.", "date": "2018.11.08", "title": "Бургас: Бизнес инкубаторът в града организира курсове за предприемачи"}
{"url": "http://www.focus-news.net/news/2018/11/08/2587931/veselin-mareshki-volya-sled-iskaneto-na-imunitetite-ni-se-poyaviha-reaktsii-che-sme-prekaleno-ostri-spryamo-nyakoi-vitsepremieri.html", "text": "Появиха се реакции, че става дума, че сме прекалено остри спрямо някои вицепремиери и ставаме неудобни. Ако е това- да си го кажат. Това каза пред журналисти лидерът на „Воля“ Веселин Марешки по повод искането на главния прокурор Сотир Цацаров да бъдат свалени имунитетите на него, Кръстина Таскова и Пламен Христов, предаде репортер на  Агенция „Фокус“ . „Ще помислим дали да свалим имунитетите си. Ще видим дали става дума за изнудване, или за обвинение за това, че искаме двама изверги да бъдат изхвърлени от правителството“, обяви той. „Чуваме, че някои от тях спят с прокурори, но са слухове и не мога да бъда сигурен“, коментира Веселин Марешки. „Досега защо не ни поискаха имунитетите. Пораждат се доста съмнения, така че искаме да се запознаем за какво точно става въпрос“, посочи лидерът на „Воля“. \r\nПопитан утре „Воля“ ще се регистрират ли, защото изтича срокът, който дадоха за оставките на вицепремиерите Симеонов и Каракачанов, Веселин Марешки коментира: „Лично аз няма да се регистрирам, защото няма да бъда тук. Мисля, че колегите ще се регистрират“. „Краят на седмицата е в неделя, ще кажем какво следва в понеделник“, каза още той. \r\nБиляна ИВАНОВА", "date": "2018.11.08", "title": "Веселин Марешки, „Воля“: След искането на имунитетите ни се появиха реакции, че сме прекалено остри спрямо някои вицепремиери"}
{"url": "http://www.focus-news.net/news/2018/11/08/2587942/bota-sot-kosovo-taksite-za-vnos-ot-sarbiya-i-bosna-i-hertsegovina-ostavat-v-sila-potvardi-kosovskiyat-vitsepremier.html", "text": "Вицепремиерът на Косово Енвер Ходжай потвърди, че 10-процентните мита за внос на стоки от Сърбия и Босна и Херцеговина ще останат в сила, съобщава електронното издание на прищинския ежедневник  Bota Sot . \r\nВ два последователни поста в социалната мрежа „Туитър“, Ходжай написа, че Сърбия води „мръсна“ и „корумпирана“ кампания срещу косовската държавност, а външната политика на Босна и Херцеговина е продължение на тази на официален Белград. „Косовското правителство е поело ангажимент за сътрудничество, но няма да оттегли икономическите мерки, докато този подход не бъде променен\", написа Ходжай. Тереза Герова", "date": "2018.11.08", "title": "Bota Sot (Косово): Таксите за внос от Сърбия и Босна и Херцеговина остават в сила, потвърди косовският вицепремиер"}
{"url": "http://www.focus-news.net/news/2018/11/08/2587949/kanal-5-makedoniya-ispaniya-zabrani-znameto-na-kosovo.html", "text": "Правителството на Испания, което не признава независимостта на Косово, наложи забрана за издигането на държавните символи на най-младата страна на Балканите, предава македонската телевизия  „Канал 5“ , като се позовава на статия в прищинския ежедневник   Koha Ditore . \r\nПояснява се, че решението е взето заради Световното първенство по карате, което се провежда в Мадрид. Състезателите от Косово  са допуснати до участие, но с изискването по екипите им да няма името на страната им или каквито и да било нейни символи. Към настоящия момент няма официална реакция от официална Прищина. Косовският олимпийски комитет също не е коментирал информацията.  Тереза Герова", "date": "2018.11.08", "title": "„Канал 5“ (Македония): Испания забрани знамето на Косово"}
{"url": "http://www.focus-news.net/news/2018/11/08/2587941/parlamentat-othvarli-predlozhenieto-na-bsp-druzhestvata-ot-zabranitelniya-spisak-za-privatizatsiya-da-ne-se-otdavat-na-kontsesiya.html", "text": "Парламентът отхвърли промените в Закона за концесиите, внесени от ПГ на БСП, предаде репортер на  Агенция „Фокус“ . „За“ гласуваха 88 народни представители, „против“ бяха 73, а 40 се „въздържаха“. \r\nОт БСП настояха да не се отдават на концесия търговските дружества с повече от 50% държавно участие в капитала. Тези дружества са включени в т.нар. забранителен списък по Закона за приватизация и следприватизационен контрол. Според БСП отдаването на тези дружества на концесия за 35 години или повече създава предпоставки за компрометиране на целите, заради които те са в забранителния списък. От левицата възразяват Летище \"София\" да се отдава на концесия. „Фокус“ припомня:  На 27 юни кабинетът одобри решението на тогавашния транспортен министър Ивайло Московски за откриване на процедурата за определяне на концесионер на Летище \"София\". От левицата внесоха в парламента предложение концесията да се прекрати, но депутатите го отхвърлиха. Според БСП отдаването на концесия на летището е риск за националната сигурност. БСП внесоха сигнал и в Прокуратурата с настояване решението на МС за концесията да бъде отменено. Прокуратурата обаче прие, че не са налице основания да се намесва, защото решенията на МС по Закона за концесиите не подлежат на обжалване. \r\nБиляна ИВАНОВА", "date": "2018.11.08", "title": "Парламентът отхвърли предложението на БСП дружествата от забранителния списък за приватизация да не се отдават на концесия"}
{"url": "http://www.focus-news.net/news/2018/11/08/2587943/haskovo-nad-2-600-sa-imenitsite-v-obshtinata-na-arhangelovden.html", "text": "Над 2 600 са имениците в общината на Архангеловден. Това съобщиха от пресцентъра на  Община Хасково . 2 639 именици празнуват на този ден, показва справката от отдел \"ГРАОН\" на Общината. В града гражданите, които имат имен ден, са 2 156. Това са Ангел, Ангелина, Анжела, Михаил, Михаила, Михаела, Рангел и други.", "date": "2018.11.08", "title": "Хасково: Над 2 600 са имениците в общината на Архангеловден"}
{"url": "http://www.focus-news.net/news/2018/11/08/2587953/tass-russnefty-izrazi-gotovnost-za-sakrashtavane-na-dobiva-na-petrol-prez-2019-godina.html", "text": "Руската петролна компания „Русснефть“ изрази готовност за съкращаване на добива на нефт през следващата година, в случай че възникне такава необходимост. Съответното потвърди пред журналисти президентът на компанията Евгений Толочек, предава  TACC . \r\n„Разбира се, подготвени сме за подобна стъпка, ако тя бъде благоприятна за пазара“, увери Толочек след съвещание с руския министър на енергетиката Александър Новак. Президентът на „Русснефть“ допълни, че по негова оценка през следващите месеци Русия няма да увеличава добивите на петрол – те ще се задържат на предходните нива. Тереза Герова", "date": "2018.11.08", "title": "ТАСС: „Русснефть“ изрази готовност за съкращаване на добива на петрол през 2019 година"}
{"url": "http://www.focus-news.net/news/2018/11/08/2587955/otets-pavel-nevrokopskiya-mitropolit-boris-e-ubit-prez-1948-godina-v-hram-sveti-dimitar-v-selo-kolarovo.html", "text": "Неврокопския митрополит Борис е убит през 1948 година в храм „Свети Димитър“ в село Коларово. Това каза за  Радио „Фокус“ - Пирин  отец Павел, свещеник в храма. „Може би всеки, който е чел неговата книга, знае, че в тази къща, където са отседнали за обяд на 8 ноември 1948 година, митрополит Борис бива извикан от тогавашния свещеник поп Илия от Хърсово. При няколко покани владиката излиза на разговор с него. Впоследствие се извършва злодеяние. Той го моли да бъде възвърнат в свещенически сан, тъй като е бил разпопен. Заради това, че владиката отказва той го застрелва пред погледа на множество хора“, посочи той. Отец Павел припомни, че в момента има отворена процедура за канонизацията на Неврокопския митрополит Борис. Според него лобното място на Негово Високопреосвещенство Неврокопски митрополит Борис ще привлече много хора към посещение и поклонение. \r\nНатали СТЕФАНОВА", "date": "2018.11.08", "title": "Отец Павел: Неврокопския митрополит Борис е убит през 1948 година в храм „Свети Димитър“ в село Коларово"}
{"url": "http://www.focus-news.net/news/2018/11/08/2587951/korneliya-ninova-pg-na-bsp-za-balgariya-zastavame-kato-edin-zad-elena-yoncheva-i-prof-georgi-mihaylov-vyarvame-che-sa-nevinni-i-ochakvame-da-se-dokazhe.html", "text": "ПГ на „БСП за България“ заставаме като един зад Елена Йончева и проф. Георги Михайлов – вярваме, че са невинни и очакваме да се докаже. Това каза лидерът на БСП Корнелия Нинова пред журналисти във връзка с поисканите имунитети на Елена Йончева и проф. Георги Михайлов, предаде репортер на  Агенция „Фокус“.    „Групата се събрахме, разговаряхме. Решението ни е следното. Елена Йончева и Георги  Михайлов доброволно ще си дадат имунитетите. Разчитаме на бързо и обективно разследване, но цялата група заставаме зад тях като един“, допълни Нинова. „Очаквам, че ще ни се задава и от вас и политически въпроса дали ще ги изключим от парламентарната група. Казвам го сега и това решение ще остане до края на разследването. Не, няма да ги изключваме от парламентарната група. Това са две ярки остриета на БСП, допускам, че със своите изказвания и своето поведение те са предизвикали такова нещо. За това ние стоим твърдо убедени, че са невинни и очакваме делото и разследването да го докажат“, допълни още Нинова.  \r\nДеница КИТАНОВА", "date": "2018.11.08", "title": "Корнелия Нинова: ПГ на „БСП за България“ заставаме като един зад Елена Йончева и проф. Георги Михайлов – вярваме, че са невинни и очакваме да се докаже"}
{"url": "http://www.focus-news.net/news/2018/11/08/2587954/prof-georgi-mihaylov-bsp-chuvstvam-se-napalno-spokoen-dokato-byah-direktor-na-bolnitsata-za-hematologichni-zabolyavaniya-tya-namali-svoite-zadalzheniya.html", "text": "Чувствам се напълно спокоен – докато бях директор на болницата за хематологични заболявания, тя намали своите задължения. Това каза народният представител от ПГ на \"БСП за България\" проф. Георги Михайлов пред журналисти във връзка с поискания му имунитет от прокуратурата, предаде репортер на  Агенция „Фокус“.   „Съгласен съм да бъде снет моя имунитет. Доброволно го давам. Не смятам, че съм извършил някакви закононарушения. Заварих Специализирана болница за активно лечение на хематологични заболявания - София като изпълнителен директор с 25 млн. лв. задължения и по време на екипа, който ръководех, тя намали своите задължения. Чувствам се напълно спокоен. Нека разследването да продължи, нека да завърши. Смятам, че всички неясноти ще бъдат изчистени\", допълни проф. Михайлов.   \r\nДеница КИТАНОВА", "date": "2018.11.08", "title": "Проф. Георги Михайлов, БСП: Чувствам се напълно спокоен – докато бях директор на болницата за хематологични заболявания, тя намали своите задължения"}
{"url": "http://www.focus-news.net/news/2018/11/08/2587948/deputatite-ot-bsp-elena-yoncheva-i-prof-georgi-mihaylov-se-otkazvat-ot-imunitetite-si.html", "text": "Депутатите от ПГ на \"БСП за България\" Елена Йончева и проф. Георги Михайлов се отказват от имунитетите си, предаде репортер на  Агенция \"Фокус\" . Имунитетите им бяха поискани днес от гл. прокурор Сотир Цацаров. Очаквайте подробности . \r\nДеница КИТАНОВА", "date": "2018.11.08", "title": "Депутатите от БСП Елена Йончева и проф. Георги Михайлов се отказват от имунитетите си"}
{"url": "http://www.focus-news.net/news/2018/11/08/2587944/pazardzhik-pet-tsarkvi-v-oblastta-nosyat-imeto-na-sveti-arhangel-mihail.html", "text": "Пет църкви в област Пазарджик носят името на свети Архангел Михаил, сочи справка на сайта на  Националния регистър на православните храмове в България . Това са храмовете в градовете Пазарджик и Стрелча и селата Виноградец, Цар Асен и Главиница. Храм „Св. Архангел Михаил“ в Пазарджик  е построен през 1860 г. в тогавашния най-голям християнски квартал на Татар Пазарджик – „Чиксалън“. В този район е живеело по-бедното население. През 1864 г. в пристройките към храма започва да функционира взаимно училище „Св. Архангел“. Едноименната църква в средногорския град Стрелча е построена през 1815 г., като в нея се черкува до 1876 г., когато изгаря при погромите на Априлското въстание. Днес тя е възстановена и функционира. Църквата „Св. Архангел Михаил“ в село Виноградец е построена през 1839 година, като до 1929 година в нея е функционирало и Килийно училище. Храмът е разрушен по време на Априлското въстание и възстановен през 1998 година. Едноименната църква в село Цар Асен пък започва дейността си през 1921 година и до днес е духовно средище в населеното място. Храмът „Св. Архангел Михаил“ в село Главиница също е действащ.", "date": "2018.11.08", "title": "Пазарджик: Пет църкви в областта носят името на свети Архангел Михаил"}
{"url": "http://www.focus-news.net/news/2018/11/08/2587957/blagoevgrad-detsa-ot-podgotvitelnite-grupi-na-dg-shtastlivo-detstvo-se-vklyuchiha-v-proekta-obicham-prirodata-i-az-uchastvam.html", "text": "Децата от подготвителните групи на ДГ №6 „Щастливо детство“ се включиха в дейностите по реализирането на  проект „Обичам природата и аз участвам - 2018 година“ на Министерството на околната среда .  Те бяха подкрепени и от своите родители. Това съобщиха от пресцентъра на  Община Благоевград . В дейността на проекта екипът изработи пана и колажи от природни материали. Всички творби са подредени в изложба във фоайето на ДГ „Щастливо детство“.  \r\nДецата засадиха и цветя и дървета в двора на детската градина, като с помощта на техните родители създадоха  еко градина с разнообразни планински видове, които малчуганите изучават в заниманията си по природен свят.  \r\nФинал на проектните дейности постави тържество, организирано от преподавателите на учебното заведение. В празничната програма, се включиха възпитаниците от подготвителните групи на ДГ №6, които разказаха как трябва да пазим нашите красиви гори и паркове от замърсяване и пожари и РИМ - Благоевград, които представиха презентации по екология.", "date": "2018.11.08", "title": "Благоевград: Деца от подготвителните групи на ДГ „Щастливо детство“ се включиха в проекта „Обичам природата и аз участвам“"}
{"url": "http://www.focus-news.net/news/2018/11/08/2587952/plovdiv-hramat-sv-arhangel-mihail-otbelyazva-hramoviya-si-praznik.html", "text": "Храм „Св. архангел Михаил“ в Пловдив отбелязва храмовия си празник, предаде репортер на  Радио „Фокус“ – Пловдив . Данните на Пловдивската митрополия сочат, че строителството на храма е започнало през 1880 година в създадения веднага след Освобождението православен гробищен парк в източните покрайнини на града. Две години по-късно храмът вече е бил изграден. Главни ктитори са чорбаджи Неделчо Личов от Перущица и Янко Врачански. През 1928 година, по време на голямото земетресение, храмът се е срутил до основи. Не са запазени никакви сведения за неговата архитектура. До наши дни са оцелели единствено две икони – „Иисус Христос“ и „Св. Богородица с Младенеца“ от царския ред на иконостаса, съхранявани в Пловдивската митрополия. Техен автор е Никола Данчов, по-малък брат на Георги Данчов – Зографина. Запазена е и стара руска икона от 17 век с изображение на св. архангел Михаил в цял ръст, вероятно дарена от руснаци, участвали във Временното руско управление на Източна Румелия. Сега иконата е изложена в проскинитарий на южната стена на църквата. 11 години след разрушителното земетресение, с дарителството на Павел Калпакчиев, започва възстановяване на гробищния храм. Той е изграден като еднокорабна базилика, с една апсида. Наосът е с плосък, има неголям притвор и открит нартекс, оформен с четири колони и арки между тях. Новата църква „Св. архангел Михаил“ е осветена през 1941 година. Над притвора през 1971 година е издигната малка камбанария с купол. Богато резбованият иконостас, владишкият трон и проскинитарият са изработени през 1959 година от Петър Кушлев. Иконите от царския ред рисува проф. Димитър Гюдженов. Вътрешните стени първоначално били изписани във ви­антийски стил от руския художник Николай Ростовцев през 1941 година. 30 години по-късно този стенопис бил повреден и Варлаам митрополит Пловдивски възложил на учениците на Ростовцев – Карл Йорданов, Господин Георгиев и синовете му Костадин и Никола да я подновят. \r\nТони МИХАЙЛОВ", "date": "2018.11.08", "title": "Пловдив: Храмът „Св. архангел Михаил“ отбелязва храмовия си празник"}
{"url": "http://www.focus-news.net/news/2018/11/08/2587958/emsc-dve-zemetreseniya-sa-registrirani-v-yoniysko-more.html", "text": "Земетресение с магнитуд от 3,6 по скалата на Рихтер е регистрирано в Йонийско море в 11:14 часа местно време (съвпада с българското време), показва справка на официалната интернет страница на  Европейския средиземноморски сеизмологичен център (EMSC) . \r\nЕпицентърът на труса е бил на 276 км западно от гръцката столица Атина и на 43 км югозападно от остров Закинтос, с дълбочина от два километра под земната кора. \r\nМалко повече от час по-рано, в  10:04 часа местно време, в Йонийско море е регистрирано земетресение с магнитуд от 3,4 по Рихтер. Епицентърът му е бул на 262 км западно от Атина и 24 км южно от Закинтос, с дълбочина от пет километра.  \r\nНе се привеждат данни за пострадали или материални щети. Тереза Герова", "date": "2018.11.08", "title": "EMSC: Две земетресения са регистрирани в Йонийско море"}
{"url": "http://www.focus-news.net/news/2018/11/08/2587960/veliko-tarnovo-v-obshtina-svishtov-shte-se-provede-informatsionna-sreshta-posvetena-na-vazmozhnosti-za-finansirane-na-razlichni-proekti-ot-evropeyskiya-sayuz.html", "text": "В Общината ще се проведе информационна среща, посветена на възможности за финансиране на различни проекти от Европейския съюз. Срещата се организира от Областния информационен център във Велико Търново и на нея ще бъдат изложени всички начини за получаване на средства от Европейските структурни и инвестиционни фондове (ЕСИФ). Това съобщиха за  Радио „Фокус“ – Велико Търново  от Община Свищов. Информационното събитие ще се проведе на 12 ноември от 14.00 часа в Зала 1 на Община Свищов. \r\nПредварителната програма предвижда и представяне на предстоящи възможности за кандидатстване съгласно Индикативните годишни работни програми (ИГРП) на Оперативните програми и ПРСР за 2019 година. След информационната част ще има и дискусия, на която заинтересованите лица ще могат да задават въпроси. Поканени за участие са всички жители, които имат отношение към посочената тема. \r\nЛуиза ТРАНЧЕВА", "date": "2018.11.08", "title": "Велико Търново: В Община Свищов ще се проведе информационна среща, посветена на възможности за финансиране на различни проекти от Европейския съюз"}
{"url": "http://www.focus-news.net/news/2018/11/08/2587962/stefan-dimitrov-obshtina-svishtov-osigureni-sa-neobhodimite-kolichestva-sol-i-inertni-materiali-za-obrabotka-na-patishtata-v-obshtinata-prez-zimata.html", "text": "Осигурени са необходимите количества сол и инертни материали за обработка на пътищата в община Свищов през зимата. За целта, на разположение са машини и два роторни трактора за почистване на тротоари. Това каза за  Радио „Фокус“ – Велико Търново  Стефан Димитров, директор на Дирекция „Управление при отбранително-мобилизационна подготовка“ в Община Свищов. По думите му основното почистване на града се извършва от общинско предприятие. Подготвен е и план, съгласно който при по-сложна ситуация, ще се привлекат над 22 машини, разположени по отделните населени места. „За всички шест района, които са общинска територия, сме предвидили и шест машини, подготвени за почистване на общинските пътища. Имаме  договор и с Агенция „Пътна инфраструктура“ за почистване на част от републиканската пътна мрежа, които пътища преминават през град Свищов, почистването ще се извършва с наша техника“, уточни Стефан Димитров. \r\nМария НЕДЕВА", "date": "2018.11.08", "title": "Стефан Димитров, Община Свищов: Осигурени са необходимите количества сол и инертни материали за обработка на пътищата в общината през зимата"}
{"url": "http://www.focus-news.net/news/2018/11/08/2587963/ministar-kiril-ananiev-neka-podpisvaneto-na-kolektivniya-trudov-dogovor-da-posluzhi-za-baza-koyato-da-stimulira-horata-raboteshti-v-sistemata-na-zdraveopazvaneto.html", "text": "Нека подписването на Колективния трудов договор да послужи за база, която да стимулира хората, работещи в системата на здравеопазването. Това съобщи на подписването на Колективния трудов договор, регламентиращ трудовите и осигурителни отношения на работещите в отрасъл „Здравеопазване”, министърът на здравеопазването Кирил Ананиев, предаде репортер на Агенция „Фокус“ . “Да им дава сила и увереност за това, което те дават за лечението на българските граждани. Нека да постигнем консенсус в удовлетвореността както на пациентите за качеството на лечението, което ще получат, така и удовлетвореност от хората, които работят в системата. Дълбоко се надявам, че тези показатели ще бъдат наистина постигнати и ще бъдат една добра база за развитие в следващите години, оценявайки труда на хората, които работят в сферата на здравеопазването“, допълни министърът. „Използвам повода за подписването на Националния рамков договор, за да поздравя участниците и всички, които са работили той да бъде той факт. Поздравявам всички за старанието, желанието и консенсуса, за да стигнем до тези толкова важни насоки за сформирането на средствата за работна заплата и, разбира се, условията на труд в системата на здравеопазването“, каза още Кирил Ананиев.  \r\nТеодора ПАТРОНОВА", "date": "2018.11.08", "title": "Министър Кирил Ананиев: Нека подписването на Колективния трудов договор да послужи за база, която да стимулира хората, работещи в системата на здравеопазването"}
{"url": "http://www.focus-news.net/news/2018/11/08/2587964/premierat-boyko-borisov-da-si-zadadem-elementaren-vapros-ima-li-distsiplina-v-enp-ili-nyama.html", "text": "Да си зададем елементарен въпрос – има ли дисциплина в ЕНП, или няма. Това каза министър-председателят Бойко Борисов в речта си пред конгреса на Европейската народна партия (ЕНП), предаде репортер на  Агенция „Фокус“ . „Дисциплината е най-важното нещо в една организация. Дори днешното поведение на конгреса показва защо сме толкова уязвими напоследък.  Всички ние, които се изказваме бихме искали да кажем на двамата шпицен кандидати какво бихме очаквали от тях, ако бъдат избрани един ден за ЕК. Това, че един от двамата, безспорно прекрасни оратори, ще бъде посочен не значи, че ако резултатите на партиите, които са тук днес са слаби, а при тази дисциплина не виждам как ще са добри – те просто няма да са кандидати“, коментира Борисов.  \r\n„Хубаво, говорим за външни граници и е хубаво, че днес имаме тук за пример граница на север каквато е Финландия и граница на юг каквото е България“, коментира той и припомни, че преди 4 години е предупредил какво ще се случи в Европа ако не се вземат незабавни мерки за външните граници. „България взе своите мерки и гарантира сигурността. Други не го направиха и Европа се счупи по средата на тема миграционна криза. Цели правителства, държавите е разтресоха от това. Би трябвало да се чуваме тези, които сме на първа линия“, заяви Бойко Борисов. \r\n„Няма да говоря за двойния стандарт, който беше приложен към България и Румъния, и съответно към Гърция. Това е друга тема, независимо, че всички институции в Европа – парламент, комисия, съвет, казваха, че България и Румъния, особено по въздух, са готови за Шенген“, каза още той.  \r\nБорисов отбеляза думи на кандидата за председател на Манфред Вебер, че не му трябвали социалдемократи, либерали. „За съжаление го няма в залата да го чуе – в един момент се съобразяваме с тях и създавам проблем на своите партии“, коментира той. \r\n„В този ред на мисли бих искал да кажа, че договорът със Скопие никак не беше лесен за подписване от България, но дадохме пример със Заев как една партия от ЕНП и друга социалдемократи могат да постигнат това. Направихме го, защото считаме, че европейската перспектива за Македония за ЕС и НАТО минават през този договор. Какво се получи социалдемократите в Македония искат да отидат в ЕС и НАТО, крайната левица в Гърция иска съседът й Македония също да отиде там, нашите сестрински партии в Македония и Гърция не го искат“, коментира българският премиер. „Да си зададем елементарен въпрос – има ли дисциплина в ЕНП, или няма? И като се събираме, взимаме решения и даваме перспектива извикахме ли нашите колеги в Гърция и Македония – вие къде искате да видите вашата държава?“, допълни Бойко Борисов.", "date": "2018.11.08", "title": "Премиерът Бойко Борисов: Да си зададем елементарен въпрос – има ли дисциплина в ЕНП, или няма"}
{"url": "http://www.focus-news.net/news/2018/11/08/2587959/chez-prodalzhava-kampaniyata-we-do-green-sas-zasazhdane-na-64-darveta-v-park-vazrazhdane-v-sofiya.html", "text": "На 10 ноември от 11.00 часа на територията на парк „Възраждане“ в София доброволци – служители на ЧЕЗ и жители на Район „Възраждане“, ще засадят 64 иглолистни и широколистни дървета. Това съобщиха от пресцентъра на  ЧЕЗ . Това е третото събитие от We Do Green – инициатива на „ЧЕЗ Електро България“ АД за засаждане на дървета в обезлесени територии в гори, паркове и населени места в Западна България. Досега, в рамките на тази инициатива, вече са засадени над 1 800 дървета. Район „Възраждане“ на Столична община се присъединява към We Do Green с инициативата „Възраждаме зелените детски мечти“. Кметът на район „Възраждане“ – Савина Савова и общинският съветник Борислав Борисов също ще участват в засаждането на новите дървета в парка. \r\nКаним всички, за които опазването и грижата за природната среда са лична кауза и имат възможност, да се включат на 10 ноември 2018 г. в залесяването на най-младия парк в столицата.", "date": "2018.11.08", "title": "ЧЕЗ продължава кампанията We Do Green със засаждане на 64 дървета в парк „Възраждане“ в София"}
{"url": "http://www.focus-news.net/news/2018/11/08/2587950/veska-spasova-etnolog-sveti-arhangel-mihail-predstavya-bozhieto-slovo-nositel-e-na-bozhiite-tayni-i-prosvetitel-na-dushite.html", "text": "Свети Архангел Михаил представя божието слово, носител е на божиите тайни, лечител е на недъзите, просветител на душите, застъпник пред Бог. Това каза пред  Радио „Фокус” – Кюстендил  етнологът в Регионалния исторически музей в Кюстендил Веска Спасова. По думите ѝ светецът е ангел на мъртвите, денят му е свързан с почитта към тях. „Хубаво е да почитаме неговия празник. На Архангеловден не трябва да се извършва къщна работа”, каза Веска Спасова. По думите ѝ в църковната иконография светецът се изобразява предимно с копие в ръка, тъпчещ дявола. „На самия празник на много места се правят курбани в чест на светеца. Правят се семейни и родови служби, има събори. Прави се служба за здраве. В черквата се отслужва тържествена литургия”, каза Веска Спасова. По думите ѝ на този ден се приготвя и обреден хляб. За Кюстендил и региона е характерно пластиката на обредния хляб да наподобява тази на питите за помен. \r\nВенцеслав ИЛЧЕВ", "date": "2018.11.08", "title": "Веска Спасова, етнолог: Свети Архангел Михаил представя божието слово, носител е на божиите тайни и просветител на душите"}
{"url": "http://www.focus-news.net/news/2018/11/08/2587956/elena-yoncheva-bsp-nadyavam-se-deloto-sreshtu-men-barzo-da-vleze-v-sada-za-da-se-vidi-na-kakva-shema-za-splashvane-i-represii-e-podlozhen-edin-deputat.html", "text": "Надявам се делото срещу мен бързо да влезе в съда, за да се види на каква схема за сплашване и репресии е подложен един депутат. Това каза говорителят на ПГ на „БСП за България“ Елена Йончева пред журналисти във връзка с поискания й имунитет от прокуратурата, предаде репортер на  Агенция „Фокус“.   Йончева подчерта, че ще си даде имунитета. Във връзка с обвинението й за изпиране на пари в особено големи размери, тя коментира: „Това са абсурдни обвинения. Тези клевети отдавна се лансират от депутатите от ГЕРБ и аз няколко пъти призовах съответните органи да направят проверка. Призовах както от трибуната на Народното събрание, така и през медиите. Запозната съм с методите на репресии на ГЕРБ. Това е класическа схема за сплашване. Това обвинение идва само два дни след като настояхме за независима техническа експертиза на българските магистрали в европейски лицензирани лаборатории“. Йончева подчерта, че нейната работа като журналист винаги е била публична. „Единственият договор, който съм имала е за телевизионна техника за заснемането на документални филми, по-конкретно за Сирия, Турция и Украйна“, подчерта Йончева.  \r\nДеница КИТАНОВА", "date": "2018.11.08", "title": "Елена Йончева, БСП: Надявам се делото срещу мен бързо да влезе в съда, за да се види на каква схема за сплашване и репресии е подложен един депутат"}
{"url": "http://www.focus-news.net/news/2018/11/08/2587961/v-sadebnata-palata-shte-se-provede-brifing-vav-vrazka-s-vnesenite-ot-glavniya-prokuror-iskaniya-za-snemane-imuniteta-na-shestima-narodni-predstaviteli.html", "text": "От 14.00 часа в зала 2 на 4 етаж в Съдебната палата говорителят на главния прокурор Румяна Арнаудова ще даде брифинг, на който ще изложи подробности за внесени от главния прокурор искания за снемане имунитета на шестима народни представители. Това съобщиха от пресцентъра на  Прокуратура на Република България .", "date": "2018.11.08", "title": "В Съдебната палата ще се проведе брифинг във връзка с внесените от главния прокурор искания за снемане имунитета на шестима народни представители"}
{"url": "http://www.focus-news.net/news/2018/11/08/2587965/burgas-obshtina-pomorie-kandidatstva-v-konkurs-za-predostavyane-na-bezplaten-internet-na-teritoriyata-na-grada.html", "text": "Община Поморие е сред първите общини, кандидатствали в конкурса за получаване на ваучер по инициативата WiFi4EU за предоставянето на достъп до висококачествен интернет на местни жители и посетители в центровете на обществения живот. Това съобщиха от пресцентъра на  Община Поморие . Бюджетът на този конкурс е 42 млн. лв., с който ще бъдат финансирани общо 2 800 общини от целия ЕС. Към 9.30 часа на 6 ноември 2018 г., броят на регистрираните общини е 19 248, като 230 са българските общини. Европейската комисия ще извърши своята селекция на база времето на подаване на формулярите за участие на принципа „първи кандидатствал- първи получил“, отчитайки географския баланс. За всяка страна членка се предвижда да бъдат финансирани минимум 15 общини. Броят на ваучерите за всяка държава не може да надхвърля 8 % от бюджета на конкурса (42 млн. евро). Подборът на кандидатурите ще се проведе до края на месец ноември, след което ще бъдат обявени общините, спечелили ваучери за предоставяне на безплатен интернет.", "date": "2018.11.08", "title": "Бургас: Община Поморие кандидатства в конкурс за предоставяне на безплатен интернет на територията на града"}
{"url": "http://www.focus-news.net/news/2018/11/08/2587966/die-welt-germaniya-i-frantsiya-obedinyavat-usiliya-za-sazdavaneto-na-evropeyski-supertank.html", "text": "Преди шест десетилетия Германия и Франция направиха опит за съвместно производство на танкове. На проекта не бе съдено да стане реалност, но все пак на бял свят някак се появиха прочутият германски „Леопард“ и френският „Леклерк“. Сега обаче двете страни отново се обединяват в усилията си да разработят европейски супертанк, пише водещият германски национален ежедневник  Die Welt . \r\nБойният танк трябва да бъде създаден до 2035 г. Концернът „Краус-Мафай Вегман“ (КМВ) разчита на поръчката на няколко хиляди единици. Намеренията за изпълнение на съвместния проект изглеждат сериозни – наскоро държавният глава на Франция Еманюел Макрон се изказа в подкрепа на създаването на „истинска европейска армия“. Анализаторите в Берлин  и Париж изтълкуваха думите му като потвърждение на плановете за новия супертанк.  \r\nЗа отбранителната индустрия тези перспективи са много привлекателни. Директорът на КМВ Франк Хаун заяви по-рано тази година, че поръчките за производство на нови танкове и артилерийски системи до 2050 г. може да достигнат до над 100 милиарда евро. Понастоящем европейските държави (включително съседите на Русия) разполагат с общо около 8 000 танка от различни класове, със средна възраст 40 години. По груби планове рано или късно ще бъдат необходими най-малко 5 000 нови машини, за да бъдат заменени старите.  \r\nКлючова роля в проекта има френско-германският танк, който трябва да бъде създаден до 2035 година. Цената му ще бъде около 10 милиона евро. Експертите го описват като „основна система за наземна борба\" (Main Ground Combat System, MGCS), но важни въпроси като движението и масата на новото бойно средство все още не са решени. Известно е само, че той ще разполага с „различни ефективни системи\", а концепцията за приложението му ще бъде „модернизирана“. Военните от двете страни обаче все още не са определили ключовите изисквания за създаването на супертанка, подчертават от редакцията. . Тереза Герова", "date": "2018.11.08", "title": "Die Welt: Германия и Франция обединяват усилия за създаването на европейски супертанк"}
{"url": "http://www.focus-news.net/news/2018/11/08/2587970/v-bryuksel-shte-se-provede-diskusiya-na-tema-evropeyskata-integratsiya-pred-novi-predizvikatelstva-rolyata-na-progresivnite-sili.html", "text": "На 27 ноември 2018 г. в Брюксел ще се проведе дискусия на тема „Европейската интеграция пред нови предизвикателства – ролята на Прогресивните сили“. Това съобщиха от  пресофиса на Георги Пирински . Събитието се организира от Прогресивния форум в Европейския парламент – пространство за диалог на базата на взаимно доверие. По време на дискусията ще бъдат представени позициите и отговорите на изявени политици от различни политически семейства в опит да преодолеят различията по между си в полза на общите виждания и споделените ценности по отношение на предизвикателствата, пред които е изправена Европа днес. \r\nНеобходимостта от този диалог е по-голяма от всякога. Днес Европа е изправена пред последиците от строгите бюджетни съкращения, бежанската криза, климатичните промени и проваленият неолиберален икономически модел, който се отразяват крайно негативно върху ежедневния живот на хората и продължава да представлява заплаха за демократичните им права. \r\nЧленовете на Изпълнителния комитет на Прогресивния форум, сред които е и българският евродепутат от групата на Социалистите и демократите в ЕП Георги Пирински, работят за обединяване на усилията на прогресивните, левите, екологичните и социалните сили в Европа в борба за отстояване на общите им приоритети: устойчиво развитие, справедлив растеж, кохезионни политики, прозрачност, демокрация и мир.", "date": "2018.11.08", "title": "В Брюксел ще се проведе дискусия на тема „Европейската интеграция пред нови предизвикателства – ролята на Прогресивните сили“"}
{"url": "http://www.focus-news.net/news/2018/11/08/2587968/premierat-boyko-borisov-dve-sa-golemite-opasnosti-za-es-brekzit-i-evropa-na-dve-skorosti.html", "text": "Две са големите опасности за Европа, според мен, като не слагам миграционната криза, защото мисля, че сме я овладели. Това каза министър-председателят Бойко Борисов в речта си пред конгреса на Европейската народна партия (ЕНП), предаде репортер на  Агенция „Фокус“ . „Брекзит – за съжаление Мишел Барние говори и работи страшно много, но не ви беше интересно да го слушате в залата. А това може да предизвика голям катаклизъм. Шапка му свалям. Има няколко неясноти, които са ключови, ако не се решат. И ние не ги дебатираме тях, за да го подкрепим като най-голяма партия. Сигурно двустранните срещи са много важни, но силата на конгреса, единственото е тук, да излезеш да кажеш и да те чуят“, заяви Борисов. „Другата опасност е Европа на две скорости. Ако миграцията не ни раздели, то Европа на две скорости ще я счупи и евроскептицизмът в страните от Източна Европа ще бъде голям“, допълни той.  \r\n„Успех на конгреса. Имайте предвид, че в предизборната кампания нашите опоненти ще ни задават въпроси , на които болшинството нямаме отговор. На тези конгреси, на нашите събирания на ЕНП, трябва да имаме отговори на партията – какво правим с кохезията, миграцията, Европа на две скорости, Шенген за България и Румъния, еврозоната, за Македония, Сърбия, западните Балкани, Турция“, каза още премиерът Борисов.", "date": "2018.11.08", "title": "Премиерът Бойко Борисов: Две са големите опасности за ЕС - Брекзит и Европа на две скорости"}
{"url": "http://www.focus-news.net/news/2018/11/08/2587969/pregled-na-nyakoi-ot-osnovnite-temi-v-germanskiya-pechat-agentsiya-fokus.html", "text": "Европейските избори, ситуацията в САЩ след поемането на контрола в долната камара на Конгреса от демократите и нов проект за създаването на европейски супертанк са част от основните теми в германските печатни издания. \r\n***  Европейската народна партия (ЕНП) предстои да избере т.нар. шпитценкадидат (водещ кандидат) за изборите през май 2019 г., съобщава водещият германски ежедневник  Die Frankfurter Allgemeine Zeitung . \r\nНа конгреса във финландската столица Хелзинки председателят на Християнсоциалния съюз (ХСС) Хорст Зеехофер официално предложи водещ кандидат на партията в надпреварата за поста председател на Европейската комисия да бъде неговият заместник – Мартин Вебер, който понастоящем е фракционен лидер на ЕНП в Европейския парламент. \r\nВ кампанията си Вебер заложи на изискването за по-бързи решения от държавните и правителствените ръководители на ЕС. Той подчерта, че в ключови области на политиката като управлението на бежанците липсват конкретни резултати.  \r\nГерманският политик ще се състезава с бившия финландски премиер Александър Щуб за мястото на водещ кандидат на ЕНП за европейските избори, припомня изданието. Решението ще бъде взето с тайно гласуване на приблизително 730 делегати на партията, които присъстват на конгреса в Хелзинки. \r\n***  Преди шест десетилетия Германия и Франция направиха опит за съвместно производство на танкове. На проекта не бе съдено да стане реалност, но все пак на бял свят някак се появиха прочутият германски „Леопард“ и френският „Леклерк“. Сега обаче двете страни отново се обединяват в усилията си да разработят европейски супертанк, пише водещият германски национален ежедневник  Die Welt . \r\nБойният танк трябва да бъде създаден до 2035 г. Концернът „Краус-Мафай Вегман“ (КМВ) разчита на поръчката на няколко хиляди единици. Намеренията за изпълнение на съвместния проект изглеждат сериозни – наскоро държавният глава на Франция Еманюел Макрон се изказа в подкрепа на създаването на „истинска европейска армия“. Анализаторите в Берлин  и Париж изтълкуваха думите му като потвърждение на плановете за новия супертанк.  \r\nЗа отбранителната индустрия тези перспективи са много привлекателни. Директорът на КМВ Франк Хаун заяви по-рано тази година, че поръчките за производство на нови танкове и артилерийски системи до 2050 г. може да достигнат до над 100 милиарда евро. Понастоящем европейските държави (включително съседите на Русия) разполагат с общо около 8 000 танка от различни класове, със средна възраст 40 години. По груби планове рано или късно ще бъдат необходими най-малко 5 000 нови машини, за да бъдат заменени старите.  \r\nКлючова роля в проекта има френско-германският танк, който трябва да бъде създаден до 2035 година. Цената му ще бъде около 10 милиона евро. Експертите го описват като „основна система за наземна борба\" (Main Ground Combat System, MGCS), но важни въпроси като движението и масата на новото бойно средство все още не са решени. Известно е само, че той ще разполага с „различни ефективни системи\", а концепцията за приложението му ще бъде „модернизирана“. Военните от двете страни обаче все още не са определили ключовите изисквания за създаването на супертанка, подчертават от редакцията. \r\n***  В предизборната кампания президентът на САЩ Доналд Тръмп използваше лъжи, отправяше словесни атаки към имигрантите, даде големи обещания, но това не доведе до нищо. Американските избиратели наказаха Тръмп в междинните избори. Загубата на мнозинството на републиканците в долната камара на Конгреса на САЩ е поражение за Тръмп и победа за демокрацията в Америка, пише Роланд Нелес в авторска статия за водещото германско издание  Der Spiegel . \r\n„В бъдеще Тръмп ще трябва да дели властта във Вашингтон с демократите. За щастие“, отбелязва авторът на публикацията. Макар републиканците да запазиха превеса си в Сената, на единовластието им в Конгреса бе сложен край. „Избирателите все пак са си дали сметка, че на този човек и неговите привърженици не бива да се дава цялата власт“, констатира Нелес. Същевременно авторът подчертава, че сега демократите са получили силен лост за влияние в политиката, който ще им позволи да контролират и сдържат Путин. „Сега във Вашингтон има истински противовес“, е заключението на Нелес.   \r\n***", "date": "2018.11.08", "title": "Преглед на някои от основните теми в германския печат (Агенция „Фокус“)"}
{"url": "http://www.focus-news.net/news/2018/11/08/2587971/ministar-lilyana-pavlova-shte-uchastva-v-mezhdunarodna-konferentsiya-za-falshivite-novini-na-9-noemvri.html", "text": "Министърът за Българското председателство на съвета на ЕС Лиляна Павлова ще участва в международна конференция „Фалшивите новини на истинските тролове“ (Fake news of true trolls). Това съобщиха от пресцентъра на  Министерство за Българското председателство на Съвета на ЕС 2018 . Форумът ще се проведе на 9 ноември от 10.00 часа в Зала 6 на НДК. Дискусията ще събере журналисти, политици, общественици, представители на европейските и местни институции, неправителствени организации, технологични компании и експерти.  \r\nОрганизатори на събитието са Атлантически клуб в България и Дигитална нацинална коалиця, с подкрепата на Партията на европейските социалисти, Фондация „Конрад Аденуер“, Асоциацията на Атлантическия договор, Български дипломатически институт и Посолство на Франция в България.", "date": "2018.11.08", "title": "Министър Лиляна Павлова ще участва в международна конференция за фалшивите новини на 9 ноември"}
{"url": "http://www.focus-news.net/news/2018/11/08/2587973/parlamentat-reshi-na-parvo-chetene-darzhavata-da-podpomaga-balgarskite-filmi-po-tri-shemi.html", "text": "Парламентът прие на първо четене промени в Закона за филмовата индустрия с вносител Министерски съвет, предаде репортер на  Агенция „Фокус“ . „За“ гласуваха 89 народни представители, а един се въздържа. С промените се предвижда държавното подпомагане за българските филми да се реализира чрез три схеми. Двете схеми за държавна помощ за производство на филми и за разпространение на филми и една схема за минимална помощ за фестивали и показ на филми. Годишният бюджет на всяка една от схемите за производство и за разпространение на филми не бива да превишава 97 милиона и 790 хиляди лева. Ако държавната помощ е над 50 млн. евро за схема, страната ни трябва да уведоми Европейската комисия. Схемата за минималната помощ не може да надвишава 200 хил. евро за период от три бюджетни години.  \r\nБиляна ИВАНОВА", "date": "2018.11.08", "title": "Парламентът реши на първо четене държавата да подпомага българските филми по три схеми"}
{"url": "http://www.focus-news.net/news/2018/11/08/2587974/esennata-ikonomicheska-prognoza-na-evropeyskata-komisiya-pokazva-ustoychiv-rastezh-v-darzhavite-chlenki-na-es-na-fona-na-golyama-nesigurnost.html", "text": "Изключително благоприятната глобална среда през миналата година допринесе за постигането на силна икономическа дейност и за увеличаване на инвестициите в ЕС и в еврозоната. Това съобщиха от пресцентъра на  Представителството на ЕК в България . Въпреки по-несигурната среда икономиките на всички държави членки се очаква да продължат да нарастват, макар и с по-бавни темпове, благодарение на силното вътрешно потребление и инвестициите. При отсъствието на съществени сътресения, се очаква Европа да може да поддържа икономически растеж над потенциалния, активно създаване на нови работни места и намаляваща безработица. Този сценарий обаче е изложен на все по-голям брой взаимосвързани рискове от влошаване на ситуацията.  \r\nЗа България очакванията на Европейската комисия за ръст на икономиката през 2018 г. се понижават от 3.8% на 3.5% заради по-слабия износ, но темпът на растеж се запазва значително над средния за ЕС от 2.1%. Очакванията за инфлацията се повишават от 2% на 2.6% в резултат на повишените енергийни цени, като се очаква инфлацията да се понижи до 2% през 2019 и 1.8% през 2020. Брутният вътрешен продукт се очаква да продължи да расте стабилно през 2019 и 2020, съответно с 3.7% и 3.6%.  \r\nОчаква се растежът в еврозоната да намалее от най-високата си за период от 10 години стойност от 2,4 % през 2017 г., на 2,1 % през 2018 г., преди да падне допълнително на 1,9 % през 2019 г. и 1,7 % през 2020 г. Същото развитие се очаква и за ЕС-27 — прогнозите сочат, че растежът ще бъде 2,2 % през 2018 г., 2,0 % през 2019 г. и 1,9 % през 2020 г.  \r\nПрогнозите са изготвени в контекста на голяма несигурност и съществуват много взаимосвързани рискове от влошаване на ситуацията. Реализирането на който и да е от тези рискове може да увеличи останалите и да засили тяхното въздействие.  \r\nТази прогноза се основава на набор от технически допускания относно валутните курсове, лихвените проценти и цените на стоките, актуални към 22 октомври 2018 г. По отношение на всички други входящи данни, включително допускания относно държавните политики, в прогнозата е взета под внимание информацията, налична до 22 октомври включително.  \r\nСледващата прогноза на Европейската комисия - междинната икономическа прогноза от зимата на 2019 г., която ще бъде публикувана през февруари - ще съдържа актуализация на прогнозите за БВП и инфлацията.", "date": "2018.11.08", "title": "Есенната икономическа прогноза на Европейската комисия показва устойчив растеж в държавите членки на ЕС на фона на голяма несигурност"}
{"url": "http://www.focus-news.net/news/2018/11/08/2587977/rt-ukrainska-videoigra-za-aushvits-predizvika-gneva-na-polyatsite.html", "text": "Незавършена украински видеоигра, чието действие се развива в нацисткия концентрационен лагер „Аушвиц“, предизвика вълна от възмущение в Полша и принуди студиото да внесе сериозни промени в концепцията й. Първоначалната версия на играта, носеща името „Цената на свободата“, е била с опция за поемане на роля на затворник или охранител от елитните СС-отряди на нацистите, предава руският телевизионен канал  Russian Today . \r\n„Цената на свободата\" не е само забавление за час-два след работа. Създателите й са имали за цел да изследват теми като неконтролирана сила, която тласка хората към зло, и да разберат какви усилия може да положи човек, за да оцелее. Така поне твърди Дмитри Дубин, публичното лице на екипа и – съгласно думите му, негов единствен член. Играчите може да избират между ролята на затворник в лагера на смъртта, който се опитва да избяга или да отмъсти на своите мъчители, или на пазачите, които очевидно могат да направят каквото искат с лагеристите.  \r\nКонцепцията за играта обаче предизвика остри реакции само след разпространяването на първия й рекламен клип – при това съпроводен под звуците на музика, която поляците определиха като обидна за нацията им. В страна, която криминализира думите „полски лагери на смъртта\", не е учудващо, че подобна игра се възприема като същинска провокация, коментира телевизията.  \r\nСпорът за „Цената на свободата\" придоби широки мащаби в полските медии, след като редица политици изразиха публично възмущение. Институтът за национално възпоменание на Полша поиска съдебно разследване, което прокурорите на Варшава надлежно стартираха. Разработчиците на играта бяха наречени „нацистки симпатизанти“, не липсваха и теории, че Дубин е руски агент-провокатор, чиято цел е да предизвика нова вълна на враждебност между Варшава и Москва.  \r\nСлед скандала играта е преработена и от нея са отстранени всички елементи, които напомнят нацистките лагери на смъртта – включително позорния надпис „Arbeit macht frei“. В крайна сметка дизайнерите са решили да променят цялата настройка на „Цената на свободата“. Сега тя ще бъде пусната на пазара с концепция за оцеляване на Антарктида.  Линк към първоначалния рекламен видеоклип на играта: Тереза Герова", "date": "2018.11.08", "title": "RT: Украинска видеоигра за „Аушвиц“ предизвика гнева на поляците"}
{"url": "http://www.focus-news.net/news/2018/11/08/2587972/plamen-hristov-volya-shte-si-dam-imuniteta-za-deseti-pat-ako-tryabva.html", "text": "Ще си дам имунитета за десети път, ако трябва. Това каза народният представител от ПГ на „Воля“ Пламен Христов във връзка с поискания му имунитет, предаде репортер на  Агенция „Фокус“.   „Ние нашите имунитети си ги дадохме още първия път. Стана ясно година по-късно, че обвиненията са неоснователни. Беше прекратено. Една година по-късно се подновяват по нов член. Какъв да ми е коментарът. Без коментар“, заяви Христов.  На въпрос дали подкрепя тезата на политическия си лидер Веселин Марешки, че става въпрос за политически натиск, той обясни: „Със сигурност и нашите зрители се досещат. Ако някой не се досеща, бих си позволил да направя този анализ. За всички години на прехода единственият факт е, че в българското политическо пространство не е имало друга формация като „Воля“, за която да не могат да бъдат извадени никакви факти, за които да бъдем уличени в облагодетелстване и в каквито и да било далавери. Тази политическа формация вече я има в българския парламент и мисля, че това е достатъчно показателно. Нашите зрители могат да си направят сами извода защо се случват тези неща с нас“. \r\nКолегата му Кръстина Таскова от \"Воля\", на която гл. прокурор Сотир Цацаров също поиска имунитета, заяви: „Това е изключително важен момент момент за бъдещето на България, защото това е битка между доброто и злото, между старото и новото, между задкулисието и почтеността. Ще водим тази битка докрай“. \r\nДеница КИТАНОВА", "date": "2018.11.08", "title": "Пламен Христов, „Воля“: Ще си дам имунитета за десети път, ако трябва"}
{"url": "http://www.focus-news.net/news/2018/11/08/2587979/inzh-miroslav-dzhuparov-e-naznachen-za-izpalnitelen-direktor-na-izpalnitelnata-agentsiya-po-gorite.html", "text": "Инж. Мирослав Джупаров е назначен за изпълнителен директор на Изпълнителната агенция по горите. Това съобщиха от пресцентъра на   Министерството на земеделието, храните и горите . Досега той заемаше длъжността директор на дирекция „Ловно стопанство“ в Агенцията.  \r\nДжупаров е завършил Лесотехническия университет, магистър по „Горско стопанство“. В сферата на горите работи от 2002 г. насам. Бил е помощник-лесничей в Държавна дивечовъдна станция „Витиня“, а от 2005 г. е в Националното управление на горите, впоследствие Държавна агенция по горите  и Изпълнителна агенция по горите, като е заемал различни позиции - младши експерт, старши експерт, главен експерт и директор на дирекция.", "date": "2018.11.08", "title": "Инж. Мирослав Джупаров е назначен за изпълнителен директор на Изпълнителната агенция по горите"}
{"url": "http://www.focus-news.net/news/2018/11/08/2587980/sport-dia-evtimova-se-klasira-za-chetvartfinalite-na-turnira-v-antaliya.html", "text": "Диа Евтимова се класира за четвъртфиналите на турнира в турския курортен град Анталия, Турция. Втората поставена в основната схема българка се наложи над рускинята Вероника Пепеляена с 6:3, 6:1 в двубой, продължил 72 минути. \r\nПо-късно днес Евтимова ще играе на четвъртфинал в турнира на двойки. В тандем с Агнес Букта тя ще играе срещу Дога Туркмен и Джулия Вилпио. \r\nДруга българка – Юлия Стаматова, загуби с 1:6, 1:6 от Илай Йорук от Турция.", "date": "2018.11.08", "title": "Спорт: Диа Евтимова се класира за четвъртфиналите на турнира в Анталия"}
{"url": "http://www.focus-news.net/news/2018/11/08/2587978/predsedatelyat-na-pg-na-gerb-tsvetan-tsvetanov-provede-rabotna-sreshta-s-predsedatelya-na-pg-na-hss-v-nemskiya-bundestag-aleksandar-dobrindt.html", "text": "Председателят на ПГ на ГЕРБ и зам.-председател на партията Цветан Цветанов проведе работна среща с председателя на Парламентарната група на ХСС в немския Бундестаг Александър Добриндт. Това съобщиха от пресцентъра на  ПП ГЕРБ . В рамките на срещата Цветанов и Добриндт обсъдиха възможностите за засилване на парламентарното сътрудничество между двете групи, като подчертаха тясното сътрудничество между сестринските партии ГЕРБ, ХСС и ХДС в рамките на Европейската народна партия.  \r\nЦветан Цветанов, който е и председател на Комисията по вътрешна сигурност и обществен ред, благодари за подкрепата на Германия и на институциите и правителството на Бавария с експертиза, опит и добри практики за българския правоохранителен сектор, прокуратура и съдебна система. Председателят на ПГ на ГЕРБ благодари  и за силната подкрепа на  фондация \"Ханс Зайдел\" за осъществяване на това сътрудничество и обмен на знания.", "date": "2018.11.08", "title": "Председателят на ПГ на ГЕРБ Цветан Цветанов проведе работна среща с председателя на ПГ на ХСС в немския Бундестаг Александър Добриндт"}
{"url": "http://www.focus-news.net/news/2018/11/08/2587982/varna-originalna-zhaleyka-ot-pogrebenieto-na-kap-i-rang-georgi-kupov-beshe-predadena-ofitsialno-za-sahranenie-vav-voennomorskiya-muzey.html", "text": "Оригинална жалейка от погребението на кап. I ранг Георги Купов беше предадена официално за съхранение във Военноморския музей във Варна от името на Клуб „Миноносец „Дръзки“, предаде репортер на  Радио „Фокус“ – Варна . Дарението беше предадено на директора на културната институция Мариана Кръстева от председателя на организацията кап. I ранг от запаса Васил Кръстев. Жалейката е с надпис: „На храбрия командир на Миноносеца „Дръзки“ Георги Купов. Министерството на народната отбрана“.  \r\nТраурната лента е намерена в таванско помещение на къща на офицер от Враца и е предадена от съмишленик на Клуба „Миноносец „Дръзки“ Валерий Волов Дяков.  \r\nКапитан I ранг Георги Петров Купов е един от легендарните капитани в българския военноморски флот, началник щаб на Флота, преподавател във Военноморското училище и общественик, командир на торпедния миноносец „Дръзки“.  \r\nПредаването на оригиналната траурна лента беше извършено по време на отбелязването на 106-ата годишнина от първата българска морска победа – успешната атака на миноносеца „Дръзки” срещу турския крайцер „Хамидие” през Балканската война, командването на Военноморските сили и ръководството на Военноморския музей организират провеждането на военен ритуал по полагане на венци и цветя пред кораба музей „Дръзки” и паметника на капитан І ранг Димитър Добрев, командвал отряда торпедоносци по време на бойните действия през 1912 година. \r\nДиана СТОЕВА", "date": "2018.11.08", "title": "Варна: Оригинална жалейка от погребението на кап. I ранг Георги Купов беше предадена официално за съхранение във Военноморския музей"}
{"url": "http://www.focus-news.net/news/2018/11/08/2587984/parlamentat-prie-promeni-v-zakona-za-balgarskata-narodna-banka-svarzani-s-neynata-nezavisimost.html", "text": "Парламентът прие промени в Закона за Българската народна банка (БНБ) на първо четене, свързани с нейната независимост, предаде репортер на  Агенция „Фокус“ . Измененията са внесени от Министерски съвет. Проектът има за основна цел да отрази изискванията на законодателството на Европейския съюз (ЕС) към регулаторната рамка за Българската народна банка.  Законопроектът цели постигане на пълно съответствие по отношение на изискванията за институционална, функционална и персонална независимост на БНБ. Сред целите на законопроекта са постигане на пълно съответствие по отношение на изискванията за забрана за парично финансиране и привилегирован достъп и по отношение на  задължението за опазване на професионалната тайна. Съгласно предложените текстове решението за предсрочно прекратяване на правомощията на управителя на Българската народна банка може да бъде отнесено за разглеждане пред Съда на Европейския съюз на основание нарушение на Договорите за Европейския съюз или на правна норма за тяхното прилагане.  \r\nДеница КИТАНОВА", "date": "2018.11.08", "title": "Парламентът прие промени в Закона за Българската народна банка, свързани с нейната независимост"}
{"url": "http://www.focus-news.net/news/2018/11/08/2587987/pregled-na-mezhdunarodnite-novini-do-13-chasa-agentsiya-fokus.html", "text": "Министърът на правосъдието на САЩ Джеф Сешънс подаде оставка по искане на президента на страната Доналд Тръмп. Решението му бе обявено в нощта след междинните избори в САЩ, след седмици, белязани с остра размяна на реплики и публични унижения, коментират изданието  Politico  в европейската си редакция.  \r\nОставката на Сешънс бе обявена от лидера на Белия дом чрез съобщение в социалната мрежа „Туитър“, в което Тръмп благодари на сенатора от щата Алабама за службата му. В същия пост американският президент обяви, че функциите на Сешънс ще бъдат временно поети от Матю Уитакър, който досега ръководеше кабинета на Сешънс. Тръмп добави, че новият правосъден министър на страната ще бъде номиниран „на по-късна дата“.  \r\nПромените във ведомството изглежда засега няма да окажат влияние върху заместник-министъра на правосъдието Род Розенщайн: той ще продължи да упражнява надзор върху разследването на специалния прокурор Робърт Мълър за предполагаемата руска намеса в президентските избори в САЩ от 2016 г. \r\nОт редакцията са уверени, че макар решението на Сешънс да не е изненадващо, оставката му ще предизвика разгорещен дебат в Конгреса. \r\n***  Европейската народна партия (ЕНП) предстои да избере т.нар. шпитценкадидат (водещ кандидат) за изборите през май 2019 г., съобщава водещият германски ежедневник  Die Frankfurter Allgemeine Zeitung . \r\nНа конгреса във финландската столица Хелзинки председателят на Християнсоциалния съюз (ХСС) Хорст Зеехофер официално предложи водещ кандидат на партията в надпреварата за поста председател на Европейската комисия да бъде неговият заместник – Мартин Вебер, който понастоящем е фракционен лидер на ЕНП в Европейския парламент. \r\nВ кампанията си Вебер заложи на изискването за по-бързи решения от държавните и правителствените ръководители на ЕС. Той подчерта, че в ключови области на политиката като управлението на бежанците липсват конкретни резултати.  \r\nГерманският политик ще се състезава с бившия финландски премиер Александър Щуб за мястото на водещ кандидат на ЕНП за европейските избори, припомня изданието. Решението ще бъде взето с тайно гласуване на приблизително 730 делегати на партията, които присъстват на конгреса в Хелзинки. \r\n***  Преди шест десетилетия Германия и Франция направиха опит за съвместно производство на танкове. На проекта не бе съдено да стане реалност, но все пак на бял свят някак се появиха прочутият германски „Леопард“ и френският „Леклерк“. Сега обаче двете страни отново се обединяват в усилията си да разработят европейски супертанк, пише водещият германски национален ежедневник  Die Welt . \r\nБойният танк трябва да бъде създаден до 2035 г. Концернът „Краус-Мафай Вегман“ (КМВ) разчита на поръчката на няколко хиляди единици. Намеренията за изпълнение на съвместния проект изглеждат сериозни – наскоро държавният глава на Франция Еманюел Макрон се изказа в подкрепа на създаването на „истинска европейска армия“. Анализаторите в Берлин  и Париж изтълкуваха думите му като потвърждение на плановете за новия супертанк.  \r\nЗа отбранителната индустрия тези перспективи са много привлекателни. Директорът на КМВ Франк Хаун заяви по-рано тази година, че поръчките за производство на нови танкове и артилерийски системи до 2050 г. може да достигнат до над 100 милиарда евро. Понастоящем европейските държави (включително съседите на Русия) разполагат с общо около 8 000 танка от различни класове, със средна възраст 40 години. По груби планове рано или късно ще бъдат необходими най-малко 5 000 нови машини, за да бъдат заменени старите.  \r\nКлючова роля в проекта има френско-германският танк, който трябва да бъде създаден до 2035 година. Цената му ще бъде около 10 милиона евро. Експертите го описват като „основна система за наземна борба\" (Main Ground Combat System, MGCS), но важни въпроси като движението и масата на новото бойно средство все още не са решени. Известно е само, че той ще разполага с „различни ефективни системи\", а концепцията за приложението му ще бъде „модернизирана“. Военните от двете страни обаче все още не са определили ключовите изисквания за създаването на супертанка, подчертават от редакцията. \r\n***  Руската петролна компания „Русснефть“ изрази готовност за съкращаване на добива на нефт през следващата година, в случай че възникне такава необходимост. Съответното потвърди пред журналисти президентът на компанията Евгений Толочек, предава  TACC . \r\n„Разбира се, подготвени сме за подобна стъпка, ако тя бъде благоприятна за пазара“, увери Толочек след съвещание с руския министър на енергетиката Александър Новак. Президентът на „Русснефть“ допълни, че по негова оценка през следващите месеци Русия няма да увеличава добивите на петрол – те ще се задържат на предходните нива. \r\n***  Земетресение с магнитуд от 3,6 по скалата на Рихтер е регистрирано в Йонийско море в 11:14 часа местно време (съвпада с българското време), показва справка на официалната интернет страница на  Европейския средиземноморски сеизмологичен център (EMSC) . \r\nЕпицентърът на труса е бил на 276 км западно от гръцката столица Атина и на 43 км югозападно от остров Закинтос, с дълбочина от два километра под земната кора. \r\nМалко повече от час по-рано, в  10:04 часа местно време, в Йонийско море е регистрирано земетресение с магнитуд от 3,4 по Рихтер. Епицентърът му е бул на 262 км западно от Атина и 24 км южно от Закинтос, с дълбочина от пет километра.  \r\nНе се привеждат данни за пострадали или материални щети. \r\n***  Макар на 8 ноември да изтича крайният срок, в който бившият премиер на Македония Никола Груевски трябва да се предаде за изпълнението на присъдата по делото „Танк“, той няма да се яви в затвора в скопския квартал Шуто Оризари, съобщава електронното издание на местния  „Фокус“.  \r\nОт сряда в Наказателния съд в Скопие е започнало да постъпват жалби от целия екип адвокати на Груевски срещу решението на съдията по делото, който отказа да отложи изтърпяване на присъдата. Очаква се в рамките на деня в съда да бъде внесена жалба и от самия Груевски, с което ще започне да тече тридневен срок, в който органът ще трябва да се произнесе за отлагането на изпълнението на наказанието. \r\nС подаването на жалбата изпълнението на присъдата се отлага автоматично, в зависимост от времето, необходимо за вземане на решението, но най-много до три дни. Това произтича от чл. 91 на Закона за изпълнение на наказанията. \r\nСъщият член обаче гласи, че Наказателният съвет е длъжен да вземе решение по жалбата в рамките на три дни, което означава, че то трябва да бъде обявено не по-късно от понеделник, 12 ноември. Ако отново бъде отхвърлен апела, бившият македонски премиер влиза в затвора.  \r\nГруевски търси спасение и във Върховния съд, но все още не може да предприеме конкретни стъпки, защото делото засега се гледа в Наказателния съд. \r\nБившият министър-председател на Македония бе осъден на две години затвор за закупуването на „Мерцедес“ на стойност 580 000 евро. \r\n***  Президентът на Косово Хашим Тачи потвърди пред прищински медии, че срещата в Брюксел със сръбския му колега Александър Вучич ще се състои, но подчерта, че би предпочел да води преговори с Дявола, отколкото с него, отбелязва електронното издание на белградския ежедневник  Danas . \r\n„Надявам се, че този (преговорен) процес ще бъде завършен със споразумение, което със сигурност означава взаимно признаване и възможност за членство на Косово в ООН, откриване на пътя за признаване на страната от петте оставащи членки на ЕС и разкриването на сигурна европейска перспектива и за двете страни\", подчерта Тачи. \r\nКосовският президент призна, че очаква срещата, организирана в Брюксел с посредничеството на Европейския съюз, да бъде „трудна, тъй като моят колега от Сърбия е труден събеседник, сложен и в същото време – натоварващ. Мога да кажа, че предпочитам седна на масата с Дявола и да водя диалог с него, отколкото с Александър Вучич, защото той, с целия си потенциал, целия държавен арсенал на Сърбия, работи на разпадането на Косово като държава\", обобщи Тачи.  \r\nСрещата в Брюксел ще се проведе няколко дни преди пристигането на двамата лидери в Париж, където ще присъстват на церемония по случай 100-годишнината от края на Първата световна война, по покана на френския президент Еманюел Макрон. Очаква се във френската столица Тачи и Вучич да отделят време за разговор. \r\n***", "date": "2018.11.08", "title": "Преглед на международните новини до 13 часа (Агенция „Фокус“)"}
{"url": "http://www.focus-news.net/news/2018/11/08/2587985/predsedatelyat-na-pg-na-gerb-tsvetan-tsvetanov-se-sreshtna-s-predsedatelya-na-ispanskata-narodna-partiya-pablo-kasado.html", "text": "Председателят на ПГ на ГЕРБ и зам.-председател на партията Цветан Цветанов се срещна с председателя на испанската Народна партия Пабло Касадо. Това се случи по време на конгреса на ЕНП в Хелзинки, съобщиха от пресцентъра на  ПП ГЕРБ . В рамките на срещата Цветанов и Касадо обсъдиха двустранното партийно сътрудничество и подготовката за кампанията за европейските избори през 2019 г. на национално и европейско ниво.  \r\nДвамата отбелязаха, че след гласуването на конгресните документи и резолюции в Хелзинки започва работата на партиите-членки на национално ниво в защита на европейските принципи и ценности, както и за популяризиране и разясняване на политиките, заложени в тях. \r\n„Необходимо е заедно да убедим европейските граждани, че единствено ЕНП е способна да работи и постигне реални резултати в защита на техните интереси“, посочи Цветанов.", "date": "2018.11.08", "title": "Председателят на ПГ на ГЕРБ Цветан Цветанов се срещна с председателя на испанската Народна партия Пабло Касадо"}
{"url": "http://www.focus-news.net/news/2018/11/08/2587983/d-r-ivan-kokalov-knsb-s-kolektivniya-trudov-dogovor-v-otrasal-zdraveopazvane-pokazahme-che-rabotodateli-sindikati-i-ministri-varvim-v-pravilnata-posoka.html", "text": "Държавата трябва и тя да се понапрегне повече да участва във финансирането на здравеопазването, защото във времето сякаш се пооттегли от тази нейна роля. Това каза вицепрезидент на КНСБ д-р Иван Кокалов по време на подписването на Колективния трудов договор, регламентиращ трудовите и осигурителни отношения на работещите в отрасъл „Здравеопазване”, предаде репортер на Агенция „Фокус“ . „С този Колективен трудов договор и с последващите стъпки смятаме да се сложи ред в тази кочина. Разбира се, трябва да се намери начин и за правилното изразходване на публичния ресурс. В тая посока ние ще продължим нашите преговори, защото публичният ресурс е ограничен\", допълни Кокалов. „Подписът значи, че в следващите години ние трябва да търсим начин за справедливо възнаграждение, но от това справедливо възнаграждение на работещите в здравеопазването зависи качеството на помощта. Трябва да намерим съгласие за всички за по-справедливо разпределение на ресурса за всички. Все пак работата в здравеопазването е отборна. Ако има звезди, те се крепят на работата на всички останали. Нека все пак да тушираме алчността на някои за сметка на това да стимулираме всички, ако искаме гражданите да са доволни, не само работещите в здравеопазването\", каза още той. „Щастлив съм, че с всеки министър на здравеопазването ние успяваме да подпишем Колективен трудов договор. Разбира се, много от проблемите не зависят само от нас, те са натрупани във времето, заради погрешни политически решения, заради това, че здравеопазването бавничко се променя. Аз мисля, че с днешния подпис ние всъщност показахме, че работодатели, синдикати, министри вървим в правилната посока. Много от работодателите  ще изпитат неудовлетворение, заради факта, че ще трябва да положат максимални усилия, за да намерят решение. За да ги успокоя - във всички Колективни трудови договори има един параграф 5, всеки, който изпитва затруднение идва в отрасловия съвет и виждаме какви са възможностите. Ние се явяваме като медиатор за туширане на напрежение\", каза още д-р Иван Кокалов.  \r\nТеодора ПАТРОНОВА", "date": "2018.11.08", "title": "Д-р Иван Кокалов, КНСБ: С Колективния трудов договор в отрасъл „Здравеопазване“ показахме, че работодатели, синдикати и министри вървим в правилната посока"}
{"url": "http://www.focus-news.net/news/2018/11/08/2587988/deputatite-reshiha-otsastvie-na-zashtitnik-bez-uvazhitelna-prichina-da-ne-vodi-do-otlagane-na-deloto.html", "text": "Народните представители приеха на второ четене промени в Наказателно-процесуалния кодекс, предаде репортер на  Агенция „Фокус“ . С промените липсата на уважителна причина за неявяване на защитник няма да води до отлагане на делото. Както досега, ако има уважителна причина за неявяването на защитник, това е основание за отлагане на делото. Изключение се допуска само в случаите на задължителна защита. Според вносителите от ГЕРБ и „Обединени патриоти“ така ще се гарантират правата на подсъдимите, но същевременно ще се дисциплинира явяването на защитника като страна в процеса. С промените с касационната жалба и протест ще се предоставя възможност за отправяне на възражения за съществени нарушения на процесуалните правила в досъдебното производство, свързани с допускане, събиране, проверка и оценка на доказателствата.  \r\nБиляна ИВАНОВА", "date": "2018.11.08", "title": "Депутатите решиха отсъствие на защитник без уважителна причина да не води до отлагане на делото"}
{"url": "http://www.focus-news.net/news/2018/11/08/2587989/aktsenti-v-predavaneto-sas-slavnata-2-ra-trakiyska-diviziya-za-chestta-na-balgariya-po-radio-fokus-plovdiv.html", "text": "На 8 ноември се отбелязва Денят на Западните български покрайнини. След края на Първата световна война съдбата на Западните покрайнини на България е решена с Ньойския мирен договор от 27 ноември 1919 г. Той донася на страната ни Втората национална катастрофа и е обявен за ден за всенароден траур. В предаването „Със славната 2-ра Тракийска дивизия – За честта на България“ по  Радио „Фокус” - Пловдив  днес ще ви разкажем отново за този момент от историята ни с помощта на историка Стефан Шивачев, директор на Регионалния исторически музей в Пловдив. \r\nЩе чуете любопитни неща и за историята на създаването на паметника на съветския войн в Пловдив Альоша. За това ще ни разкаже военният историк доц. д-р Петър Ненков. \r\nПредаването „Със славната 2-ра Тракийска дивизия – За честта на България“ се излъчва всеки четвъртък от 15.00 до 16.00 часа. Водещ на предаването е Цветана Тончева.", "date": "2018.11.08", "title": "Акценти в предаването „Със славната 2-ра Тракийска дивизия – За честта на България“ по Радио „Фокус” - Пловдив"}
{"url": "http://www.focus-news.net/news/2018/11/08/2587990/prof-peter-noyman-nyama-pryaka-vrazka-mezhdu-organiziranata-prestapnost-i-terorizma-v-balgariya.html", "text": "Няма пряка връзка между организираната престъпност и тероризма в България, но чрез косвени и потенциални връзки терористичните мрежи опитват да се възползват от нелегалните трафик коридори минаващи през Близкия изток и Балканите до Централна и Западна Европа, каза за  Радио \"Фокус\"  проф. Петер Нойман от Кингс Колидж в Лондон. На състоялата се в Центъра за изследване на демокрацията кръгла маса „Връзки между престъпността и тероризма в Европа“ той, заедно с колегата си Раджан Басра, представиха възможностите, пътищата и мрежите, чрез които престъпността повлиява на тероризма, а тероризмът използва престъпността. Според обзора на тяхното изследване „Криминално-терористични мрежи в България и Румъния“ терористи могат да ползват съществуващите в страната ни престъпни канали за трафик на оръжие и хора към Западна Европа. Анализаторите препоръчват чрез постоянно и ефективно наблюдение да се противодейства срещу спечелените по престъпен начин пари и да се пресичат възможностите от тях да се възползват терористите, а в борбата срещу всичките видове нелегален трафик да обединят усилията си  агенциите за сигурност, правителството и неправителствения сектор.", "date": "2018.11.08", "title": "Проф. Петер Нойман: Няма пряка връзка между организираната престъпност и тероризма в България"}
{"url": "http://www.focus-news.net/news/2018/11/08/2587991/burgas-obshtinata-vavede-inovativna-sistema-za-umno-parkirane-v-tsentralnata-gradska-chast.html", "text": "Община Бургас стартира иновативна система за умно паркиране в централната градска част. Засега проектът е пилотен и обхваща П-образната зона до сградата на Общината, която включва улиците „Конт Андрованти\", „Тракийска\" и „Фердинандова\". Това съобщиха от пресцентъра на  Община Бургас . \r\nНа 30 паркоместа от синята зона в този район вече са инсталирани магнитни датчици в асфалта, които чрез сензори отчитат има ли паркиран автомобил на мястото. Информацията автоматично се изпраща към две електронни информационни табели, разположени на бул. „Христо Ботев\" до началото на ул. „Конт Андрованти\". По този начин шофьорите виждат дали и колко свободни паркоместа има по тези улици и има ли смисъл да завиват. \r\nОсвен чрез табели на самия ъгъл на улица „Конт Андрованти\", свободните места за паркиране могат да се следят и през специално изработеното мобилно приложение за смартфони „City Card BG\". То дава възможност в реално време да се преброят и проследят свободните и заетите места за паркиране в този участък. \r\nСофтуерът на смарт паркинг системата позволява бързо и лесно извършване на плащанията за почасово паркиране. В него можете да регистрирате повече от един свой автомобил, както и да намерите свободно място в намиращите се наблизо паркинги. Приложението „City Card BG\" вече е достъпно за всички електронни устройства на Android или iPhone и може да се изтегли безплатно от Google play и App store. \r\nПилотният проект, разработен от Община Бургас и мобилния оператор „Виваком\", ще позволи да се проследи натовареността на движението, броя паркиращи автомобили и времето за престой в участъка. След анализ на ефективността на системата ще бъде решено дали и къде зоната за смарт паркиране ще бъде разширена. \r\nЦелта на Община Бургас е чрез проекта за умен паркинг и мобилното приложение да се спести на шофьорите време, нерви и средства за гориво от т.нар. паразитно паркиране - продължително обикаляне на централни улици в търсене на паркомясто. От друга страна автоматизацията на паркирането ще доведе до редуциране на вредните емисии от автомобилите в града и по-чист въздух.", "date": "2018.11.08", "title": "Бургас: Общината въведе иновативна система за умно паркиране в централната градска част"}
{"url": "http://www.focus-news.net/news/2018/11/08/2587992/afp-nay-malko-11-dushi-sa-zaginali-pri-strelba-v-kaliforniya-napadatelyat-e-sred-tyah.html", "text": "Най-малко 11 души са убити при стрелба в бар в американския щат Калифорния, предава  AFP , като се позовава на месните власти. \r\nПървоначално бе съобщено за „няколко жертви“, без да бъде конкретизиран броят им, но по-късно полицията потвърди смъртта на 11 души. Сред тях е и нападателят. Тялото му е било намерено сред тленните останки на жертвите. \r\nИнцидентът се е случил в Таузънд Оукс, предградие на Лос Анджелис. Не се привеждат никакви подробности за самоличността на стрелеца. Тереза Герова", "date": "2018.11.08", "title": "AFP: Най-малко 11 души са загинали при стрелба в Калифорния, нападателят е сред тях"}
{"url": "http://www.focus-news.net/news/2018/11/08/2587993/veliko-tarnovo-v-grada-shte-se-provede-mezhdunarodniyat-tantsov-konkurs-za-kupa-tarnovska-tsaritsa.html", "text": "В града ще се проведе Международният танцов конкурс за Купа „Търновска царица“. Това съобщиха за  Радио „Фокус“ – Велико Търново  домакините от Общината и Спортен клуб „Зоки“. Състезанието се организира от Българска Федерация по Спортни Танцови Дисциплини и Сдружение за изкуства, спорт и образование „Ера – 3000”. То се провежда под патронажа на кмета на Община Велико Търново инж. Даниел Панов.  \r\nНадпреварата ще се проведе на 9, 10 и 11 ноември в Двореца на културата и спорта „Васил Левски“. Участниците ще се състезават в стиловете акробатик-денс, класически танци, лирикъл/контемпорати, фолклорни/характерни танци – етно, Боливуд, ориент, танцово шоу, мюзикъл,  модерни танци. Те ще бъдат разпределени в пет възрастови групи – мини (до 8 г.), деца (9 - 11 г.), юноши (12 - 15 г.), сеньори (над 16 г.) и ветерани (след сеньори). Категориите също са пет – соло, дует, трио, група, формация. Журирането става по електронен път и е достъпно до всички участници и публика веднага след приключване на съответната категория, посредством мултимедиен екран. Оценяват се три компонента с максимален бол точки – техника на изпълнения, композиция и хореография, сценично присъствие и визия. \r\nНадежда КРЪСТЕВА", "date": "2018.11.08", "title": "Велико Търново: В града ще се проведе Международният танцов конкурс за Купа „Търновска царица“"}
{"url": "http://www.focus-news.net/news/2018/11/08/2587995/angel-dzhonev-istorik-v-rim-kyustendil-mezhdu-6-i-8-noemvri-1920-g-se-poyavyava-poredniyat-natsionalen-vapros-za-balgariya-vaprosat-za-zapadnite-balgarski-pokraynini.html", "text": "Между 6 и 8 ноември 1920 година се появява поредният национален въпрос за България –въпросът за Западните български покрайнини. Това каза пред  Радио „Фокус” – Кюстендил  доцент д-р Ангел Джонев, историк към Регионален исторически музей – Кюстендил. По думите му с подписването на Ньойския договор, драмата продължава още една година, България запазва тези територии в района на Видинско, Кулско, Царибродско, Трънско и Босилеградско още една година в своята територия, когато в началото на ноември 1920 година започва и тяхната същинска окупация. Западните съседи в един момент започват да бързат и не изчакват произнасянето на международната разграничителна комисия. „Има такава институция, която е натоварена със задачите да постави границата, да я прокара на терена. Но в един момент започва да се бърза и не се изчаква разграничителните представители, а пък председателят е французин и той въобще не споделя тази стратегическа граница, която разсича къщи, дворове, гробища дори, една несправедлива, наричана от съвремениците си черната граница. Тази окупация е извършена между 6 и 8 ноември 1920 година и по този начин се появява и поредният национален въпрос за България – това е въпросът за Западните български покрайнини”, каза Ангел Джонев. По думите му по – голяма част от условията на този договор, известен като Ньойски мирен договор от 27 ноември 1919 година визират различни аспекти от развитието на държавата и на взаимоотношенията с Великите сили и балканските държави, но като главни акценти може да бъдат изведени териториалните клаузи на този трактат, а именно откъсването на територии от суверенните предели на държавата в Западна Тракия. „По този начин е унищожен беломорския излаз на България. Предаден на Великите сили, после на нашата южна съседка Гърция. Възстановяването на румънската власт в Южна Добруджа и отнемането на Западните български покрайнини. Това е една ивица земя, която започва от района на река Тимок във Видинско и Кулско, Царибродско, Босилекградско, Трънско и Струмишко. Западните български покрайнини като в момента под този термин разбираме земите останали в пределите на днешна Република Сърбия”, каза Ангел Джонев. \r\nВенцеслав ИЛЧЕВ", "date": "2018.11.08", "title": "Ангел Джонев, историк в РИМ-Кюстендил: Между 6 и 8 ноември 1920 г. се появява поредният национален въпрос за България –въпросът за Западните български покрайнини"}
{"url": "http://www.focus-news.net/news/2018/11/08/2587967/veliko-tarnovo-prodalzhavat-masiranite-proverki-na-benzinostantsiite-v-oblastta.html", "text": "Областният управител проф. д-р Любомира Попова проведе работна среща с главния секретар на Държавната агенция за метрологичен и технически надзор Николай Николов. По време на разговора бе акцентирано, че ДАМТН продължава масираните проверки на бензиностанциите в страната, съобщиха от пресцентъра на  Областна администрация – Велико Търново . Проверяват се всички бензиностанции и на територията на Област Велико Търново, включително и по-малките обекти, които не са разположени по главните пътища. \r\n„Инспекциите осъществявани от служителите на агенцията са комплексни, като се следи с повишено внимание за контрола и качеството на течните горива, както и технически и метрологичен контрол на бензиноколонките в обектите. При установяване на административни нарушения ДАМТН ще предприеме незабавни административно-наказателни процедури“, каза Николай Николов. \r\n„Териториалната структура на ДАМТН във Велико Търново работи в много добра координация с Областна администрация и имаме постоянен обмен на информация за текущи проверки, както и за резултатите от тях“, каза областният управител.", "date": "2018.11.08", "title": "Велико Търново: Продължават масираните проверки на бензиностанциите в областта"}
{"url": "http://www.focus-news.net/news/2018/11/08/2587994/promenya-se-chasat-na-brifinga-v-sadebnata-plata-vav-vrazka-s-vnesenite-ot-glavniya-prokuror-iskaniya-za-snemane-imuniteta-na-shestima-narodni-predstaviteli.html", "text": "Около 14.30 - 14.40 часа ще започне бруфингът на говорителят на главния прокурор Румяна Арнаудова, на който ще изложи подробности за внесени от главния прокурор искания за снемане имунитета на шестима народни представители. Това съобщиха от пресцентъра на  прокуратура на Република България . Брифингът ще се състои в зала 2 на ет. 4 в Съдебната палата.", "date": "2018.11.08", "title": "Променя се часът на брифинга в Съдебната плата във връзка с внесените от главния прокурор искания за снемане имунитета на шестима народни представители"}
{"url": "http://www.focus-news.net/news/2018/11/08/2587997/evropeyskata-komisiya-odobryava-publichna-pomosht-za-mezhdusistemna-vrazka-za-priroden-gaz-mezhdu-gartsiya-i-balgariya.html", "text": "Европейската комисия заключи, че плановете за българската и гръцката помощ за изграждане и експлоатация на междусистемна връзка за природен газ са в съответствие с правилата на ЕС за държавната помощ. Това съобщиха от пресцентъра на  Представителството на ЕК в България . Проектът ще допринесе за сигурността и диверсификацията на енергийните доставки на ЕС, без да наруши неправомерно конкуренцията.  \r\nС одобрените днес от Комисията мерки ще бъдат подкрепени изграждането и експлоатацията на 182 километра трансгранична междусистемна връзка (наречена „IGB“) между Гърция (Комотини) и България (Стара Загора). Междусистемната връзка е проектирана за транспортиране на 3 милиарда кубични метра природен газ годишно (bcm/y) от Гърция до България до 2021 г.  \r\nМеждусистемната връзка ще бъде собственост на „Ай Си Джи Би“ АД — съвместно акционерно дружество, съставено от консорциума „IGI Poseidon“ (включващ италианското дружество „Edison“ и заварения гръцки оператор „DEPA“) и българския оператор „Български енергиен холдинг“ (БЕХ).    \r\nОбщият размер на инвестиционните разходи за изграждането на междусистемната връзка възлиза на 240 милиона евро. Финансирането ще се осигури чрез:  \r\n- пряко дялово участие в размер на 46 млн. евро от акционерите на съвместното акционерно дружество,  \r\n- вноска от 45 млн. евро от Европейската енергийна програма за възстановяване (ЕЕПВ), която се управлява централно от Европейската комисия,  \r\n- заем в размер на 110 млн. евро, предоставен от Европейската инвестиционна банка (ЕИБ) на БЕХ (впоследствие прехвърлен на „Ай Си Джи Би“ АД) и  \r\n- пряко финансово участие в размер на 39 млн. евро от държавния бюджет на България чрез оперативна програма „Иновации и конкурентоспособност“ 2014-2020 г. (ОПИК).", "date": "2018.11.08", "title": "Европейската комисия одобрява публична помощ за междусистемна връзка за природен газ между Гърция и България"}
{"url": "http://www.focus-news.net/news/2018/11/08/2587976/blagoevgrad-nyama-registrirani-ognishta-na-influentsa-po-ptitsite-v-oblastta.html", "text": "Няма регистрирани огнища на инфлуенца по птиците в Благоевградска област. Това съобщиха за  Радио „Фокус“ - Пирин  от Областна дирекция по безопасност на храните- Благоевград. Вземат се проби от птиците, изпращат се към референтна лаборатория, където се изследват серологични проби за антитела. Пробите се вземат от птицевъдни обекти за кокошки-носачки, които са заплатени от собствениците им, по заповед от ЦУ на Българска агенция по безопасност на храните. \r\nОколо 200 броя частни стопанства с малък брой птици са регистрирани в областта. Птицевъдните обекти са за кокошки носачки, пъдпъдъци, патици и пуйки. Най-голямата ферма за кокошки носачки е с капацитет за 4000, но се отглеждат около 600. Броят на пъдпъдъците е около 1 000, а на патиците около 300. От агенцията посочиха, че няма как да знаят кой и къде отглежда нерегламентирано птици в задния си двор. При установяване на нарушения, нарушителите ще бъдат санкционирани. \r\nЛора КАЛЧЕВА", "date": "2018.11.08", "title": "Благоевград: Няма регистрирани огнища на инфлуенца по птиците в областта"}
{"url": "http://www.focus-news.net/news/2018/11/08/2587998/varna-na-tarzhestvena-tseremoniya-v-grada-byaha-otbelyazani-106-godini-ot-uspeshnata-ataka-na-balgarskiya-flot-sreshtu-turskiya-bronepaluben-kraytser-hamidie.html", "text": "106 години от победоносната атака на торпедоносеца „Дръзки” срещу турския крайцер „Хамидие” бяха отбелязани тържествено пред Военноморския музей във Варна, предаде репортер на  Радио „Фокус“ – Варна . Годишнината беше почетена с военен ритуал и поднасяне на венци и цветя на признателност пред кораба музей „Дръзки“ и Паметника на кап. I ранг Димитър Добрев, командвал отряда торпедоносци по време на бойните действия през 1912 година.  \r\n„Ако преди 106 години екипажите и техните командири са тръгвали в името на националното единение, нека и ние днес да сведем глави на признателност, с надеждата да запазим силата на каузата им за бъдещето. Всяка година на тази дата с нашето присъствие на това място засвидетелстваме, че паметта на днешното поколение е жива, защото събитието от преди 106 години е едно от поредицата военни и политически сътресения от края на 19-и и началото на 20-и век, които ни дават повод да се гордеем, че сме наследници на строителите на тогавашна България“, каза в своето приветствено слово директорът на Военноморския музей д-р Мариана Кръстева. „Като се радваме и празнуваме военния успех от 8 ноември 1912 година, трябва да отбележим, че днес за нас моряците от Балканската война не са просто онези униформени военни, положили клетва пред цар и отечество. Те са продължители на традициите, поборници, опълченци, капитаните и майорите от сливнишките и пиротските позиции. През септември 1912 година те се отзовават на призива за защита на националния идеал на българските непреходни ценности“, каза още директорът на Военноморския музей. На днешния ден по стар стил преди 106 години по време на Балканската война отряд от български бойни кораби, съставен от торпедоносците „Летящи“, „Смели“, „Строги“ и „Дръзки“, командван от кап. II ранг тогава Димитър Добрев провежда класическа торпедна атака срещу турския крайцер „Хамидие“. В резултат на нанесените поражения противниковият кораб е изведен от строя. \r\nДиана СТОЕВА", "date": "2018.11.08", "title": "Варна: На тържествена церемония в града бяха отбелязани 106 години от успешната атака на българския флот срещу турския бронепалубен крайцер „Хамидие“"}
{"url": "http://www.focus-news.net/news/2018/11/08/2587999/pp-ataka-e-protiv-kontsesiyata-na-letishte-sofiya.html", "text": "Партия АТАКА гласува „ЗА“ промените в Законопроекта за концесиите, с които БСП предложи обектите от забранителния списък за приватизация да не се отдават на концесия. С тях се целеше спиране на концесията на летище „София“. Това съобщиха от  пресцентъра на партията. \r\n„От АТАКА сме категорични – ние сме против отдаването на концесията на Летище „София“, заяви по време на дебатите в парламента Волен Сидеров. „Няма да я подкрепя. Тя не е съгласувана с мен и колегите ми от АТАКА. Не подкрепяме концесиите като форма на управление на икономиката в XXI в. Това е отживелица от колониалното време. Това е виждане на партията, която съм създал през 2005 г. като идеология“, заяви Сидеров от парламентарната трибуна. \r\nПо повод двудневните нападки на Корнелия Нинова, че Сидеров нямало да подкрепи предложението им, лидерът на АТАКА заяви: \r\n„Г-жо Нинова, специално за вас нося една книжка „Какво направи АТАКА в 42-то НС“, може да продължите да преписвате и този труд, освен  „Планът Сидеров“. За 156 работни дни в 42-то НС предложихме 31 законопроекта, 25 проекторешения и 3 декларации. Тогава на власт беше коалицията БСП- ДПС, която гласуваше за основните неща с ГЕРБ. Всички наши идеи бяха отхвърлени от БСП, ДПС и ГЕРБ. Вашата партия отхвърли предложението на АТАКА минималната пенсия да бъде на 500 лева. АТАКА предложи премахване на плоския данък и преминаване към прогресивно подоходно облагане. Отхвърлено беше с гласовете на ГЕРБ, БСП и ДПС. И слушайте внимателно, АТАКА предложи прекратяване на действащите концесионни договори за добив на злато, редки и ценни метали. Нещо, за което говоря от 15 години, вие не бяхте в политиката, г-жо Нинова. Отхвърлено с гласовете на ГЕРБ, БСП и ДПС. АТАКА предложи ДДС за хляб, лекарства и учебници да е 0%.  Отхвърлено от ГЕРБ, ДПС и БСП“, изброи фактите Сидеров и продължи към БСП: \r\n„Когато предлагах да се прекратят златните концесии, вие бяхте против. Когато предлагах да се изгонят ЧЕЗ, ЕВН, ЕОН, които заграбиха българското Енерго, вие бяхте против. Наричахте ни антисистемна партия\". \"Сега говорите с нашите думи, крадете нашите идеи. Поне благодарете, че има от къде да преписвате“, заяви още той и подари на Нинова книжката с предложенията на АТАКА. \r\nВ реплика към червените депутати, които казаха, че АТАКА е малка партия и прави компромиси, Сидеров отговори, че срещу партията му през годините се е водела такава черна пропагандна война, каквато не се е водила никога в историята на България. „Всъщност, АТАКА ви проправи пътя, показа ви как да действате, какво да правите“ и заключи противно на очакванията на БСП: „Да, винаги сме били срещу концесиите и ще бъдем срещу тях!“ Що се отнася до компромисите, Сидеров беше категоричен: „Ако вие утре сте министър-председател, няма да може да вземете нито едно решение без съответните посолства да ви кажат „да“. Това е жалкото състояние на страната ни. Ние се мъчим да помогнем нещо, затова сме във властта. Ако не бях станал коалиционен партньор, нямаше да стане болницата в Ямбол, която чакам над 30 години. Това е резултатът на компромиса“.", "date": "2018.11.08", "title": "ПП АТАКА е против концесията на Летище „София“"}
{"url": "http://www.focus-news.net/news/2018/11/08/2587975/adelina-stefanova-hram-vavedenie-bogorodichno-blagoevgrad-spored-pravoslavnata-vyara-vseki-chovek-pri-krashtenie-se-daryava-ot-boga-s-angel-pazitel-koyto-go-zakrilya.html", "text": "Според православната вяра всеки човек при своето кръщение се дарява от Бога с ангел-пазител, който го закриля от опасности, беди и скърби. Това каза за  Радио „Фокус“ - Пирин  Аделина Стефанова, уредник в храм „Въведение Богородично“ - Благоевград. „Когато човек сгреши, ангелът е този, който посочва праведния път. В този смисъл е известна и поговорката „Много му е слаб ангела“. Ако обидим ангела с поведението си, той ни изоставя и тогава ние трябва много да се молим, за да ни закриля пак. В чест на Архангел Михаил се коли курбан и се пекат рангелски хлябове, които биват 2 вида: боговица и рангелово блюдо. Освен овнешко и шилешко на софрата се слага фасул, вино и всичко, което сме произвели през този период“, посочи тя. Стефанова допълни, че Архангел Михаил е пратеник на Бога, който прекъсва земния път на хората като прибира душата на човека. По думите ѝ на днешния ден празнуват всички с имената Рангел, Ангел, Райчо, Райчин, Рая, Ангел, Ангелушка и осъвременените Ангела и Ейнджъл. \r\nНатали СТЕФАНОВА", "date": "2018.11.08", "title": "Аделина Стефанова, храм „Въведение Богородично“ - Благоевград: Според православната вяра всеки човек при кръщение се дарява от Бога с ангел-пазител, който го закриля"}
{"url": "http://www.focus-news.net/news/2018/11/08/2588000/kyustendil-deset-sluzhiteli-na-oblastna-direktsiya-na-mvr-byaha-nagradeni-po-povod-profesionalniya-im-praznik.html", "text": "Десет служители на Областна дирекция на МВР – Кюстендил бяха наградени по повод празника на полицаите. Това съобщи за  Радио „Фокус” – Кюстендил  Катя Табачка, говорител на Областна дирекция на МВР – Кюстендил. Наградените служители са от отдел „Разследване“ към Дирекцията. Те са наградени за показани добри резултати от старши комисар Елиан Стамболийски, директор на Областна дирекция на МВР – Кюстендил. Полицаите са наградени с писмена похвала. „Старши комисар Стамболийски поздрави полицаите, работещи в Кюстендилска област, и им пожела здраве и просперитет, сили за справяне с трудностите и успешна служба в името на съгражданите ни”, каза Катя Табачка. \r\nВенцеслав ИЛЧЕВ", "date": "2018.11.08", "title": "Кюстендил: Десет служители на Областна дирекция на МВР бяха наградени по повод професионалния им празник"}
{"url": "http://www.focus-news.net/news/2018/11/08/2588001/varna-okrazhniyat-sad-ostavi-v-aresta-rusnaka-obvinen-za-onlayn-izmami-za-7-mln-dolara.html", "text": "Окръжният съд определи мярка за неотклонение „Временно задържане под стража“ спрямо 38-годишния Александър Ж., който е бил обявен за международно издирване от съдебните власти в САЩ, с намерение за екстрадиция. Това съобщиха от пресцентъра на  Окръжният съд - Варна . Мъжът се издирва за наказателно преследване по дело за измами по електронен път и конспирация за извършване на компютърни измами, от които са нанесени щети в размер на поне 7 млн. долара. Предвиденото наказание за това престъпление в САЩ е „Лишаване от свобода“ до 20 г., глоба или и двете. Деянието е наказуемо и според българския Наказателен кодекс. В заповедта за арест на Районния съд на САЩ за източния район на Ню Йорк, е посочено че престъплението е извършено в периода от септември 2014 г. до декември 2016 г. Според обвинението Александър Ж. и негови съучастници са измамили рекламодатели, използвайки сложна техническа инфраструктура. Чрез нея са били имитирани реални потребители на интернет, разглеждащи истински уебсайтове. По този начин те са привличали рекламодателите да извършват плащания, за да показват онлайн рекламите си. Всъщност рекламите никога не са били показвани на истински потребители на интернет. Заедно със съучастниците си руският гражданин е обвинен от американските власти, че е поддържал компютърна мрежа, чийто сървъри за били разположение в Далас, Тексас. Обвиняемите са написали програми, които да симулират активност от реални интернет потребители, които сърфират в мрежата. Пред Окръжен съд – Варна, Александър Ж. заяви, че от 8 години е в България, като през последните 4 живее постоянно у нас. Той притежава българска лична карта и собствено жилище във Варна. По молба на Министерството на правосъдието на САЩ е била изпълнена и молба за правна помощ, като в жилището на обвиняемия са били извършени претърсвания и изземвания с цел събиране на веществени доказателства по наказателното преследване в САЩ. Варненски окръжен съд, като съобрази всички представени доказателства и становища прецени, че искането за временно задържане под стража за срок до 60 дни е съобразено със законовите изискванията за екстрадиция, както и че е налице валидна заповед за арест. Декларирано е и намерението на американските съдебни власти да искат екстрадицията. Съдът не уважи искането на защитата за определяне на по-лека мярка за неотклонение предвид опасността обвиняемият да продължи във времето деянието, в което е обвинен, както и възможността да заличи извършеното досега. Съдебният състав определи, като най- подходяща мярка за неотклонение спрямо руския граждани „Временно задържане под стража“, до началото на същинското производство по екстрадиция му. Определението на съда може да бъде обжалвано пред Апелативен съд Варна.", "date": "2018.11.08", "title": "Варна: Окръжният съд остави в ареста руснака, обвинен за онлайн измами за 7 млн. долара"}
{"url": "http://www.focus-news.net/news/2018/11/08/2588002/sport-uefa-shte-obyavi-reshenieto-si-za-nalagane-na-globa-na-milan.html", "text": "Съюзът на европейските футболни асоциации (УЕФА) обсъжда налагането на глоба на Милан в размер на 20 милиона евро заради нарушаване на финансовия феърплей. Освен със заплащането на сериозната сума, на италианския гранд може да бъде наложена забрана за картотекиране на нови футболисти за Лига Европа през януари. По-рано Милан получи забрана за участие в същия турнир, но тя бе отменена след обжалване в Спортния арбитражен съд. \r\nОчаква се решението на УЕФА да бъде обявено официално в следващите дни.", "date": "2018.11.08", "title": "Спорт: УЕФА ще обяви решението си за налагане на глоба на Милан"}
{"url": "http://www.focus-news.net/news/2018/11/08/2588004/ek-darzhavna-pomosht-komisiyata-odobryava-publichna-pomosht-za-mezhdusistemna-vrazka-za-priroden-gaz-mezhdu-gartsiya-i-balgariya.html", "text": "Европейската комисия заключи, че плановете за българската и гръцката помощ за изграждане и експлоатация на междусистемна връзка за природен газ са в съответствие с правилата на ЕС за държавната помощ. Проектът ще допринесе за сигурността и диверсификацията на енергийните доставки на ЕС, без да наруши неправомерно конкуренцията, съобщават от  пресслужбата на Представителството на ЕК в България. \r\nС одобрените днес от Комисията мерки ще бъдат подкрепени изграждането и експлоатацията на 182 километра трансгранична междусистемна връзка (наречена „IGB“) между Гърция (Комотини) и България (Стара Загора). Междусистемната връзка е проектирана за транспортиране на 3 милиарда кубични метра природен газ годишно (bcm/y) от Гърция до България до 2021 г.  \r\nМеждусистемната връзка ще бъде собственост на „Ай Си Джи Би“ АД — съвместно акционерно дружество, съставено от консорциума „IGI Poseidon“ (включващ италианското дружество „Edison“ и заварения гръцки оператор „DEPA“) и българския оператор „Български енергиен холдинг“ (БЕХ).    \r\nОбщият размер на инвестиционните разходи за изграждането на междусистемната връзка възлиза на 240 милиона евро. Финансирането ще се осигури чрез:  \r\n•\tпряко дялово участие в размер на 46 млн. евро от акционерите на съвместното акционерно дружество,  \r\n•\tвноска от 45 млн. евро от Европейската енергийна програма за възстановяване (ЕЕПВ), която се управлява централно от Европейската комисия,  \r\n•\tзаем в размер на 110 млн. евро, предоставен от Европейската инвестиционна банка (ЕИБ) на БЕХ (впоследствие прехвърлен на „Ай Си Джи Би“ АД) и  \r\n•\tпряко финансово участие в размер на 39 млн. евро от държавния бюджет на България чрез оперативна програма „Иновации и конкурентоспособност“ 2014—2020 г. (ОПИК).", "date": "2018.11.08", "title": "ЕК: Държавна помощ: Комисията одобрява публична помощ за междусистемна връзка за природен газ между Гърция и България"}
{"url": "http://www.focus-news.net/news/2018/11/08/2587981/rositsa-topalova-etnografski-muzey-burgas-na-arhangelovden-se-pravi-kurban-razdava-se-hlyab-a-na-trapezata-tryabva-da-ima-vino.html", "text": "В Странджа ноември е наричан „Архангеловски месец“, т.е. целият месец носи името на днешния празник – Архангеловден. Това съобщи за  Радио „Фокус“ – Бургас  Росица Топалова от Етнографския музей в града. „За днешния ден се знае, че не трябва да се работи нищо, защото, ако работиш, когато дойде Архангел Михаил да ти вземе душата, той ще се сети, че не си го почитал“, каза още Топалова. По думите ѝ на Архангеловден се прави курбан, раздава се хляб, на трапезата има вино. „В някои райони са два вида хляб – боливия хляб и рангелов хляб, като украсата на рангеловия хляб е като тази за помен или погребение“, добави Топалова. Според думите ѝ на днешния ден не се правят сватби. \r\nДеница ДИМИТРОВА", "date": "2018.11.08", "title": "Росица Топалова, Етнографски музей - Бургас: На Архангеловден се прави курбан, раздава се хляб, а на трапезата трябва да има вино"}
{"url": "http://www.focus-news.net/news/2018/11/08/2587996/predsedatelyat-na-pg-na-gerb-tsvetan-tsvetanov-se-sreshtna-sas-zam-predsedatelya-na-ungarskata-partiya-fides-katalina-novak.html", "text": "Председателят на ПГ на ГЕРБ и зам.-председател на партията Цветан Цветанов проведе работна среща със зам.-председателя на унгарската партия ФИДЕС Каталина Новак, отговаряща за международните връзки на партията. Това съобщиха от пресцентъра на  ПП ГЕРБ . Двамата подчертаха отличните двустранни отношения на партийно ниво и обсъдиха възможности за съвместни проекти през 2019 г. Цветанов и Новак се съгласиха, че единството на ЕНП е от ключово значение за предстоящите европейски избори през 2019 г.  \r\n„Фактът, че в ЕНП имаме различно виждане по конкретни казуси е положителен - това още веднъж показва, че ЕНП функционира според ценностите и принципите на една истински демократична структура. Важното е, че винаги успяваме да намерим правилния подход за постигането на обща позиция, която е в съзвучие с интересите на гражданите и общите ни европейски ценности“, подчертаха двамата.", "date": "2018.11.08", "title": "Председателят на ПГ на ГЕРБ Цветан Цветанов се срещна със зам.-председателя на унгарската партия ФИДЕС Каталина Новак"}
{"url": "http://www.focus-news.net/news/2018/11/08/2588003/yulian-angelov-vmro-ne-sme-spekulirali-sas-sadbinite-na-balgarite-zad-granitsa-saglasni-sme-da-ni-proveryavat.html", "text": "ВМРО по никакъв начин не е спекулирала със съдбините на българите зад граница. Съгласни сме да бъдем проверявани и проучвани. Това каза секретарят на ПГ на „Обединени патриоти“ Юлиан Ангелов в отговор на декларацията на лидера на „Воля“ Веселин Марешки, предаде репортер на  Агенция „Фокус“ . „Готови сме да застанем на детектор на лъжата, но и Веселин Марешки да застане и да отговаря за бизнеса си. Да видим кой лъже, кой не“, заяви той. „Надявам се наистина разследващите органи да потвърдят, че няма данни за участие на Красимир Каракачанов или на други от ВМРО в схеми за българско гражданство“, посочи Юлиан Ангелов. „Днешното изказване на Веселин Марешки, е защото на трима народни представители от „Воля“ са искани имунитетите. Не на нас, а на тях“, обяви депутатът. „От парламентарната трибуна бяха изредени много лъжи. Питам има ли право да поиска декларация Веселин Марешки, член ли е на ръководството на „Воля“ или не е. Той нарушава правилника. Това му се позволява повече от година“, каза още Юлиан Ангелов.  \r\nПредседателят на парламента Цвета Караянчева уточни: „Относно това дали има право Веселин Марешки да поиска декларация -  председателят на ПГ на „Воля“ Гергана Стефанова присъстваше в зала и го упълномощи за декларация“. \r\nБиляна ИВАНОВА", "date": "2018.11.08", "title": "Юлиан Ангелов, ВМРО: Не сме спекулирали със съдбините на българите зад граница, съгласни сме да ни проверяват"}
{"url": "http://www.focus-news.net/news/2018/11/08/2588007/deputatite-prieha-zakonovi-izmeneniya-na-parvo-chetene-svarzani-s-etiketiraneto-na-biologichni-produkti.html", "text": "Депутатите приеха законови изменения на първо четене, свързани с етикетирането на биологични продукти, предаде репортер на  Агенция „Фокус“.   Промените бяха заложени в Закона за прилагане на Общата организация на пазарите на земеделски продукти на Европейския съюз. Те се налагат въз основа на резултатите от одит, проведен в България от Хранителната и ветеринарна служба на Европейската комисия през ноември 2015 г. Промените се отнасят до биологичното производство на земеделски и хранителни продукти. Целта на предприетите изменения е националното законодателство да гарантира пълно съответствие с правно обвързващите актове на Европейския съюз за биологичното производство и етикетиране на биологични продукти и да гарантира прилагането на ефективни корективни мерки при установяване на систематични или сериозни недостатъци в работата на контролиращите лица. В рамките на дебата по промените народният представител от БСП проф. Светла Бъчварова коментира, че промяната за биологичните производители е доста сериозен рекет. Бъчварова алармира за грешки в транспонирането на европейско законодателство. Депутатът от ГЕРБ и председател на Комисията по земеделие Десислава Танева заяви, че има неточности, които трябва да бъдат изчистени и именно за това тя призова да се удължи срокът между двете четения на закона. \r\nДеница КИТАНОВА", "date": "2018.11.08", "title": "Депутатите приеха законови изменения на първо четене, свързани с етикетирането на биологични продукти"}
{"url": "http://www.focus-news.net/news/2018/11/08/2588008/aktsenti-v-predavaneto-dupnitsa-klyuchat-kam-rila-po-radio-fokus-pirin.html", "text": "В предаването „Дупница – ключът към Рила“ на  Радио „Фокус“  ще обърнем внимание на днешния празник. Българската православна църква и всички вярващи празнуват деня на св. Архангел Михаил, наричан още от народа Архангеловден. С какво се свързва днешния празник ще научите в предаването. \r\nИзданието ще бъде посветено и на личностите получили званието „Почетен гражданин на община Дупница“, което беше връчено по традиция на празника на града. Отличените тази година са Найден Найденов, Алцек Мишев и Олег Шереметиев. \r\nТелефоните в студиото са: 0885 303 373 и 073/ 88-55-81. Имейлът на предаването е pirin@focus-news.net. Предаването „Дупница – ключът към Рила“ се излъчва на честотите на Радио „Фокус“ – Пирин всеки четвъртък от 16.00 до 17.00 часа с водещ Лора Калчева.", "date": "2018.11.08", "title": "Акценти в предаването „Дупница – ключът към Рила“ по Радио „Фокус“ – Пирин"}
{"url": "http://www.focus-news.net/news/2018/11/08/2588011/afp-enp-izbra-manfred-veber-za-shpittsenkandidat-za-evropeyskite-izbori.html", "text": "Делегатите на Европейската народна партия (ЕНП) избраха Манфред Вебер за шпитценкандидат за общите европейски избори през май 2019 г., предава  AFP , като се позовава на източник сред присъстващите на конгреса в Хелзинки. \r\nСъгласно разпространените данни, германският политик е получил подкрепата на 79,2% от делегатите на ЕНП. Неговият опонент – бившият финландски премиер Александър Стуб, е събрал 20% от гласовете.  Тереза Герова", "date": "2018.11.08", "title": "AFP: ЕНП избра Манфред Вебер за шпитценкандидат за европейските избори"}
{"url": "http://www.focus-news.net/news/2018/11/08/2588009/komisar-nedelcho-rachev-rakovodstvoto-na-mvr-se-stremi-da-sazdava-vse-po-dobri-usloviya-za-rabota-povishavane-na-zaplashtaneto-i-osiguryavane-na-novo-tehnichesko-oborudvane.html", "text": "На територията на Бургас не сме позволили да влошим продукта \"Сигурност\", който произвежда Областната дирекция на МВР. Това каза за  Радио „Фокус“ – Бургас  комисар Неделчо Рачев, началник на „Охранителна полиция“ към ОДМВР-Бургас по повод професионалния празник на полицаите. По думите му това се дължи първо на редовите полицаи, а след това на ръководния състав, който организира дейността на полицията. „Това е професия за смели мъже, която калява човешката сила, воля, разум и дух. По мои впечатления повече от 90% от служителите на МВР са именно такива“, каза още Рачев. Той добави, че да си полицай в България е чест, а това важи особено за територията на област Бургас. „Всяка година ръководството на Министерството се стреми да създава все по-добри условия за работа – повишаване на заплащането и осигуряване на ново техническо оборудване. Затова можем да кажем, че в бургаската дирекция има създадени необходимите условия, за да работят служителите за престижа на професията и за сигурността на гражданите“, посочи комисарят. „За всеки, който вербувам да стане полицай, ще дам целият си капацитет, за да му покажа, че полицейската професия е славна и престижна“, каза също комисар Рачев. \r\nМария ГЕОРГИЕВА", "date": "2018.11.08", "title": "Комисар Неделчо Рачев: Ръководството на МВР се стреми да създава все по-добри условия за работа – повишаване на заплащането и осигуряване на ново техническо оборудване."}
{"url": "http://www.focus-news.net/news/2018/11/08/2588014/zam-ministar-denitsa-nikolova-osiguryavame-nad-10-mln-evro-za-podpomagane-na-malkite-i-sredni-predpriyatiya-v-granichniya-region-mezhdu-balgariya-i-gartsiya.html", "text": "Над 10 млн. евро за подпомагане на малките и средни предприятия в пограничния регион между България и Гърция ще бъдат осигурени по програмата за трансгранично сътрудничество ИНТЕРРЕГ V-A Гърция-България 2014-2020 г. Това обяви заместник-министърът на регионалното развитие и благоустройството Деница Николова по време на Десетата юбилейна национална среща на експертите по програми и проекти в общините, организирана от Националното сдружение на общините в Република България в Боровец, съобщиха от  пресцентъра на МРРБ.  Мярката ще бъде отворена до края на годината, като ще финансира около 80 предприятия от двете страни на границата, които ще получат средства за инвестиционни проекти. Зам.-министър Николова посочи, че така ще се даде тласък за развитие на малкия и среден бизнес и допълнителни възможности за инвестиции в южния пограничен регион.  \r\nЗаместник-регионалният министър отчете много добро изпълнение на всички програми за трансгранично, междурегионално и териториално сътрудничество, в които участва страната ни. По трите трансгранични програми, които управлява МРРБ – за сътрудничество с Турция, Македония и Сърбия, до момента са сключени 130 договора за изпълнение на проекти на стойност над 38 млн. евро. До края на годината ще бъдат сключени договори по и втората покана за набиране на проекти по програмите, като в момента се оценяват подадените общо 527 предложения. По останалите програми за трансгранично сътрудничество – с Румъния, Гърция и Черноморки басейн, където България е партньор, към момента се изпълняват 205 договора за 317 млн. евро, които дават сериозна подкрепа за развитието на пограничните региони в страната. Повечето проекти ще приключат през 2019 и 2020 г. По многонационалните програми за сътрудничество, в които България участва с цялата си територия, също се отчита сериозен интерес и напредък. В момента се изпълняват 167 проекта за над 4,5 млн.евро. Очаква се тяхната реализация да приключи до 2021 г.  \r\nЗаместник-министър Деница Николова съобщи още, че се очаква в средата на следващата година да се отчетат резултатите от междинните цели на Оперативна програма „Региони в растеж“ 2014-2020 г. След като бъде направен цялостен анализ на изпълнението на програмата и постигнатите индикатори, ще бъдат взети съответните управленски решения за периода до приключване на програмата. Зам.-министър Николова отчете, че по-малките общини към момента изпълняват инвестиционните си проекти по ОПРР много по-бързо от големите и призова за максимална активност при отчитането на проектите и средствата за тях. Сред рисковите индикатори към днешна дата са мерките за енергийна ефективност в големите общини, социалната инфраструктура, предвиждаща изграждането на центрове за деинституционализация на деца и възрастни с увреждания, модернизацията на спешната помощ и мерките, които се финансират с финансовите инструменти.  \r\nЗам.-министър Николова обърна внимание на експертите по проекти в общините и за най-честите грешки, които допускат при отчитане на проектите и предизвикателствата в изпълнението.", "date": "2018.11.08", "title": "Зам.-министър Деница Николова: Осигуряваме над 10 млн. евро за подпомагане на малките и средни предприятия в граничния регион между България и Гърция"}
{"url": "http://www.focus-news.net/news/2018/11/08/2588016/plovdiv-katastrofa-mezhdu-dva-kamiona-zatrudnyava-dvizhenieto-po-patya-plovdiv-peshtera.html", "text": "Катастрофа между два камиона затруднява движението по пътя Пловдив- Пещера, преди разклона за село Златитрап, съобщи слушател на  Радио „Фокус“-Пловдив . Пътният инцидент е станал преди около 40 мин. Няма пострадали хора. Нанесени са леки материални щети върху превозните средства. От катастрофата се образува задръстване. \r\nМария РУСЕВА", "date": "2018.11.08", "title": "Пловдив: Катастрофа между два камиона затруднява движението по пътя Пловдив- Пещера"}
{"url": "http://www.focus-news.net/news/2018/11/08/2588017/darzhavata-specheli-delo-v-strasburg-po-zhalba-za-razrushavane-na-nezakonni-kashti-v-garmen.html", "text": "Държавата спечели дело в Страсбург по жалба за разрушаване на незаконни къщи в Гърмен. Това съобщиха от пресцентъра на  Министерството на правосъдието . С решение, което беше обявено на 25 октомври т.г., ЕСПЧ отхвърли оплакванията на жалбоподателите по делото „Айдаров и други срещу България“ (жалба № 33586/15). \r\nЖалбоподателите - семействата Айдарови и Илиеви, български граждани от ромски етнически произход - живеят в кв. „Кремиковци“, община Гърмен. Земята, върху която се намира кварталът, е общинска и земеделска. През 2011 г. ДНСК констатира че постройките, в които живеят жалбоподателите, са незаконни и издава заповеди за премахването им. Господин Айдаров обжалва заповедта. Благоевградският административен съд отхвърля жалбата, като постановява, че жилището е построено на общинска земя, без необходимите строителни книжа и не може да бъде узаконено, тъй като земята е земеделска и за нея никога не е издаван подробен градоустройствен план. Първоинстанционното съдебно решение не е обжалвано. Другият жалбоподател не подава жалба до съда. \r\nПрез 2013 г. ДНСК спира изпълнението на заповедите до решаването на проблема с пренастаняването на живущите в района. През 2015 г., след получено писмо от областния управител на Благоевград, провокирано от сблъсъци между ромското население на квартал „Кремиковци“ и жителите на Гърмен, ДНСК отправя покани до г-н Айдаров и г-н Илиев за доброволно изпълнение на заповедите за премахване. След изтичане на срока за изпълнение ДНСК ангажира фирма за събаряне на постройките между 13 и 24 юли 2015 г. \r\nЖалбоподателите оспорват пред административния съд действията по изпълнението на заповедите, като твърдят, че постройките представляват техни единствени жилища и че разрушаването им ще засегне по непропорционален начин правото им на зачитане на личния живот и жилище. Съдът отхвърля жалбите. На 7 септември 2015 г. жилището на семейство Айдарови е разрушено. Разрушаването на жилището на семейство Илиеви е отлагано неколкократно и все още не е изпълнено. \r\nПред ЕСПЧ жалбоподателите твърдят, че разрушаването на домовете им би представлявало непропорционална намеса в правото им на личен живот, жилище и мирно ползване на техните притежания, както и че не разполагат с ефективно средство за защита. Твърдят също, че предприетите спрямо тях мерки са били дискриминационни и че решението за разрушаване на къщите им противоречи на забраната за нечовешко и унизително отношение.  \r\nСлед като разглежда подробно възраженията по допустимост на държавата, Европейският съд отхвърля всички оплаквания като недопустими. Съдът изследва подробно вътрешноправните средства за защита, с които жалбоподателите са разполагали. По отношение на обжалването на заповедите за премахване пред административните съдилища, ЕСПЧ отбелязва, че при всички положения то би било неуспешно. Този извод се налага, тъй като в множество сходни случаи националният съд е установил, че незаконни постройки, като тези в квартал „Кремиковци“, не подлежат на узаконяване, а съгласно постоянната практика на ВАС такива постройки подлежат на премахване, независимо от това дали мярката е пропорционална в специфичния случай на жалбоподателите.  \r\nПо отношение на обжалване на действията на ДНСК по заповедта за премахване на постройките Съдът изрично посочва, че по принцип вътрешноправно средство, при което пропорционалността на мярката се изследва на етапа на изпълнението ѝ, би могло да бъде ефективно. В този смисъл ЕСПЧ посочва, че административните съдилища започват да създават практика, в която изследват пропорционалността на мерки по изпълнение в подобни ситуации едва след 2015 г., тоест към момента на събитията жалбите срещу изпълнението са били обречени на неуспех. \r\nПоради гореизложеното Съдът приема, че жалбоподателите е следвало да подадат жалбата си пред ЕСПЧ още през 2011 г., и я отхвърля, тъй като същата се явява просрочена. \r\nПо отношение на твърдението на жалбоподателите, че действията на властите са били предизвикани от протестите против ромите през 2015 г. и дискриминационни, ЕСПЧ приема тезата на държавата, че жалбоподателите са разполагали с ефективно средство за защита, а именно подаване на жалба или иск по реда на Закона за защита от дискриминация, до което не са прибегнали. \r\nНакрая, Съдът приема, че оплакването относно разрушаването на къщата на семейство Айдарови е просрочено. Другите действия по изпълнението на заповедите за  разрушаване не могат да се приравнят на нечовешко отношение, тъй като властите многократно са отлагали изпълнението, признавайки сериозните последствия, до които би довело.", "date": "2018.11.08", "title": "Държавата спечели дело в Страсбург по жалба за разрушаване на незаконни къщи в Гърмен"}
{"url": "http://www.focus-news.net/news/2018/11/08/2588005/tsvetan-tsvetanov-gerb-za-iskanite-imuniteti-na-deputati-tova-sa-normalni-protseduri-kogato-balgarskite-institutsii-rabotyat-mislya-che-istinata-shte-izleze-v-savsem-kratki-srokove.html", "text": "Това са нормални процедури, когато българските институции работят, мисля, че истината ще излезе в съвсем кратки срокове. Това каза пред журналисти в Хелзинки председателят на ПГ на ГЕРБ и зам.-председател на партията Цветан Цветанов във връзка с поисканите имунитети на 6-ма народни представители, предаде репортер на  Агенция „Фокус“ . „Това са нормални процедури, когато българските институции работят, когато има необходимост да се извършват съответните разследвания и когато има депутатски имунитет“, заяви Цветанов. Той уточни, че става дума за процедура, при която главният прокурор сезира парламента и съответните народни представители преценяват дали доброволно да се освободят от този имунитет или да се мине през процедура в пленарна зала. „Съдът преценя дали едно лице е виновно или не. Но фактът, че имаме институции, които работят, депутати, които биха съдействали на разследването, мисля, че истината ще излезе в съвсем кратки срокове“, коментира той и допълни, че това е целта на тези процедури.", "date": "2018.11.08", "title": "Цветан Цветанов, ГЕРБ за исканите имунитети на депутати: Това са нормални процедури, когато българските институции работят, мисля, че истината ще излезе в съвсем кратки срокове"}
{"url": "http://www.focus-news.net/news/2018/11/08/2588018/veliko-tarnovo-uspeshno-priklyuchi-izpalnenieto-na-proekta-za-blagoustroyavane-na-gradskata-zhiznena-sreda-v-grad-svishtov.html", "text": "Успешно приключи изпълнението на проект „Благоустрояване на градската жизнена среда в Свищов“. Откриха обновените обекти – улица „Черни връх“ и прилежащите и тротоарни пространства, част от жк. „Младост“ и парк „Радост“, предаде репортер на  Радио „Фокус“ – Велико Търново . Ръководителят на дейностите и зам.-кмет на Община Свищов Пламен Петков поясни, че е извършена рехабилитация на улични и тротоарни настилки, осигурени са нови места за паркиране, подменени са алеи и пешеходни настилки, обособени са и нови кътове за отдих, подменена е паркова мебел и са изградени нови детски площадки. Направена е и фитнес зона на открито, ремонтирана е водоснабдителната система и са подменени изцяло осветителните тела в парка. „Резултатите, които са постигнати при изпълнението на проекта, ще повлияят положително върху значителното подобряване на качеството на живот в градската среда на Свищов и ние сме изключително радостни от този факт“, посочи още Пламен Петков.  \r\nКметът на Община Свищов Генчо Генчев припомни, че Общината е била изправена пред много перипетии при реализирането на проекта, но подчерта, че най-важен е крайният резултат, който е видим. „Искам да се знае, че през цялото време основното, на което държахме, бе изпълнението на дейностите да се случва така, както бе заложено по проекта. Имахме затруднения с комуникациите, които минават под земята, това ни забави, но пак казвам, че важен е крайният резултат“, допълни кметът Генчев. Той посочи, че новооткритите обекти са една от най-важните части от Интегрирания план за градско развитие и Публичната инвестиционна програма на Община Свищов. Той допълни, че с реализацията на дейностите Свищов се нарежда сред градовете първенци по изпълнение на европейски проекти. \r\nСтойността на изпълненото е 5 040 204,64 лева, а крайният срок на дейностите е 18 ноември. По време на ремонтите, с постановление на Министерски съвет, бяха отпуснати и допълнителни 500 хиляди лева за подмяна на водопровод – дейности, който не бяха предвидени в проекта. \r\nЛуиза ТРАНЧЕВА", "date": "2018.11.08", "title": "Велико Търново: Успешно приключи изпълнението на проекта за благоустрояване на градската жизнена среда в град Свищов"}
{"url": "http://www.focus-news.net/news/2018/11/08/2588006/d-r-gergo-gergov-odbh-montana-predpriemat-se-vsichki-prevantivni-merki-za-da-se-izbegne-poyavata-na-influentsa-po-ptitsite-na-teritoriyata-na-oblastta.html", "text": "Предприемат се всички превантивни мерки, за да се избегне появата на инфлуенца по птиците на територията на област Монтана, каза за  Радио „Фокус“ – Видин  д-р Герго Гергов, директор на Областната дирекция по безопасност на храните (ОДБХ) в Монтана. Той посочи, че няма случаи на птичи грип в областта. „Конкретните мерки са стриктен контрол от отдел „Здравеопазване на животните“ към  Областната дирекция по безопасност на храните в промишлените птицевъдни обекти за изпълнение на мерките за биосигурност, както и в задните дворове на хората от населените места в Монтанска област. Не се допуска търговия от тези задни дворове на птици. В момента се  извършват ежеседмични клинични прегледи, които се правят на свинете в задните дворове по отношение на заболяването – „африканска чума по свинете“, с което се създава възможност за контакти със собствениците и на птици в задните дворове, които разбират своевременно ако  е  настъпила промяна в клиничното състояние на птиците по отношение на заболяването инфлуенца по птиците“, каза д-р Гергов. Той посочи, че на територията на Монтанска област промишлените птицевъдни обекти включват обекти за бройлери, обекти за родители за бройлери и обекти за стокови носачки.  \r\n„Обектите за бройлери са три на две фирми, като една от фирмите е собственик на два обекта. В единия се отглеждат 136 000 птици, в другия – 86 000, като отглежданите птици в тези два обекта са на различна възраст от 1 до 45 дни. В третия обект, който е на другата фирма се отглеждат 68 000 птици. Има още два по-малки обекта с по 2 000 птици и още един обект в село Николово с 10 000 птици“, каза д-р Гергов. Той допълни, че обектите „родители за бройлери“ също са три, като в единия обект са 11 000 птици на възраст 35 седмици, във втория обект са 20 000 на същата възраст и третия обект са 5 000 птици. Три са обектите и за стокови носачки, като в единия обект се отглеждат 1000 птици, в другия обект – 2000 и в един малък обект – 350 птици. 180 000 са птиците, които се отглеждат в задните дворове на населените места в област Монтана. „ В задните дворове се отглеждат птици само за лична консумация и са от всички видове – кокошеви и водоплаващи. В областта няма промишлени обекти за отглеждане на водоплаващи птици“, каза д-р Гергов. Той посочи, че промишлените птицевъдни обекти са с изпълнени мерки за биосигурност, като ежеседмично се проверяват от официалните ветеринарни лекари. „Обектите трябва да имат цялостна ограда, един вход и изход, площадка за дезинфекция или яма за транспортните средства, която се проверява по отношение на дезифектантите, които се използват. Фуражът в тези обекти трябва да се съхранява на закрито. Трябва да има дневник на посетителите . Смятаме, че сме взели всичи мерки, които да осигурят недопускане на вируса на инфлуенцата по птиците“, заяви д-р Гергов.  \r\nАнна ЛОЗАНОВА", "date": "2018.11.08", "title": "Д-р Герго Гергов, ОДБХ-Монтана: Предприемат се всички превантивни мерки, за да се избегне появата на инфлуенца по птиците на територията на областта"}
{"url": "http://www.focus-news.net/news/2018/11/08/2588019/varna-tseremoniya-po-diplomirane-na-lekarite-ot-vipusk-2018-na-meditsinskiya-universitet-shte-se-provede-na-10-noemvri.html", "text": "На 10 ноември от 10.00 часа в зала 1 на Фестивален и конгресен център ще се състои тържествена церемония по дипломиране на лекарите от Випуск 2018 на Медицински университет - Варна. Това съобщиха от пресцентъра на  висшето учебно заведение . Тази година ще се дипломират 155 млади лекари от 11 държави.", "date": "2018.11.08", "title": "Варна: Церемония по дипломиране на лекарите от Випуск 2018 на Медицинския университет ще се проведе на 10 ноември"}
{"url": "http://www.focus-news.net/news/2018/11/08/2588020/ek-protseduri-za-ustanovyavane-na-narushenie-ot-mesets-noemvri-2018-g.html", "text": "С ежемесечния пакет от решения във връзка с нарушения от страна на държавите членки Европейската комисия предприема правни действия срещу държавите членки, които не изпълняват своите задължения, произтичащи от правото на ЕС.  \r\nРешенията спрямо България са в следните области: \r\nОколна среда  \r\nЕвропейската комисия настоятелно призовава България да изпълни изцяло решението на Съда на ЕС от 5 април 2017 г. (Ca 488/15). Съдът установи, че България е нарушила задълженията си съгласно Директивата за качеството на въздуха (Директива 2008/50/ЕО), като не спазва изискванията за пределно допустимите концентрации на ФПЧ10 в атмосферния въздух и за свеждане до минимум на продължителността на периода на превишаване на стойностите. Макар  да отбелязва, че е постигнат известен напредък, Комисията е обезпокоена от бавния темп на  промените и от липсата на координиран подход между органите за опазване на околната среда и другите органи на национално и местно равнище.  \r\nОсвен това Комисията настоятелно призовава България и Чешката република да приведат своето законодателство за качеството на въздуха в съответствие с европейските правила (Директива 2008/50/ЕО). Тези държави имат пропуски по отношение на въвеждането на няколко разпоредби на директивата в своето законодателство, като някои важни принципни разпоредби не са отразени правилно в националното право. Комисията изразява загриженост относно формулировката в законодателство на България и изпраща официално уведомително писмо с двумесечен срок за отговор.  \r\nМиграция, вътрешни работи и гражданство  \r\nКомисията призовава България и Румъния да транспонират изцяло правото на ЕС относно временната забрана (замразяване) и конфискацията на средствата и облагите от престъпна дейност в ЕС (Директива 2014/42/ЕС), с която се установяват минималните правила за обезпечаването на имущество с оглед на евентуална последваща конфискация и за конфискацията на имущество при наказателни дела. Европейската комисия реши да изпрати мотивирани становища на съответните национални органи.  \r\nЕвропейската комисия реши също да изпрати официално уведомително писмо на България във връзка с неправилното прилагане на законодателството на ЕС в областта на убежището. Комисията е установила, че недостатъците в българската система за предоставяне на убежище и свързаните с нея помощни услуги са в нарушение на разпоредбите на Директивата за процедурите за убежище (Директива 2013/32/ЕС), Директивата относно условията на приемане (Директива 2013/33/ЕС) и Хартата на основните права. \r\nМобилност и транспорт  \r\nКомисията взе решение да предяви иск пред Съда на ЕС срещу България за това, че държавата не е осигурила правилното транспониране и прилагане на законодателството на ЕС относно безопасността на железопътния транспорт (Директива 2004/49/ЕС).  \r\nКомисията също така настоятелно призовава България и Кипър изцяло да транспонират европейските правила за периодичните технически прегледи на моторните превозни средства и техните ремаркета в своето национално право (Директива 2014/45/ЕС).   \r\nОсвен това Комисията реши да изпрати допълнително официално уведомително писмо на България заради това, че страната не е транспонирала правилно правилата на ЕС за летищните такси (Директива 2009/12/ЕО).  \r\nДанъчно облагане и митнически съюз  \r\nКомисията реши днес да изпрати официално уведомително писмо на България заради това, че не прилага правилно правилата на ЕС, предвиждащи автоматичен обмен на информация между държавите членки за финансови приходи, включително дивиденти, капиталови печалби и салда по сметки (Директива на Съвета 2014/107/ЕС).", "date": "2018.11.08", "title": "EK: Процедури за установяване на нарушение от месец ноември 2018 г."}
{"url": "http://www.focus-news.net/news/2018/11/08/2588013/predsedatelyat-na-pg-na-gerb-tsvetan-tsvetanov-provede-rabotna-sreshta-s-avgustin-diaz-de-mera-ot-enp.html", "text": "Председателят на ПГ на ГЕРБ и зам.-председател на партията Цветан Цветанов проведе работна среща в Хелзинки с Августин Диаз де Мера, който е член на Групата на ЕНП в ЕП от испанската Народна партия. Това съобщиха от пресцентъра на  ПП ГЕРБ . Двамата обсъдиха дейността на Съвместната група за парламентарен контрол на дейността на Европол (СГПК), в която Диаз де Мера е член в качеството си на докладчик по регламента за Европол в Комисията по граждански свободи, правосъдие и вътрешни работи (ЛИБЕ) на Европейския парламент.   \r\nПо време на разговора Диаз де Мера изрази увереност, че благодарение на професионалния опит на Цветанов в правоохранителната система и изграденото доверие към него от страна на всички държави-членки и Европол като бивш вътрешен министър, по време на чийто мандат са реализирани редица успешни съвместни операции - бе постигнат консенсус за единодушното му избиране за постоянен представител на СГПК в Управителния съвет на Европол.   \r\n„С избирането на Цветан Цветанов СГПК постигна гаранция, че ще бъде установен един ефективен и постоянен канал за отворена комуникация между управителния орган на Европол и контролния орган с представители на всички национални парламенти на ЕС и Европейския парламент, отбеляза Диаз де Мера.", "date": "2018.11.08", "title": "Председателят на ПГ на ГЕРБ Цветан Цветанов проведе работна среща с Августин Диаз де Мера от ЕНП"}
{"url": "http://www.focus-news.net/news/2018/11/08/2588012/otets-petar-hubenov-vyarvame-che-vseki-chovek-koyto-e-krashtavan-v-svetata-tsarkva-poluchava-angel-pazitel.html", "text": "Българската православна църква празнува светия архистратиг Михаил - най-старши от ангелите, предвотител на цялото ангелско войнство и всички безплътни сили. Това каза за  Радио „Фокус“ - Пловдив  енорийският свещеник на Пловдив отец Петър Хубенов. „Вярваме, че всеки човек, който е кръщаван в Светата църква, получава ангел пазител. Всъщност ангелите са духове, вестители, изпълнители на Божията воля на земята“, каза още отец Петър Хубенов. По думите му на днешния ден честваме светите безплътни сили, извършвайки и очаквайки светата Литургия, защото това е празник на всеки кръстен православен християнин. Празник на неговия ангел пазител. „От Светото писание знаем, че има чинове, ангели - има йерархия на ангелите, които са подчинени един на друг, а всички са подчинени на Бога. Едни ангели са изпълнители на Божията воля, други са вестители, както е архангел Михаил. Както казва Иисус Христос - ангелите са безбройни. Чрез гласа на съвестта ангелът насочва човека винаги да извършва волята Божия или да извършва доброто, да не съгрешава, да прави правилните избори, за да може по този начин извървявайки земния си път, човешката душа отново да се върни в благодатта на Нашия създател. Освен ангелите, които са служители на Бога, има и други, които са отпаднали от това число вследствие на възгордяването. Тези ангели наричаме демони, защото те раздвояват човека, карат го да избира недоброто - не Божията воля“, каза още отец Петър Хубенов. \r\nМария РУСЕВА", "date": "2018.11.08", "title": "Отец Петър Хубенов: Вярваме, че всеки човек, който е кръщаван в Светата църква, получава ангел пазител"}
{"url": "http://www.focus-news.net/news/2018/11/08/2588022/blagoevgrad-intenziven-e-trafikat-na-gkpp-kulata-za-tovarni-avtomobili-na-izhod-ot-stranata.html", "text": "Интензивен е трафикът на ГКПП „Кулата“ за товарни автомобили на изход от страната. Това съобщиха за  Радио „Фокус“ - Пирин  от „Гранична полиция“. Без забавяне се осъществява преминаването през  ГКПП „Илинден“. Спокойно се осъществява преминаването през ГКПП „Златарево“. \r\nНатали СТЕФАНОВА", "date": "2018.11.08", "title": "Благоевград: Интензивен е трафикът на ГКПП „Кулата“ за товарни автомобили на изход от страната"}
{"url": "http://www.focus-news.net/news/2018/11/08/2588024/ek-komisiyata-predyavyava-isk-pred-sada-na-es-sreshtu-balgariya-zaradi-nespazvane-na-pravilata-na-es-za-bezopasnost-na-zhelezopatniya-transport.html", "text": "Европейската комисия взе решение да предяви иск пред Съда на ЕС срещу България за това, че държавата не е осигурила правилното транспониране и прилагане на законодателството на ЕС относно безопасността на железопътния транспорт (Директива 2004/49/ЕС), съобщават от  пресслужбата на ЕК.  \r\nДирективата изисква от държавите-членки да създадат разследващ орган, който в своята организация, юридическа структура и при вземането на решения е независим от железопътните предприятия, управителя на инфраструктурата, органа, налагащ таксите, органа, разпределящ инфраструктурен капацитет, и нотифицирания орган, както и от всяка страна, чиито интереси биха могли да са в противоречие със задачите, възложени на разследващия орган. В това отношение България не е осигурила пълното транспониране и прилагане на директивата на национално равнище. Българското законодателство не гарантира по-специално, че разследването на тежки железопътни произшествия и инциденти се извършва от независим разследващ орган.", "date": "2018.11.08", "title": "ЕК: Комисията предявява иск пред Съда на ЕС срещу България  заради неспазване на правилата на ЕС за безопасност на железопътния транспорт"}
{"url": "http://www.focus-news.net/news/2018/11/08/2588026/ministar-neno-dimov-chist-vazduh-shte-imame-samo-s-politicheska-volya-i-konsensus.html", "text": "„За да имаме по-чист въздух е необходим политически консенсус и воля за предприемане на непопулярни мерки. Конкретни резултати могат да бъдат постигнати само със съвместни действия на всички институции на национално и местно ниво“. Това заяви министърът на околната среда и водите по повод полученото днес официално уведомително писмо от Европейската комисия, с което призовава България да изпълни изцяло решението на Съда на ЕС от 5 април 2017 г., съобщиха от пресцентъра на  Министерството на околната среда и водите . Съдът установи, че България е нарушила задълженията си съгласно Директивата за качеството на въздуха, като не спазва изискванията за пределно допустимите концентрации на фини прахови частици в атмосферния въздух. \r\n„Общините са тези, които имат задължението за постигане на нормите за качество на атмосферния въздух, но голяма част от тях все още не припознават този проблем. От ключово значение е той да се припознае и като национален и в решаването му да бъдат въвлечени всички отговорни институции с ясното съзнание, че без съвместни, последователни и съгласувани усилия няма да успеем да се справим“, призова министърът.  \r\nПостигането на нормите на ЕС за качество на атмосферния въздух е предизвикателство пред по-голямата част от държавите членки на ЕС. Политиката на Европейската комисия към държавите членки с проблеми в областта на качество на въздуха е изключително строга. Освен България и Полша, срещу които вече има постановени съдебни решения, в Съда на ЕС са заведени дела и срещу Германия, Унгария, Франция, Румъния, Обединеното кралство и  Италия.  \r\nЗа България изискването за постигане на нормите беше поставено още с приемането на страната като пълноправен член на ЕС през 2007 г. През 2010 г. страната ни беше първата срещу която Европейската комисия започва наказателна процедура. На 5 април 2017 г. Съдът на ЕС постанови решение срещу България за неспазване на нормите за фини прахови частици  ФПЧ10. С полученото днес официално уведомително писмо ЕК придвижва процедурата срещу България на следващ етап, като все още не се пристъпва към налагане на финансови санкции срещу страната.  \r\nСлед април 2017 г. ръководството на МОСВ проведе поредица от преговори с ЕК. В резултат на това страната ни постигна отлагане с 12 месеца на решението на ЕК да изпрати настоящото писмо. Това даде възможност през този период да се предприемат ключови действия към постигане на нормите за качество на въздуха. Със съдействието на Световната банка беше разработена Национална програма за подобряване качеството на атмосферния въздух 2018 - 2024 г.  Този документ ще подпомогне общините в прилагането на точните мерки за постигане на устойчиво съответствие. В програмата като основни причини за превишенията на нормите в България са идентифицирани на първо място битовото отопление през зимата и на второ автомобилният транспорт. Основна роля за това играят социално-икономическите фактори и ниските доходи на населението. \r\nПо отношение на битовото отопление правителството одобри и внесе за разглеждане в Народното събрание промени в Закона за чистотата на атмосферния въздух, целящи ограничаване на употребата на въглища и брикети за битово отопление с високо съдържание на сяра и пепел. Предвижда се също по-ранно (през 2020 г.) въвеждане на изискванията на Регламент 2015/1185 за битовите отоплителни уреди на твърдо гориво, с цел подпомагане на процеса на подмяна на тези уреди с такива, които са с по-ниски емисии на вредни вещества. \r\nЗа намаляване на замърсяването от автомобилния транспорт парламентът гласува промени в Закона за местните данъци и такси, които целят да стимулират употребата на автомобили, водещи до по-ниски нива на замърсяване. Със закона се въвежда екологичен компонент при определянето на данъка върху превозните средства, съгласно който автомобилите с по-висок Евро стандарт ще бъдат натоварени с по-малка данъчна тежест. Въведени бяха по-високи продуктови такси за автомобили над 10 години, бяха намалени тези на колите под 5 години и на хибридите, както и нулеви ставки  за електромобилите. Предприемат се мерки от страна на компетентните органи за повишаване на качеството и ефективността на периодичните технически прегледи за замърсяващи автомобили. Въведени са допълнителни ограничения за изкупуване на катализатори от моторни превозни средства в пунктовете за приемане на отпадъци чрез прилагане на строг контрол и санкции. \r\nПо оперативна програма „Околна среда 2014-2020“ е предвиден ресурс от 115 млн. лв. за общините с нарушено качество на въздуха за финансиране на инвестиционни мерки, насочени към основния източник на замърсяване – битовото отопление. Предоставя се и безвъзмездна финансова помощ за разработване/актуализация на общинските програми за подобряване на качеството на атмосферния въздух.  \r\nСъгласно официалните данни от мониторинга през 2017 г. в шест общини е постигнато съответствие с нормите (средноденонощна и средногодишна) – Добрич, Девня, Пирдоп, Гълъбово, Стара Загора и Сливен. През 2017 г. в 18 града е постигната средногодишната норма за ФПЧ10 в сравнение с 15 града през 2016 г.  \r\nСъобщението за решението на ЕК е публикувано  .", "date": "2018.11.08", "title": "Министър Нено Димов: Чист въздух ще имаме само с политическа воля и консенсус"}
{"url": "http://www.focus-news.net/news/2018/11/08/2588027/veselin-ignatov-arheolog-nad-155-trakiyski-kolesnitsi-sa-bili-unishtozheni-ot-imanyari-prez-godinite.html", "text": "Над 155 тракийски колесници са били унищожени от иманяри през годините, съобщи пред  Радио „Фокус“ – Сливен  археологът Веселин Игнатов. Общо 250 такива антични колесници са открити при различни разкопки в местата, където са обитавали древните траки. До думите на Игнатов, на пръсти се броеят тези, които са проучени археологически, а останалите са станали жертва на иманярски набези. Именно затова, от археологическа гледна точка е важна колесницата, открита в надгробно-източна могила край Караново. Тя е почти напълно запазена, включително колелата и спиците. Дотогава археолозите са можели само да гадаят какъв размер и какви спици са имали колелата. Дори и там археологическите проучвания са започнали след иманярска интервенция. Тогава, през 2008 година, при разкопките е открита четириколка с един от най-богато украсени яреми, откривани някога. Там са открити и две сребърни чаши, ценни от историческа гледна точка, а година по-късно е разкрита и ритуалната площадка, с посуда от ритуалните пиршества, извършвани по време на погребалния обред. Игнатов подчерта, че погребването заедно с утвар и луксозни антични возила се среща най-вече в Тракия, затова Карановската надгробно-източна могила е от такова значение за археолозите. \r\nЛюдмила ЙОРГОВА", "date": "2018.11.08", "title": "Веселин Игнатов, археолог: Над 155 тракийски колесници са били унищожени от иманяри през годините"}
{"url": "http://www.focus-news.net/news/2018/11/08/2588010/rositsa-topalova-etnografski-muzey-v-burgas-nezavisimo-che-e-svarzan-sas-smartta-legendite-pokazvat-arhangel-mihail-kato-mnogo-milostiv-i-spravedliv.html", "text": "Легендата разказва за шестимата юнаци, които се събрали и си разделили света. На Архангел Михаил му се паднало царството на мъртвите, затова го наричат душевадник или вадедушник. Това каза за  Радио „Фокус“ – Бургас  Росица Топалова от Етнографския музей в града. По думите й в народните представи Рангел вземал душите на хората като им носел ябълка. „Взема душата и я носи до другия свят и там заедно със св. Петър, според това какво показват везните, кое натежава повече добро или зло, душата отива или в райската градина или в адския врящ казан“, каза още Топалова. За самия светец, тя разказа, че независимо, че Архангел Михаил е свързан със смъртта, легендите го показват като много милостив и справедлив. Тя добави още, че в странджанските икони Архангел Михаил е изобразен като млад момък, при това хубавец, излъчващ смирение, кротост, доброта. „Интересна е една народна песен от Заберново, която етнографът Стоян Райчевски посочва в своя книга“, каза още Топалова. По думите й в нея се разказва как Архангел Михаил трябвало да занесе ябълка на един младоженец, което било знак, че трябва да му вземе душата. Тогава майката и булката започнали много силно да плачат. „Тогава Архангел Михаил се застъпил за този човек, тъй като в народните представи той е много добронамерен и милостив и много се трогва, когато трябва да вземе душата, особено на млад човек“, допълни Топалова. По думите й в песента се разказва още, че Архангел Михаил помолил Бога да не му дава ябълката, защото всички наоколо много силно плачели, затова Господ го проклел да не чува, за да не се размеква и да бъде по-твърд. \r\nДеница ДИМИТРОВА", "date": "2018.11.08", "title": "Росица Топалова, Етнографски музей в Бургас: Независимо, че е свързан със смъртта, легендите показват Архангел Михаил като много милостив и справедлив"}
{"url": "http://www.focus-news.net/news/2018/11/08/2588028/radoslav-simeonov-istorik-chast-ot-toponimiyata-v-dobrudzha-pazi-pametta-za-vremeto-na-parvata-svetovna-voyna.html", "text": "Част от топонимията в Добруджа пази паметта за времето на Първата световна война. Това каза в предаването „Добрич - Блян вихрен, понесен над степ ековита...“ на  Радио „Фокус“  историкът Радослав Симеонов, главен експерт по войнишките паметници в Министерство на отбраната. След броени дни светът ще отбележи 100 години от едно от най-големите кръвопролития в историята на човечеството. „Съзнанието на съвременниците наистина е било шокирано от масовите зверства и масовите избивания на цивилно население, които са факт по време на Първата световна война, тъй като тогава с напредъка на средствата за въоръжение се увеличава и броят на жертвите. Но за съжаление по време на тази война много голям e и броят на цивилните жертви. Добруджа се оказва единствената българска област, която е терен и арена на едно много сериозно противопоставяне – румъно-българско. Ние го наричаме в нашата историография „добруджански фронт“, каза Симеонов. По думите му на тази арена воюват няколко национални армии, защото на страната на румънците воюват руснаци и сърби, а на страната на българската армия воюват части от съюзническите германска, австрийска и турска армия. „Добруджа наистина е осеяна с много паметници, свързани с Първата световна война, защото за нейното население това не са просто някакви бойни действия. Това е война, продължение на усилията за национално обединение. Добруджанци възприемат действията на Трета българска армия на ген. Тошев като освободителни“, каза Радослав Симеонов. В този контекст той добави, че в добруджанския регион има не само мемориали, които пазят паметта за времето на Първата световна война. По думите му такава функция имат и имената на много населени места, практика, наложена през 40-те години на миналия век. Симеонов добави, че тази топонимия е свързана с имена на воювали в Добруджа полкове, с имена на главнокомандващи, на ефрейтори, на герои – например Фелдфебел Дянково, Ефрейтор Бакалово и др. По думите му над 40 са селищата в Добруджа, които пазят траен спомен от Първата световна война. „В областта има много паметници, свързани и с преки битки. Но нека не забравяме, че на територията на Южна Добруджа се намират двете най-големи военни гробища от времето на Първата световна война. Това са Военното гробище край Тутракан, където са намерили покой над 10 000 войници и офицери, повечето от тях румънци, но има около 2 500  българи. И там се намира един много интересен паметник, един обелиск, изграден през 1922 г. На него на четири езика са написани думите: „Чест и слава на тия, които са знаели да мрат геройски за тяхното Отечество“. Всички загинали в този исторически момент от гледна точка на своята държава са герои, отбеляза специалистът: „И затова те са получили едно достойно погребение. Това наистина е едно много рядко срещано явление – по фронтовете на Първата световна война войници от чужда армия да получат една достойна и подобаваща памет към тяхната жертва. Такава идея е закодирана и във Военното гробище в Добрич, където са погребани воини от още по-голям и пъстър букет от нации. Над 3 500 войници, които са от 7 национални армии, като тези войници са и от различни вероизповедания. И ако при Тутракан имаме една обща гробница с около петдесетина индивидуални гробове, то в Добрич има над 400 индивидуални гробове и може би около 3000, погребани в общи гробове, но що се отнася до индивидуалните, всички те не са обособени в сектори, войните са погребани заедно. Затова казваме, че Добруджа пази спомена за Първата световна война. Много са паметниците, но аз бих искал да посоча един, свързан за мен с много емоция и с много идеология. Защото преди години издигането на този паметник нямаше да бъде възможно. Това е паметникът на батареята на кап. Георги Радков. Намира се в град Балчик и за него знаят много малко хора“, каза още Радослав Симеонов.  \r\nМемориалът е посветен на този български артилерийски офицер, който спасява Белия град от обстрел на руски кораби. Случило се е на 13 декември 1916 г. Благодарение на самоотвержеността на кап. Радков градът е спасен от разрушение, а населението му – от пълно избиване.  \r\nЖулиета НИКОЛОВА", "date": "2018.11.08", "title": "Радослав Симеонов, историк: Част от топонимията в Добруджа пази паметта за времето на Първата световна война"}
{"url": "http://www.focus-news.net/news/2018/11/08/2588021/otets-spas-veselinski-predi-3-godini-v-troskovskiya-manastir-be-nameren-vazrozhdenski-krast-prigoden-za-moshtehranitelnitsa.html", "text": "Преди 3 години в Тросковския манастир бе намерен възрожденски кръст, пригоден за мощехранителница. Това каза за  Радио „Фокус“ – Пирин  отец Спас Веселински, свещеник в Симитли. По думите му в кръста са се поставяли  мощи на светии. „Той обикновено стои на светия престол. Сигурно и тук е било така с мощите на светия, вътре в него, но когато ние го открихме, вътре нямаше мощи“, каза още протойерей Веселински. Той подчерта, че въпреки липсата на мощи в кръста, светинята си е светиня и затова от съображения за сигурност, той е прибран в храм, където му е мястото, за да не се докосва от други хора.  \r\nОтец Спас Веселински заяви, че традиционно на Архангеловден се извършва водосвет, преди това панихида за загиналите свещеници, техни близки, монаси, които са били в манастира, а накрая се раздава и курбан. \r\nНатали СТЕФАНОВА", "date": "2018.11.08", "title": "Отец Спас Веселински: Преди 3 години в Тросковския манастир бе намерен възрожденски кръст, пригоден за мощехранителница"}
{"url": "http://www.focus-news.net/news/2018/11/08/2588030/predsedatelyat-na-pg-na-gerb-tsvetan-tsvetanov-se-sreshtna-s-predsedatelya-na-fondatsiya-konrad-adenauer-hans-gert-pyotering.html", "text": "Председателят на ПГ на ГЕРБ и зам.-председател на партията Цветан Цветанов се срещна с бившия председател на Европейския парламент и председател на Фондация \"Конрад Аденауер\" Ханс-Герт Пьотеринг. Това съобщиха от пресцентъра на  ПП ГЕРБ . Срещата се проведе в рамките на конгреса на ЕНП в Хелзинки.  \r\nДвамата обсъдиха предстоящите съвместни проекти на Сдружение „Граждани за европейско развитие на България“ и представителството на Фондацията в България. Цветан Цветанов изрази специална благодарност за отличното сътрудничество с ръководителя на офиса в София Торстен Гайслер и за редицата изключително успешни и ползотворни съвместни проекти, реализирани през годините.  \r\n„С ръководството на Гайслер Фондацията се позиционира като водеща неправителствена организация в страната, която работи за развитието на гражданското общество и за насърчаването на дебати по конкретни политики в защита на общите ни европейски и демократични ценности“, подчерта Цветанов. Той покани Пьотеринг да бъде говорител по време на серията от местни граждански диалози под надслов \"Европа - нашият дом\", която ще бъде проведена в началото на 2019 г. с цел засилване на разбирането на гражданите за европейските политики.", "date": "2018.11.08", "title": "Председателят на ПГ на ГЕРБ Цветан Цветанов се срещна с председателя на Фондация \"Конрад Аденауер\" Ханс-Герт Пьотеринг"}
{"url": "http://www.focus-news.net/news/2018/11/08/2588015/kap-zhivko-petrov-morska-administratsiya-burgas-izprazneni-sa-dva-rezervoara-za-iztochvane-na-mazuta-na-koraba-mopang-ostavat-oshte-dva.html", "text": "Изпразнени са два резервоара за източване на мазута на кораба „Мопанг“, остават още два. Това каза пред журналисти директорът на „Морска администрация“ – Бургас“ капитан Живко Петров, предаде репортер на  Радио „Фокус“ – Бургас . „За съжаление тези дни ще се прекрати операцията, тъй като започва да става студено и вече не може да се смучи, ако предстоят няколко дни с хубаво време, ще има още няколко спускания, за да консервират за тази година ситуацията, операцията ще се възобнови догодина пролетта, след като се постопли водата“, добави Петров. По думите му водолазите работят по двойки, след 3 часа излиза една двойка и влиза другата, а след това трета, има подсигуряващ водолаз, който не работи, а подсигурява спускащите се водолази, защото не е нормална работна среда. „След завършването на тази операция в по-спокойна обстановка ще докладвам на министъра и на правителството за кораба „Родина“. Според мен ще трябва да направим проучване каква е ситуацията с него, той е на дълбочина 40 м и се намира около град Приморско“, посочи още Петров. Той добави, че при Кораба „Родина“ не е регистриран изтичане на гориво, а през зимният период той потвърди, че няма опасност от изтичане на гориво, дори и при много бурно море“, допълни Живко Петров. \r\nМария КУРТЕВА", "date": "2018.11.08", "title": "Кап. Живко Петров, „Морска администрация“ – Бургас: Изпразнени са два резервоара за източване на мазута на кораба „Мопанг“, остават още два"}
{"url": "http://www.focus-news.net/news/2018/11/08/2588033/blizo-100-litra-kontrabandna-nikotinova-technost-sa-zadarzhani-na-mitnicheski-punkt-kalotina.html", "text": "Близо 100 литра контрабандна никотинова течност задържаха митнически служители на Митнически пункт „Калотина“. Това съобщиха от пресцентъра на  Агенция „Митници“ . На 4 ноември 2018 г. на Митнически пункт „Калотина“ пристига товарен автомобил, управляван от турски граждани, пътуващ със стока от Германия за Турция. \r\nКамионът е отклонен за сканиране с рентгенова апаратура. В товарното помещение, пломбирано със сръбска митническа пломба, митническите служители забелязват, че наред с официалната стока има кашони с различна плътност. \r\nПри разтоварването на стоката е установено, че там се превозват недекларирани 96 еднолитрови разфасовки никотинова течност от две марки, както и 100 броя, в разфасовка 12 милилитра, ароматна  течност за електронни цигари марка от трета марка. Всички шишета били фабрично запечатани. За случая е съставен акт за установяване на административно нарушение по Закона за митниците. \r\nНикотиновата течност не е акцизна стока като тютюневите изделия, но за нея се дължи мито и ДДС и следва да бъде описана в митническите и транспортните документи на", "date": "2018.11.08", "title": "Близо 100 литра контрабандна никотинова течност са задържани на Митнически пункт „Калотина“"}
{"url": "http://www.focus-news.net/news/2018/11/08/2588034/kanal-5-makedoniya-komisiyata-po-konstitutsionnite-vaprosi-odobri-parvoto-proektopredlozhenie-za-izmeneniya-na-osnovniya-zakon.html", "text": "Комисията по конституционни въпроси на парламента в Скопие прие първото проектопредложение за изменения на Основния закон на Македония с 10 гласа „за“ и пет „против“, предава скопската телевизия  „Канал 5“ . \r\nПредложението – първото от общо четирите, издигнати от правителството на премиера Зоран Заев, предвижда включването на географското определение „северна“ към конституционното име на страната. Изключение ще бъде чл. 36, който съдържа исторически аспект на името.  \r\nНа втория ден от дебатите опозицията отново обвини, че целият процес за промяна на името и Конституцията протича без прозрачност, без консенсус и без зачитане на волята на гражданите, изразена на референдума от 30 септември. Заместник-министърът на външните работи Андрей Жерновски отхвърли обвиненията, като припомни, че са са проведени шест заседания, на които са обяснени всички стъпки в процеса за внасяне на промени в Конституцията на Македония. „През цялото време председателят на ВМРО-ДПМНЕ (Християн Мицковски) повтаряше, че този договор (за името) е подписан от правителството и е негова отговорност. Когато има процес, в който постоянно се консултират опозицията и президентът на страната, без да изясняват позициите си и като напускат срещите, може да се заключи, че това е бягство от отговорност“, заяви Жерновски. \r\nКомисията по конституционни въпроси продължава с обсъжданията на второто проектопредложение за промени в Основния закон, с който в преамбюла на Конституцията решенията на Антифашистко събрание за народно освобождение на Македония (АСНОМ) се заменят с призива от АСНОМ и се добавя Охридското рамково споразумение. Тереза Герова", "date": "2018.11.08", "title": "„Канал 5“ (Македония): Комисията по конституционните въпроси одобри първото проектопредложение за изменения на Основния закон"}
{"url": "http://www.focus-news.net/news/2018/11/08/2588035/burgas-otkriti-sa-dve-neregistrirani-destilerii-za-etilov-alkohol-na-teritoriyata-na-obshtina-nova-zagora.html", "text": "Митнически служители от отдел „Митническо разузнаване и разследване“ в Митница „Бургас“ откриха две работещи нерегистрирани дестилерии за етилов алкохол и иззеха от друг регистриран „казан\" 221.5 литра етилов алкохол без обезпечен или платен акциз, при три отделни проверки през последните дни. Това съобщиха от пресцентъра на  Агенция „Митници“ .  \r\nНа 6 ноември 2018 г., митническите служители извършват проверка в частен имот на територията на селище в община Нова Загора по оперативна информация за нерегламенитрано производство на акцизни стоки. При проверката в обекта са открити в работен режим две съоръжения за изваряване на етилов алкохол с обем от 150 и 250 литра - заредени с ферментирал материал и със запалени огнища. Установено е, че обектът няма валидно удостоверение за регистрация на специализиран малък обект за дестилиране (СМОД) от Митница „Бургас“ в съответствие с изискванията на Закона за акцизите и данъчните складове (ЗАДС). Дестилационните съоръжения са иззети, на собственика ще бъде съставен акт за установено административно нарушение. Още един нелегален „казан\" с две изградени съоръжения за изваряване на етилов алкохол в работещ режим е открит от митническите служители при проверка в стопанска постройка на територията на община Нова Загора на 1 ноември 2018 г. Обектът не е регистриран по ЗАДС. Процесът на дестилиране е прекратен  и съоръженията с вместимост също от 150 и 250 литра са иззети с опис. \r\nПри друга проверка на 1 ноември 2018 г. в регистриран и работещ СМОД,  в промишлена зона край селище на територията на община Айтос, митническите служители откриват два бидона съдържащи общо 221,5 литра етилов алкохол с характеристики на ракия, за които собственикът на „казана\" не е представил никакви документи за платен или обезпечен акциз по ЗАДС. Алкохолът е задържан.  Взети са проби за лабораторен анализ. Предстои да бъде образувано административнонаказателно производство по случая.", "date": "2018.11.08", "title": "Бургас: Открити са две нерегистрирани дестилерии за етилов алкохол на територията на община Нова Загора"}
{"url": "http://www.focus-news.net/news/2018/11/08/2588032/kyustendil-obshtina-dupnitsa-zapochva-deynosti-po-podmyana-na-kanalizatsiyata-na-ulitsa-buzludzha.html", "text": "Община Дупница започва дейности по подмяна на канализацията на улица „Бузлуджа”. Това съобщи за  Радио „Фокус” – Кюстендил  Христо Апостолов, пиар на Община Дупница. По думите му дейностите са започнали от днес. Самата улица е затворена в участъка от улица „Симеон Велики“ до „Велико Търново“. Поставени са знаци и указателни табели, а за движението на моторни превозни средства са създадени обходни маршрути.  \r\nПодмяната на канализацията е част от обществена поръчка на Община Дупница, обхващаща улиците ”Венелин”, „Георги Икономов” и „Бузлуджа”. Същите участъци от улици ще бъдат благоустроени със средства по проекта „Интегриран градски транспорт“. Средствата за подмяна на канализацията са осигурени от Община Дупница осигури от своя страна средства за подмяна на канализацията. \r\nВенцеслав ИЛЧЕВ", "date": "2018.11.08", "title": "Кюстендил: Община Дупница започва дейности по подмяна на канализацията на улица „Бузлуджа”"}
{"url": "http://www.focus-news.net/news/2018/11/08/2588023/varna-razdadoha-nad-450-portsii-kurban-za-praznika-na-hrama-sv-arhangel-mihail-po-povod-arhangelovden.html", "text": "Над 450 порции агнешки курбан бяха раздадени на миряни в храма „Св. Архангел Михаил“ за Архангеловден, предаде репортер на  Радио „Фокус“ – Варна . „Св. Архангел Михаил“ е култовото място във Варна от гледна точка на това, че е най-българското място в града и опазването на традицията, която би трябвало да е жива и да приобщава хората, а не просто да напомня за старото е много важна. Ние се опитваме заедно с литургията, която е свещената трапеза за всички вярващи, след това да имаме литургия също като обща трапеза да споделим с всички членове на нашата църковна общност“, каза председателят на Духовно-просветния център „Св. Архангел Михаил“, отец Василий Шаган. Отбелязването на храмовия празник започна още вчера, когато в 17.00 часа бяха отслужени Вечерня, Петохлебие и Акатист на св. Архангел Михаил. Тази сутрин в храма беше отслужена Архиерейска света Литургия. От 10.30 часа започна панихида за възрожденците на гроба на протойерей Константин Дъновски, който се намира в двора на храма. По-късно беше отслужен и водосвет и благодарствен молебен. \r\nДиана СТОЕВА", "date": "2018.11.08", "title": "Варна: Раздадоха над 450 порции курбан за празника на храма „Св. Архангел Михаил“ по повод Архангеловден"}
{"url": "http://www.focus-news.net/news/2018/11/08/2588031/stolichniyat-obshtinski-savet-othvarli-predlozhenieto-za-mesten-referendum-za-gorene-na-rfd-otpadatsi-na-teritoriyata-na-stolichna-obshtina.html", "text": "Столичният общински съвет отхвърли предложението за местен референдум за горене на RFD отпадъци на територията на Столична община, предаде репортер на  Агенция „Фокус“ . За провеждане на референдум гласуваха 55 общински съветници, като 40 от тях бяха \"Против\", a 15 го подкрепиха. Докладът беше в първа точка от дневния ред на заседанието на общинските съветници. Искането за провеждане на допитването бе внесено през октомври с подписите на 15 общински представители от 4 групи в общинския съвет – БСП, Група 5, „Сердика” и ДСБ от Реформаторски блок. Те настояват въпросът да бъде поставен на обществено допитване, за да може да бъдат чути всички доводи „за\" и „против“. Според мнозинството в Общинския съвет – ГЕРБ, няма логично обяснение за искане на референдум, тъй като решенията по въпросите за референдума вече са взети. Те припомнят, че решението инсталацията да се направи на площадката на ТЕЦ „София“ е гласувано през 2016 г., а тегленето на заем за изграждането на инсталацията бе одобрено преди няколко месеца.   Агенция „Фокус“  припомня: През месец май тази година общинските съветници одобриха проекта за изграждане на инсталацията за RDF–отпадъци на територията на „Топлофикация“, в центъра на София. Тогава 35 от общинските съветници гласуваха „за“, 16 - „против“, а 6 се въздържаха. Проектът на общината е за 157 млн. евро, от които 91 млн. евро са безвъзмдно финансиране от Европейския съюз, а останалите 67 млн. евро кредит от Европейската инвестиционна банка.  \r\nДаяна ДЮЛГЕРОВА", "date": "2018.11.08", "title": "Столичният общински съвет отхвърли предложението за местен референдум за горене на RFD отпадъци на територията на Столична община"}
{"url": "http://www.focus-news.net/news/2018/11/08/2588025/otets-vasiliy-shagan-duhovno-prosveten-tsentar-sv-arhangel-mihail-varna-na-tozi-den-prizovavame-horata-da-blagodaryat-za-vsichko-koeto-imat-i-da-ne-se-oplakvat-za-tova-koeto-nyamat.html", "text": "Св. Архангел Михаил, когото Православната църква почита на 8 ноември, е предводител на небесното войнство и пазител на божието слово. Това каза навръх храмовия празник председателят на Духовно-просветния център, носещ името на светеца, отец Василий Шаган, предаде репортер на  Радио „Фокус“ – Варна . „На този ден призоваваме хората да благодарят за всичко, което имат, и да не се оплакват за това, което нямат. Това ще им донесе радост. Благодарният човек успява да види света около себе си с очи на благодарност и да се зарадва на най-дребното нещо, а всеки има за какво да благодари в този свят“, каза още Василий Шаган. Той допълни, че според християнството всеки човек има ангел хранител, който му се дава от Бог от голяма грижа. „Ако днес светът е такъв, в който божието слово е свидетелство за истината и тя не е въпрос на гледна точка, а идва от Бога, то пазителят на божието слово е този, който не просто трябва да тачим, а да се вслушваме и да следваме, да се радваме, че имаме такъв покровител“, допълни  председателят на Духовно-просветния център. \r\nДиана СТОЕВА", "date": "2018.11.08", "title": "Отец Василий Шаган, Духовно-просветен център „Св. Архангел Михаил“ – Варна: На този ден призоваваме хората да благодарят за всичко, което имат, и да не се оплакват за това, което нямат"}
{"url": "http://www.focus-news.net/news/2018/11/08/2588041/haskovo-kontrabandni-zlatni-nakiti-za-nad-45-000-leva-sa-zadarzhani-pri-proverka-na-lek-avtomobil-na-mitnicheski-punkt-kapitan-andreevo.html", "text": "Контрабандни златни накити за над 45 000 лева са задържани при проверка на лек автомобил на Митнически пункт „Капитан Андреево“. Това съобщиха от пресцентъра на  Агенция „Митници“ .  На 5 ноември 2018 г. на трасе „Входящи леки автомобили и автобуси\" пристига лек автомобил с румънска регистрация, влизащ в страната от Турция. В автомобила, управляван от турски гражданин, пътували две румънски гражданки и един италиански гражданин. Водачът и неговите спътници заявили, че не пренасят вещи, стоки, благородни метали или парични средства за деклариране. Автомобилът е селектиран за щателна митническа проверка, при която в багажника, зад резервната гума, са открити два прозрачни полиетиленови плика, съдържащи 153 накита от жълт метал - пръстени, медальони, гривни, синджири и обици. Според експертизата на вещото лице откритите накити са от 14-каратово злато с общо тегло 803 грама и са на стойност 45 780 лева. В хода на проверката е установено, че накитите са собственост на шофьора и на една от румънските гражданки. \r\nКонтрабандните златни изделия са задържани. На нарушителите са съставени актове по Валутния закон. \r\nОт началото на годината до момента митническите служители на МП Капитан Андреево са предотвратили 15 опита за пренасяне близо 17 кг изделия от благородни метали на стойност над 580 000 лева.", "date": "2018.11.08", "title": "Хасково: Контрабандни златни накити за над 45 000 лева са задържани при проверка на лек автомобил на Митнически пункт „Капитан Андреево“"}
{"url": "http://www.focus-news.net/news/2018/11/08/2588037/kaloyan-pargov-bsp-sofiya-shte-obzhalvame-reshenieto-na-stolichniya-obshtinski-savet-za-othvarlyane-na-mestniya-referendum-za-gorene-na-rdf-otpadatsi-na-teritoriyata-na-grada.html", "text": "Оттук нататък ще обжалваме решението на Общинския съвет. Ако съдът не се съгласи с нашите аргументи, тогава ще минем към пряко искане от тях чрез подписка да предизвикаме такъв референдум и въпросът да се разгледа от Общинския съвет. Това каза пред журналисти лидерът на БСП - София и председател на групата на социалистите в Столичния общински съвет Калоян Паргов, предаде репортер на  Агенция „Фокус“ . Според Паргов малко над 70 хил. подписа ще бъдат достатъчни, за да се предизвика ново обсъждане на предложението за референдум.  \r\n“Въпреки силните аргументи на управляващото мнозинство, в тях зрее страх. Страх от това да погледнат в очите на хората и да ги убедят в това, което днес повече от 3 часа се опитват да убедят нас, като част от вносителите за искането за референдум”, коментира той. Според него в подобни случаи напълно нормално е да се използват такива демократични механизми за решаване на определен проблем. „Това е проблем, който касае бъдещето на столицата в не една или две години, а десетки оттук нататък, свързано е с финансовото състояние на „Топлофикация“. Нашата позиция е да питаме хората, да се опитаме аргументирано да обясним, какво се предлага и да изберат една от опциите, които предлага референдумът. Дали инсталацията за RDF отпадъци да бъде построена в центъра на града или на площадката за механично или биологично третиране, или да се търси съвсем друга технология и по друг начин да се подхожда“, обясни той. „Столичани имат право на глас и ние нямаме право да го изземваме. Те не са глупави, те са достатъчно мъдри, те заслужават един друг тип управление и съблюдаване на техните интереси“, изтъкна Паргов.  \r\nДаяна ДЮЛГЕРОВА", "date": "2018.11.08", "title": "Калоян Паргов, БСП-София: Ще обжалваме решението на Столичния общински съвет за отхвърляне на местния референдум за горене на RDF отпадъци на територията на града"}
{"url": "http://www.focus-news.net/news/2018/11/08/2588036/sport-liga-evropa-navliza-v-klyuchova-faza.html", "text": "Днес ще се изиграят срещите от 4-тия кръг в груповата фаза на Лига Еворпа. Шампионът на България – Лудогорец ще търси задължителна победа над гостите от АЕК (Ларнака), за да запази шансове за продължаване напред в турнира. Всичко различно от победа почти сигурно ще означава отпадане от надпреварата, особено ако Байер (Леверкузен) спечели мача си срещу Цюрих. \r\nПредстоят и срещи на отбори с българско участие. МОЛ Види на Георги Миланов приема ПАОК,  Дюделанж с Едисон Йорданов гостува на другия гръцки тим - Олимпиакос. Спартак (Москва) с Ивелин Попов е домакин на Глазгоу Рейнджърс, а Карабах със Симеон Славчев е гост на Ворскла.", "date": "2018.11.08", "title": "Спорт: Лига Европа навлиза в ключова фаза"}
{"url": "http://www.focus-news.net/news/2018/11/08/2588040/radoslav-simeonov-istorik-v-dobrudzha-ima-pametnitsi-svarzani-s-nevinnite-zhertvi-na-parvata-svetovna-voyna.html", "text": "В Добруджа има паметници, свързани с невинните жертви на Първата световна война. Това каза в предаването „Добрич - Блян вихрен, понесен над степ ековита...“ на  Радио „Фокус“  историкът Радослав Симеонов, главен експерт по войнишките паметници в Министерство на отбраната. „Войната не подбира своите жертви и това в пълна сила важи за Южна Добруджа. Две седмици преди да започнат реалните бойни действия румънските власти пристъпват към една операция, която е предварително планирана и замислена така, че при нея трябва да се откара една голяма част от българското население на север, за да не може то да окаже помощ на българската армия. По този начин румънските власти извършват едно от най-чудовищните и масови престъпления срещу човечеството, за което ние, водени от криворазбрани интернационални съображения, се опитваме да не говорим и да го потулваме. Защо трябва да се укрива историческата истина и защо тези неща не трябва да се казват, за да не дразним съседите. Това е доказан исторически факт – над 40 000 души цивилно население на Добруджа - елитът на българското общество (свещеници, учители, индустриалци, лекари) са откарани в концентрационни лагери в Молдова, където, може би, три четвърти от тях намират смъртта си при едни ужасни условия, в които те живеят. Голяма част от тях умират от глад, болести, мъчения, побой, убийства и т.н. Те са върнати в България, тези, които оцеляват, може би година и половина след това, в началото на 1918 година“, каза Радослав Симеонов. Той отбеляза, че едва в последните години на много места в Добруджа се издигат паметни плочи, които имат за цел да разкажат на поколенията на какви зверства е било подложено местното население в този исторически период. По думите му такива мемориали са изградени в селата Красен, Изворово, Карапелит, Росеново, в градовете Балчик и Шабла. Според историка последният от тези мемориали, който претендира да бъде един от най-красивите и мащабните, е наречен „Неовършаният харман“. Намира се в село Житен, община Генерал Тошево.  \r\nРадослав Симеонов припомни и друго злодеяние, извършено в град Добрич в този исторически период. Става дума за цивилно население, имало лошия късмет да се озове на неподходящо място в неподходящ момент. На 3 септември 1916 г., когато румънските войски претърпяват едно от първите си поражения във войната. Това е битката при Кочмар-Карапелит, където конницата на ген. Иван Колев нанася съкрушително поражение на една румънска бригада. Под въздействие на случващото се румънците изливат своя гняв върху невинните добрички граждани. Край жп гарата румънците подлагат на сеч около 55 - 56 невинни граждани на Добрич, които и до ден днешен нямат свой мемориал или своя паметна плоча, с изключение на една, която се намира на територията на Военното гробище в града и която напомня за това изключително зверско злодеяние. Отделно от това в Добрич е било предвидено да бъдат депортирани още 500 души, намерени затворени. Предполага се, че тяхната съдба е щяла да бъде сходна с тази на избитите петдесетина души. Единствено бързото настъпление на българските войски, водени от ген. Кантарджиев, осуетяват тези намерения. „Първата световна война в Добруджа не бива само да я разбираме като паметници, свързани единствено с бойни действия, като паметни знаци, които маркират героизма на дадени български войни, но и като мемориални плочи, които разказват на поколенията за онова, което наистина е чудовищно и онова, което е било извършено в разрез с всякакви хуманни принципи“, коментира Радослав Симеонов.  \r\nЖулиета НИКОЛОВА", "date": "2018.11.08", "title": "Радослав Симеонов, историк: В Добруджа има паметници, свързани с невинните жертви на Първата световна война"}
{"url": "http://www.focus-news.net/news/2018/11/08/2588043/d-r-velka-voynova-oblastna-direktsiya-po-bezopasnost-na-hranite-kyustendil-sluchayat-s-ostavenite-prez-zimata-kone-v-osogovska-planina-e-predaden-na-prokuraturata.html", "text": "Случаят с оставените през зимата коне в Осоговска планина е предаден на прокуратурата. Това каза пред  Радио „Фокус” – Кюстендил  д-р Велка Войнова от Областна дирекция по безопасност на храните – Кюстендил. По думите й дирекцията е извършила своите административни действия. Съставени са много актове, а случаят е предаден на прокуратурата. „Очаквам компетентните институции да подадат информация към нас, дали са установили данни за извършено престъпление или не. Все още такава информация ние нямаме”, каза д-р Велка Войнова. По думите й реално животните административно са били извадени от стационарния животновъден обект. Част от тях собственикът е върнал в обекта. Имало е и проверка от страна на Държавен фонд „Земеделие”, който е компетентен орган по отношение на плащания към животновъда. „Фокус” припомня, че през месец март 2018 година беше подаден сигнал за коне в Осоговска планина, които са оставени през зимния сезон на временно пасище, а някои от тях от тях бяха загинали. По случая беше образувано досъдебно производство. \r\nВенцеслав ИЛЧЕВ", "date": "2018.11.08", "title": "Д-р Велка Войнова, Областна дирекция по безопасност на храните – Кюстендил: Случаят с оставените през зимата коне в Осоговска планина е предаден на прокуратурата"}
{"url": "http://www.focus-news.net/news/2018/11/08/2588046/kyustendil-rayonnata-prokuratura-prodalzhava-rabotata-po-otkritite-martvi-kone-v-osogovska-planina.html", "text": "Районната прокуратура в Кюстендил продължава работата по откритите мъртви коне в Осоговска планина. Това съобщиха пред журналисти от Районната прокуратура, предаде репортер на  Радио „Фокус” – Кюстендил . Най-късно в началото на 2019 година работата по образуваното производство по случая ще бъде приключена. Вече са събрани пет тома материали по разследването. Районната прокуратура работи по случая, след като се е самосезирала по медийни публикации от месец март 2018 година. Работата по производството изисква време по отношение събирането на доказателствения материал. Вече са изготвени част от експертизите, необходими за приключване на производството. \r\nВенцеслав ИЛЧЕВ", "date": "2018.11.08", "title": "Кюстендил: Районната прокуратура продължава работата по откритите мъртви коне в Осоговска планина"}
{"url": "http://www.focus-news.net/news/2018/11/08/2588029/sliven-blizo-2000-sa-imenitsite-v-grada.html", "text": "Близо 2000 са имениците в Сливен. Това съобщиха от  отдел „Гражданско състояние“ на Община Сливен . Мъжете с името Ангел в община Сливен са 930. От тях 753 са с постоянен адрес в град Сливен. Дамите с името Ангелина са 211 в общината, като с постоянен адрес в града са 153. Михаела се казват 147 жени, като в града това име носят 132. 37 са дамите с името Искра, 35 от тях живеят в Сливен. Пламен се казват 796 мъже в общината. 692 от тях са с постоянен адрес в града. 142 са мъжете с името Огнян. От тях 126 са от Сливен, а останалите от населените места на общината. Името Огняна носи една дама. Райна носят 153 жени в общината, от тях 109 са от Сливен. 85 са представителките на нежния пол, носещи името Рая, които живеят в града, а в общината са 98. Господата с името Гавраил са общо 6, като 5 от тях са с постоянен адрес в град Сливен. Днес празнуват и мъжете, чието име е Рангел. Те са общо души 9 души.", "date": "2018.11.08", "title": "Сливен: Близо 2000 са имениците в града"}
{"url": "http://www.focus-news.net/news/2018/11/08/2588039/kaloyan-pargov-bsp-sofiya-nastoyavame-za-otchet-ot-strana-na-stolichna-obshtina-za-sastoyanieto-investitsiite-i-merkite-na-upravlenie-na-toplofikatsiya-za-poslednite-10-godini.html", "text": "Знаем, колко е важна темата „Топлофикация“, за това днес БСП поставиха няколко въпроса. 1-во настояваме за технологичен и технически одит на предприятието. Той трябва да ни даде яснота в какво състояние се намира. 2-ро отчет от страна на Столична община и г-жа Фандъкова за последните 10 години, какви мерки, какви инвестиции и какво се е правило в това предприятие и какво е състоянието на дружеството. Това каза пред журналисти председателят на БСП-София и председател на групата общински съветници на БСП в Софийския общински съвет Калоян Паргов, предаде репортер на  Агенция „Фокус“ . „Другото, което искаме, е отчет за всички предоставени лицензи за високотехнологични производства, в рамките на това предприятие, с каква ефективност и капацитет са те“, посочи той. Паргов изтъкна, че левицата ще изисква от управляващото мнозинство програма за оздравяване на столичната \"Топлофикация\". Според него този въпрос не е само политически, а технически и технологичен и изисква консенсус. „Трябва да се обединят усилията и да се търсят експертни решения“, посочи той. Паргов допълни, че въпросът за състоянието на \"Топлофикация\" е пряко свързан с доклада за местния референдум на територията на столицата.  \r\nДаяна ДЮЛГЕРОВА", "date": "2018.11.08", "title": "Калоян Паргов, БСП-София: Настояваме за отчет от страна на Столична община за състоянието, инвестициите и мерките на управление на „Топлофикация“ за последните 10 години"}
{"url": "http://www.focus-news.net/news/2018/11/08/2588045/afp-rim-opredeli-kato-tehnicheski-proval-prognozata-na-ek-za-italianskiya-byudzhet.html", "text": "Министерство на финансите на Италия отхвърли прогнозата на Европейската комисия за последиците от бюджета на Рим за следващата година като „технически провал“ , предава  AFP . \r\n„Съжаляваме да отбележим този технически провал на Комисията“, се казва в изявление на финансовото ведомство в Рим. В текста се допълва, че Италия не приема „неадекватния и частичен анализ“ на бюджета на правителството за 2019 г. \r\nСпоред Брюксел, през следващата година дефицитът на Италия ще достигне 2,9% от БВП – значително повече от прогнозираните по-рано 1,7%. ЕС твърди, че икономиката на Италия ще отбележи ръст от едва 1,2%, докато прогнозата на Рим е за 1,5%.  \r\nВ четвъртата си прогноза Комисията заяви, че продължаващото надхвърляне на средствата означава, че огромният дълг на Италия ще остане непроменен през следващите две години – на нива от около 131% от БВП.  \r\nИталианското правителство заяви, че макар прогнозата на Комисията да е в „силен контраст\"  Рим, средиземноморската държава още иска „конструктивен диалог\" с Брюксел. Тереза Герова", "date": "2018.11.08", "title": "AFP: Рим определи като „технически провал“ прогнозата на ЕК за италианския бюджет"}
{"url": "http://www.focus-news.net/news/2018/11/08/2588044/predsedatelyat-na-parlamenta-tsveta-karayancheva-strog-i-kategorichen-nakazatelen-kodeks-shte-dade-yasen-signal-kam-izvergite-che-domashnoto-nasilie-nyama-da-ostane-nenakazano.html", "text": "Строг и категоричен НК, вземащ  предвид случаите на домашно насилие, ще даде ясен сигнал към жертвите, безучастните свидетели и извергите сред нас, че подобни престъпения няма да остават ненаказани. Това каза председателят на Народното събрание Цвета Караянчева по време заседанието на Правна комисия, на което представи мотивите на промените в Наказателния кодекс, свързани с предоставяне на всеобхватна и широка защита на жените и децата – жертви на домашно насилие и всички форми на агресия срещу тях, предаде репортер на  Агенция „Фокус“.   \r\n„Моето изказване може да бъде малко по-емоционално и драматично, но аз казах, че борбата с домашното насилие ще бъде моя кауза и смятам наистина да е така. Едно зло ходи из България и то присъства почти всекидневно в новините. То присъства с обезкуражаваща честота във всекидневието ни. Това е насилието над деца и жени. По официални данни една четвърт от жените са жертва на такова насилие. Тези предложения, които ще направим не изключват и мъжете. Като вземем предвид, че домашното насилие понякога е анонимно, защото то остава в семейството и малтретираните хора се притесняват да го споделят, не ми се мисли, че този процент е по-голям“, каза Караянчева. По думите й много се е изговорило напоследък за нуждата от разяснителни кампании, за всякакви други средства и превенция срещу престъплението женомразство. „Отдавна съм загубила илюзиите, че можем с разговори, кръгли маси, фейсбук послания да се борим срещу това зло. „Ще те убия и ще те излежа“ – много жени са чували това нещо и за колко от тях това се е превърнало във фатален край. Засега са Дарина и Никол и те са последните, но не знаем дали няма да има следващи“, допълни председателят на парламента. Според нея за всяко престъпление трябва да има адекватно наказание. По думите й знанието за адекватно наказание е превенция, а липсващото знание води към епидемия.  \r\nДеница КИТАНОВА", "date": "2018.11.08", "title": "Председателят на парламента Цвета Караянчева: Строг и категоричен Наказателен кодекс ще даде ясен сигнал към извергите, че домашното насилие няма да остане ненаказано"}
{"url": "http://www.focus-news.net/news/2018/11/08/2588051/sofiya-mazh-e-otkrit-v-bezpomoshtno-sastoyanie-v-kv-moderno-predgradie.html", "text": "Мъж е открит в безпомощно състояние в кв. „Модерно предградие“. Това съобщиха от  пресцентъра на МВР . Към 18.00 часа на 7-ми ноември е получен сигнал на тел. 112 за открит мъж в безпомощно състояние на улица в кв. „Модерно предградие“. Екипът на Спешна помощ е откарал пострадалия в болница, където е настанен за лечение с опасност за живота заради травма на главата. Предприети са действия за изясняване на обстоятелствата около случая.", "date": "2018.11.08", "title": "София: Мъж е открит в безпомощно състояние в кв. „Модерно предградие“"}
{"url": "http://www.focus-news.net/news/2018/11/08/2588049/veliko-tarnovo-bus-se-e-vryazal-v-apteka-v-rayona-na-avtogarata-v-gorna-oryahovitsa.html", "text": "Бус се е врязал в сграда в района на автогарата в Горна Оряховица. Това съобщиха за  Радио „Фокус“ – Велико Търново  от Областна дирекция на МВР – Велико Търново. Произшествието е станало в 11.00 часа. Превозното средство е преминавало през кръговото кръстовище в района, когато се ударило в бордюра, поднесло е и се е блъснало в отсрещната сграда на аптека. Водачът е откаран в Спешна помощ, където е прегледан. Няма травми, но ще остане за наблюдение. В момента екип на „Гражданска защита“ отстранява разлив на гориво на мястото на инцидента. Пътят ще бъде опесъчен, а бусът - изтеглен. Произшествието ще бъде обработено по административен ред. \r\nНадежда КРЪСТЕВА", "date": "2018.11.08", "title": "Велико Търново: Бус се е врязал в аптека в района на автогарата в Горна Оряховица"}
{"url": "http://www.focus-news.net/news/2018/11/08/2588048/d-r-dobrin-dobrev-rk-46-ti-pehoten-dobrichki-polk-nashe-delo-e-da-napomnim-za-podviga-na-predtsite-ni-koito-s-orazhie-v-raka-sa-izvoyuvali-chestta-i-slavata-na-nashata-armiya.html", "text": "„Годината за клуба беше успешна“. Това каза в предаването „Добрич - Блян вихрен, понесен над степ ековита...“ на  Радио „Фокус“  д-р Добрин Добрев, председател на Регионален клуб „46-ти пехотен Добрички полк“ към Национално дружество „Традиция“. 2011 година е сформиран военно-историческият клуб в добруджанския град. „От година на година благодарение на усилията на всичките членове, съратници и симпатизанти бележим развитие, бележим възход. Успяваме да издигнем нивото на военно-историческата реконструкция в България, в частност в Добрич, като успяваме да изнесем зад граница, където да представим нашата история, военната ѝ част, историята на „46-ти пехотен Добрички полк“ сред международната общност, което считаме за най-голямо постижение. Много успешна година и все още имаме сили, не сме се уморили, не сме се отчаяли, независимо от трудности. Само добри думи мога да кажа“, заяви председателят на клуба. Той добави, че се увеличава числеността на симпатизантите, членовете и много добре се приема от обществото това, което клубът прави. Според д-р Добрев българското общество е имало нужда от подобен род деятелност, но тази нужда не е била осъзната, което е забавило във времето появата на клуба. Най-хубавото според д-р Добрев е живият интерес сред всички възрасти.  \r\nПрез 2018 г. клубът има участие в един от най-големите военно-исторически фестивали - „Времена и епохи“, който се провежда в Москва, събира над 300 военно-исторически групи и 3000 реконструктори от десетки държави и всички континенти. Фестивалът обхваща цялата световна история. Това е един много амбициозен проект на московското правителство. РК „46-ти пехотен Добрички полк“ е бил сред първите поканени от нашата страна и единствен участник от България, което се определя като голяма чест за добруджанските реконструктори. Друго международно участие е това във „Верволф“ (Върколакът), който се провежда в зоната на едно от скривалищата на Хитлер. Мястото е на територията на сегашна Западна Украйна. По думите му това е много добре подготвена и с много високи изисквания към участниците възстановка. На това историческо място, почти до границата с Полша, всяка година се провеждат възстановки на битки, посветени на Втората световна война. Тази година е била пресъздадена битката при Грац, в която е участвала и българската армия. Участието на добруджанци при това първо гостуване е било много успешно. РК „46-ти пехотен Добрички полк“ е получил покани за следващи фестивали там. „Наше дело е да напомним за подвига на предците ни, за нашите дядовци, които с оръжие в ръка са извоювали честта и славата на нашата армия. Всеки участвал и воювал достойно е герой и той заслужава неговото признание, независимо от числеността на формированието, в което е участвал“, каза д-р Добрин Добрев. Той отбеляза, че предвид отличната подготовка на членовете, клубът в добруджанския град е готов да пресъздаде 12 исторически периода. Това е изключително предизвикателство, но дисциплината на възстановчиците е пословична. Тя е съчетана обаче с демократични взаимоотношения. Извън строя цари толерантност, в строя – ред и дисциплина, като във всяка правилна армия. Всичко това високо се цени от българските им колеги, които организират подобни мероприятия в страната. Клубът е изключително ценен, получава постоянно покани от България и едва може да откликне дори на една трета от тях, каза д-р Добрев. „Това, че сме толкова често канени, харесвани като участници и съорганизатори, а в някои общини и организатори на мероприятия, това е предизвикано от високото качество на реконструкция, което слава Богу, успяхме да постигнем и което трябва да се стараем да задържим и надградим“, каза председателят на добричкия военно-исторически клуб. Според д-р Добрев РК „46-ти пехотен Добрички полк“ има всяка година подкрепата на Община град Добрич, която оценява високо това, което се прави. По повод 100-годишнината от Първата световна война клубът в Добрич е награден с възпоменателен медал от Министерство на отбраната, съобщи д-р Добрев. Това е първата награда, която клубът получава от Министерството. Общо 6 или 7 са наградите и от чужбина. През тази година РК „46-ти пехотен Добрички полк“ е имал много активно участие в пресъздаването на Дойранската епопея. Възстановката е била мащабна, подобно на тази на Добричката епопея, организирана миналата година от Община град Добрич. „Бих се радвал възстановки от такъв тип, като пресъздаването на Дойранската епопея, да се случват по-често, защото обществото се нуждае от качествени такива мероприятия“, заяви д-р Добрин Добрев. Клубът е горд от факта, че има най-доброто въоръжение в България. \r\nЖулиета НИКОЛОВА", "date": "2018.11.08", "title": "Д-р Добрин Добрев, РК „46-ти пехотен Добрички полк“: Наше дело е да напомним за подвига на предците ни, които с оръжие в ръка са извоювали честта и славата на нашата армия"}
{"url": "http://www.focus-news.net/news/2018/11/08/2588050/dobrich-kmetat-na-kavarna-nina-stavreva-beshe-spetsialen-gosta-na-praznika-na-balgarevo.html", "text": "Кметът на Каварна Нина Ставрева беше специален госта на празника на Българево. Това съобщиха от пресцентъра на  Общината . Най-голямото и китно село в община Каварна - Българево, отбелязва празника си на светлия християнски празник свети Архангел Михаил.  \r\nКметът на Община Каварна Нина Ставрева пожела на всички жители и гости, здраве, успехи във всяко едно начинание и свети Архангел Михаил да ги закриля.  \r\nЗа доброто и празнично настроение допринесоха домакините от Фолклорна група \"Перуника\" при НЧ \"Народен Будител-1940\" ,Фолклорен танцов ансамбъл \"Бизоне\", Пресиана Деянова и народната певица Стели Йорданова.", "date": "2018.11.08", "title": "Добрич: Кметът на Каварна Нина Ставрева беше специален госта на празника на Българево"}
{"url": "http://www.focus-news.net/news/2018/11/08/2588047/milka-hristova-bsp-sofiya-izlozhenite-argumenti-na-upravlyavashtite-che-vaprosite-v-referenduma-za-gorene-na-rdf-otpadatsi-sa-nezakonosaobrazni-sa-nesastoyatelni.html", "text": "Законът за референдумите и допитванията забранява допитванията в три насоки, ако касаят бюджета, работата на общинските съветници или местните данъци и такси. Въпросите в референдума категорично не касаят бюджета. Това каза заместник-председателят на Столичния общински съвет и съветник от БСП-София Милка Христова по време на 64-то заседание на СОС, предаде репортер на  Агенция „Фокус“ .  \r\nПо думите й мястото на разположението на инсталацията за горене на RDF отпадъци не касае данъци и такси, нито засяга правилника, по който Столичният общински съвет осъществява дейността си. „Съгласно действащото законодателство, това място се определя от подборните устройствени планове и се гласува от Столичен общински съвет, когато те засяга обществени и публични обекти“, обясни Христова. Тя смята, че ако софиянци изберат мястото на инсталацията да не бъде в София, то тогава няма никакъв проблем решението на Столичния общински съвет да бъде изменено от подробния устройствен план. \r\n„В крайна сметка ако колегите твърдят, че въпросите са незаконосъобразни, ние ще обжалваме и ще чакаме решението на съда. След като колегите от ГЕРБ са толкова уверени в правотата на това свое решение, защо се уплашиха от обществената оценка на гражданите. Тогава, когато става въпрос за една дълготрайна инвестиция, която ще ангажира чистотата на атмосферния въздух, тогава нека да чуем мнението на всички“, коментира още зам.-председателят на групата на БСП в Столичния общински съвет.  \r\nДаяна ДЮЛГЕРОВА", "date": "2018.11.08", "title": "Милка Христова, БСП-София: Изложените аргументи на управляващите, че въпросите в референдума за горене на RDF отпадъци са незаконосъобразни, са несъстоятелни"}
{"url": "http://www.focus-news.net/news/2018/11/08/2588052/yambol-zhena-e-pochinala-v-bolnitsa-sled-katastrofa-na-pat-ii-53-predi-razklona-za-selo-kozarevo.html", "text": "Жена е починала в болница след катастрофа в Ямболско. Това съобщиха от  Областна дирекция на МВР – Ямбол . Около 08.45 часа, на тел. 112 е постъпил сигнал за пътнотранспортно произшествие с пострадала жена на път II- 53, км 158, преди разклона за село Козарево.  На място е установено, че лек автомобил „Хюндай“, управляван от 62-годишен мъж, е напуснал пътното платно вдясно по посока на движението си и се е ударил в крайпътно дърво. При инцидента е пострадала пътничката, седяща до водача. Жената е транспортирана за оказване на медицинска помощ в МБАЛ – Ямбол, където няколко часа по-късно е починала. Причините за настъпване на произшествието са в процес на изясняване. По случая е образувано досъдебно производство.", "date": "2018.11.08", "title": "Ямбол: Жена е починала в болница след катастрофа на път II- 53, преди разклона за село Козарево"}
{"url": "http://www.focus-news.net/news/2018/11/08/2588053/ministar-mladen-marinov-usiliyata-na-politsiyata-ezhednevno-doprinasyat-balgariya-da-e-stabilna-strana.html", "text": "Вашите усилия ежедневно допринасят България да е една стабилна страна, която не изнася престъпност, а поддържа сигурността, както в региона, така и в Европейския съюз. Това каза в словото си по повод професионалния празник на българската полиция министърът на вътрешните работи Младен Маринов, съобщиха от  пресцентъра на МВР.  Официалната церемония се състоя в двора на ГДНП. На нея присъства политическото и професионалното ръководство на МВР, директори на главни и областни дирекции, ръководители на структури, свързани със сигурността, дипломати и аташета, акредитирани у нас.  \r\n\"Вие допринасяте за това българските граждани да чувстват подкрепа и сигурност\", каза още министърът. „Професията полицай е от изключителна важност за държавността - няма държавност там, където няма добър обществен ред и ефективна борба с престъпността“, добави той и пожела на полицейските служители да бъдат уверени, че това, което правят наистина е важно и в погледа на обществото да получават необходимото уважение, което заслужават.  \r\n\"Работа на полицая е трудна, а отговорността е огромна\", каза в словото си символичният домакин на тържеството, директорът на ГДНП, главен комисар Христо Терзийски. „Ние трябва да се справим с тежки предизвикателства, които изискват висок професионализъм, смелост, морал и знания. Необходимо е безрезервно и безкомпромисно да изпълняваме своя дълг към обществото, за да издигнем на по-високо ниво престижа на полицията“, каза още главният комисар.  \r\nПреди церемонията политическото и професионалното ръководство на министерство, заедно с представители на Асоциацията на полицейските началници се поклониха и поднесоха венци пред Паметника на загиналите при изпълнение на служебния им дълг полицаи.   \r\nМемориалът в  градинката на църквата „Св. Седмочисленици” е изграден по инициатива на Асоциацията на полицейските началници. Паметникът символизира мъжеството, високия морал и себеотдаването в служба на обществото на поколения полицейски служители. Открит e на 29 ноември 2016 г.", "date": "2018.11.08", "title": "Министър Младен Маринов: Усилията на полицията ежедневно допринасят България да е стабилна страна"}
{"url": "http://www.focus-news.net/news/2018/11/08/2588056/kathimerini-gratski-ministri-prizovaha-za-sdarzhanost-i-uvazhenie-na-pogrebenieto-na-konstantinos-katsifas-albanski-arhiepiskov-nastoya-za-izbyagvane-na-bezotgovoren-shum.html", "text": "Министри от кабинета на премиера Алексис Ципрас призова гражданите на страната, които планират да отдадат последна почит на убития при престрелка с полицията в Албания Константинос Кацифас, да проявят „сдържаност“ и „уважение“, съобщава електронното издание на атинския ежедневник  Kathimerini . \r\nТялото на убития Кацифас бе предадено на семейството в сряда. Погребението му ще бъде в родното му място Буларат в южната част на Албания. В Атина обаче са налице опасения, че прощаването с Кацифас може да бъде използвано от екстремисти като повод за инциденти, които допълнително да изострят гръцко-албанските отношения.  \r\nВ тази връзка гръцките власти засилиха сигурността по граничните контролно-пропускателни пунктове с Албания и наблюдават отблизо преминаването през тях на онези, които искат да присъстват на погребението в Буларат. Очаква се на церемонията да се съберат няколко хиляди души.  \r\nНа фона на напрежението, архиепископ Анастасий от Албания призова всички страни да избягват „безотговорния шум\" и да покажат уважение едни към други. Тереза Герова", "date": "2018.11.08", "title": "Kathimerini: Гръцки министри призоваха за „сдържаност“ и „уважение“ на погребението на Константинос Кацифас, албански архиеписков настоя за избягване на „безотговорен шум“"}
{"url": "http://www.focus-news.net/news/2018/11/08/2588057/predsedatelyat-na-parlamenta-tsveta-karayancheva-v-nakazatelniya-kodeks-shte-dadem-opredelenie-za-sistemno-presledvane.html", "text": "В Наказателния кодекс ще дадем определение за системно преследване. Това каза председателят на Народното събрание Цвета Караянчева по време заседанието на Правна комисия, на което представи мотивите на промените в Наказателния кодекс, свързани с предоставяне на всеобхватна и широка защита на жените и децата – жертви на домашно насилие и всички форми на агресия срещу тях, предаде репортер на  Агенция „Фокус“.  Караянчева обясни, че за разлика от Закона за защита от домашно насилие, в който само декларация, подписана от жената ограничава достъпа на мъжа, в заложените промени в Наказателния кодекс, обхватът се разширява. „Може да има достатъчно доказателства, които да служат за издаване на такава заповед и съответното наказание. Тук също въвеждаме определението за системно преследване. Досега то не е инкриминирано като престъпно деяние. То пречи на жертвата да води нормален начин на живот. В Закона за защита от домашното насилие има санкция съпругът да не доближава жертвата, но тя е административна, а тук говорим за наказателна“, обясни тя.  \r\nПо думите й се правят промени в параграф 9, които променят характера на престъпленията. „Досега можеше жертвата да подаде жалба. Сега може да се самосезира и полиция, прокуратура и близки“, коментира председателят на Народното събрание. Тя уточни, че с измененията се променя текста за насилственото встъпване в браг. „И сега има криминализиране на тези бракове, но сега се прилагат по-ефективни мерки за закрила на жертви от принудителни бракове. Наказание се налага и на лице, което с цел да принуди другиго да встъпи в брак го въведе в заблуждение и го склони да премине на територията на друга държава. Това са тези, които са изведени  да работят, но на място са принудени да встъпвят в брак. В параграф 11 се регламентират наказания за насилствено заживяване на съпружески начала и в съответно в параграф 19 отпада текстът, който застъпваше, че ако някой изнасили дадено лице, след като сключи брак с него, отговорността му отпада. Задължаваме органите, които прилагат и следят мерките за неотклонение да информират жертвите в случая, когато обвиняемият се укрива от правосъдие, ако е избягал, за да може жертвата да бъде предупредена и да вземе съответните мерки“, допълни още Караянчева. Тя благодари на екипа, който е работил върху този законопроект. „Не съм юрист, но  за мен това е кауза. Искам да благодаря на всички вас, които сте тук, заради доброто на всички ни, в името на най-малко всяка четвърта жена в България нека да направим всичко възможно бързо и качествено да приемем тези промени“, допълни още председателят на Народното събрание.  \r\nДеница КИТАНОВА", "date": "2018.11.08", "title": "Председателят на парламента Цвета Караянчева: В Наказателния кодекс ще дадем определение за системно преследване"}
{"url": "http://www.focus-news.net/news/2018/11/08/2588058/shumen-obvinyaemiyat-otglezhdal-i-darzhal-s-tsel-razprostranenie-oranzheriyna-marihuana-v-rayona-na-selo-han-krum-ostava-v-aresta.html", "text": "49-годишният Венелин В., отглеждал и държал с цел разпространение оранжерийна марихуана, ще остане в ареста, след като състав на Шуменския окръжен съд уважи искането на прокуратурата. Това съобщиха от  Апелативна прокуратура – Варна . Срещу него се води досъдебно производство за засяване и отглеждане на 552 растения от рода на конопа в две наркооранжерии и държане с цел разпространение на марихуана – престъпления по член 354в, ал. 1 и по член 354а, ал. 1 от НК.  \r\nНаркооранжериите, стопанисвани от обвиняемия, са били открити от криминалисти от полицейското управление във Велики Преслав при обход на района. Силната и специфична миризма, която се носела от тях, издала, че   оранжериите край село Хан Крум са засети с марихуана.  \r\nЗапочнало наблюдение и на 6 ноември тази година пристигнал обвиняемият, за да нагледа продукцията в оранжериите. При претърсването са открити  растения марихуана в различен стадий, а оранжерията била снабдена с поливна система. Иззети са 551 растения, а от фургон, ползван като сушилня за марихуана  -  три кашона и три чувала с полусуха листна маса – стръкове и съцветия на конопа. Общото им тегло е 27 кг.  \r\nОпределението на Шуменския окръжен съд, с което на Венелин В. е наложена мярка за неотклонение „Задържане под стража“, подлежи на обжалване пред Апелативния съд във Варна.", "date": "2018.11.08", "title": "Шумен: Обвиняемият, отглеждал и държал с цел разпространение оранжерийна марихуана в района на село Хан Крум, остава в ареста"}
{"url": "http://www.focus-news.net/news/2018/11/08/2588042/hristina-kirilova-regionalen-istoricheski-muzey-vidin-na-praznika-na-arhangel-mihail-se-otbelyazva-i-denyat-na-zapadnite-balgarski-pokraynini.html", "text": "На празника на Архангел Михаил, се отбелязва и Денят на Западните български покрайнини, каза за  Радио „Фокус“ – Видин Христин  Христина Кирилова от Регионалния исторически музей във Видин. Тя посочи, че този ден е свързан с свързан с подписването на Ньойския договор, който е черна страница в българската история. С подписването на много тежкия за страната ни Ньойски договор на 27 ноември 1919 година страната ни излиза от Първата световна война. „Според клауза от този договор губи изконно български територии по границата с тогавашното Кралство на сърби, хървати и словенци. На 6 ноември сръбската армия нахлува и окупира земи и села по Видинско, Кулско, Трънско, Царибродско, Кюстендилско. Те дори не изчакват да завърши работа Международната комисия, която има за задача да прокара тази граница“, заяви Христина Кирилова. Международната комисия е сформирана от френски, британски, японски, сръбски и български представители.  \r\n„Девет са селата от Кулския край както и земи от Бреговска община, които  преминават в тогавашното Кралство на сърби, хървати и словенци. Това са селата Грацков, Големи Ясеновец, Мали Ясеновец ,Бракевци, Черномашница, Шипиково, Коилово, Халово и Злокукя, както и частта на Брегово на другия бряг на Тимок. Тази граница не просто разделя селата в тогавашна Кулска околия на две  разделени са фамилиите. Една част от семейството остава в България при земята си и се настанява в колибата до нивата,  другата част от семейството остава в днешна Сърбия където е къщата“, обясни Христина Кирилова. Така от нивите на територията на бивша Кулска околия възникват селищата Халовски колиби Шепикови колиби, Грацкови колиби. Разделени от границата остават братя, синове и бащи. Три години след Ньойския договор  жените от Кулско носят черни забрадки, зад черната граница остават гробовете на техните деца и те не могат да отидат да запалят свещ на тези гробове. \r\nАнна ЛОЗАНОВА", "date": "2018.11.08", "title": "Христина Кирилова, Регионален исторически музей - Видин: На празника на Архангел Михаил се отбелязва и Денят на Западните български покрайнини"}
{"url": "http://www.focus-news.net/news/2018/11/08/2588059/kurir-makedoniya-zoran-zaev-obyavi-veroyatna-smyana-na-ministri.html", "text": "Министър-председателят на Македония Зоран Заев обяви „вероятна“ смяна на министри от кабинета в Скопие, съобщава електронното издание на местния  „Куриер“. \r\nНа въпрос дали до края на годината може да се очаква реконструкция на правителството, Заев отговори, че при хода на – съгласно думите му – сериозни парламентарни процеси, не се обсъждат подобни стъпки, но не изключи промяна в ръководните постове на министерствата. \r\n„Ако един министър не идва в правителството, логично е правителството да седне, да помисли, да го смени. Това е редът на нещата. Ние със сигурност разговаряме с коалиционните партньори, които споделят отговорността“, загатна Заев. Тереза Герова", "date": "2018.11.08", "title": "„Курир“ (Македония): Зоран Заев обяви „вероятна“ смяна на министри"}
{"url": "http://www.focus-news.net/news/2018/11/08/2588061/ministar-rumen-porozhanov-shte-otkrie-noviya-ofis-na-oblastnata-zemedelska-sluzhba-v-targovishte-i-shte-provede-sreshta-sas-zemedelski-proizvoditeli-ot-regiona-na-9-noemvri.html", "text": "Утре, 9 ноември, министърът на земеделието, храните и горите Румен Порожанов ще открие в 11.30 часа новия офис на Областната земеделска служба в Търговище.  Там той ще проведе и среща със земеделски производители от региона.  Това съобщиха от пресцентъра на  министерството . Преди това министър Порожанов ще направи посещение и в Общинската служба по земеделие в Омуртаг.", "date": "2018.11.08", "title": "Министър Румен Порожанов  ще открие новия офис на Областната земеделска служба в Търговище и ще проведе среща със земеделски производители от региона на 9 ноември"}
{"url": "http://www.focus-news.net/news/2018/11/08/2588063/mvr-kriminalisti-na-odmvr-pazardzhik-zadarzhaha-za-chasove-izvarshiteli-na-dva-grabezha-nad-vazrastni-hora.html", "text": "Само за броени часове служители от сектор „Криминална полиция“ при Районно управление на МВР-Пазарджик задържаха извършители на два грабежа над възрастни хора. Това съобщиха от пресцентъра на  МВР . Сигнал за първия бил получен снощи. 77-годишен жител на пазарджишкото село Огняново бил в дома си, когато вътре нахлул непознат млад мъж. Заплашвайки го с нож той настоявал възрастният човек да му даде наличните пари. Междувременно неканеният гост преровил най-различни места в стаите, но като не открил наскоро взетата пенсия на стопанина взел радиоприемника му и избягал. За изясняване на случая незабавно бил сформиран екип от криминалисти, разследващ полицай и експерт. За броени часове полицаите  установили и задържали  29-годишен жител на селото, с криминалистични регистрации. В обитаван от него имот е открита откраднатата вещ, иззети са и биологични следи уличаващи го като извършител.  \r\nРано тази сутрин 85-годишна жена отишла до пощенския клон в пазарджишкото село Алеко Константиново. След като взела пенсията си и излязла навън, на съседна улица била пресрещната от млад мъж. Той успял да измъкне чантата от ръцете й, в която имало документи и току що теглените пари. Екип от служители на сектор „Криминална полиция“ при управлението в областния град действали „по горещи следи“ и не след дълго задържали 18-годишния извършител на престъплението, от същото село. Установен е и негов 19-годишен съучастник.  \r\nРаботата и по двата случая продължава в рамките на образуваните  полицейски производства и под наблюдението на прокуратурата.", "date": "2018.11.08", "title": "МВР: Криминалисти на ОДМВР-Пазарджик задържаха за часове извършители на два грабежа над възрастни хора"}
{"url": "http://www.focus-news.net/news/2018/11/08/2588054/lorita-radeva-gerb-plasheneto-na-grazhdanite-che-instalatsiyata-za-rdf-otpadatsi-shte-doprinese-za-vloshavane-na-kachestvoto-na-atmosferniya-vazduh-ne-otgovaryat-na-realnite-fakti.html", "text": "Плашенето на гражданите, че инсталацията за RDF отпадъци ще допринесе за влошаване на качеството на атмосферния въздух, не отговарят на реалните факти. Това каза пред журналисти председателят на Комисията по околна среда към Столичния общински съвет и общински съветник от ГЕРБ Лорита Радева, по време на 64-то заседание на СОС, предаде репортер на  Агенция „Фокус“ .   \r\n„С новата инсталация постигаме близо 10% намаляване на финни прахови частици, постигаме намаляване на емисиите на азотни и въглеродни оксиди. Всичко това би следвало да бъде казано, когато ние твърдим, че тази инсталация е законосъобразна, насочена към здравето на хората“, обясни Радева. По думите й изграждането на инсталацията ще задоволи с електроенергия над 70 хил. домакинства на територията на столицата.  \r\n„Този процес води до намаляване на 10 % от количеството  на отпадъци, които отиват на депо. Целта на всяка държава и икономика е да минимизира отпадъците, които отиват на депо“, коментира още тя.  \r\nДаяна ДЮЛГЕРОВА", "date": "2018.11.08", "title": "Лорита Радева, ГЕРБ: Плашенето на гражданите, че инсталацията за RDF отпадъци ще допринесе за влошаване на качеството на атмосферния въздух, не отговарят на реалните факти"}
{"url": "http://www.focus-news.net/news/2018/11/08/2588038/petar-kirov-izpalnitelna-agentsiya-morska-administratsiya-proektat-integrirano-balgarsko-morsko-nablyudenie-se-realizira-s-podkrepata-na-direktsiya-morsko-delo-i-ribarstvo-kam-ek.html", "text": "Проектът „Интегрирано българско морско наблюдение“ се реализира с подкрепата на генералната дирекция „Морско дело и рибарство“ към Европейската комисия (ЕК). Това каза пред журналисти главният секретар на Изпълнителна агенция „Морска Администрация“ Петър Киров по повод конференцията по проект „Интегрирано българско морско наблюдение”, която се провежда в Бургас, предаде репортер на  Радио „Фокус“ – Бургас . По думите му проектът е финансиран от Европейския фонд за морско дело и рибарство. Общият проект на бюджета е на стойност малко под 240 000 евро, като малко над 190 000 от тях се осигуряват от ЕК, чрез фонда „Морско дело и рибарство“. Водещ партньор и координатор по проекта е Изпълнителна агенция „Морска Администрация“.  \r\n„Наши партньори в рамките на проекта са главната дирекция „Гранична полиция“, Военноморските сили на Република България, Изпълнителната агенция по рибарство и аквакултури и други. Наблюдатели по проекта са Министерството на отбраната и Министерството на земеделието, храните и горите. „В рамките на този проект, това, което можем да отчетем като изключителен успех. е че успяхме да постигнем партньорство с всички български национални институции, които имат отношение към правоприлагането и които извършват наблюдения и дейности в българските морски пространства“, добави Киров. Той заяви, че е извършено проучване за техническите изисквания за изграждане на национална структура за обмен на данни и всичко това е спомогнало за постигането на една основа за следващ етап на действията в тази насока. \r\nМария КУРТЕВА", "date": "2018.11.08", "title": "Петър Киров, Изпълнителна агенция „Морска Администрация“: Проектът „Интегрирано българско морско наблюдение“ се реализира с подкрепата на дирекция „Морско дело и рибарство“ към ЕК"}
{"url": "http://www.focus-news.net/news/2018/11/08/2588060/ministar-tsetska-tsacheva-pravosadnoto-ministerstvo-podkrepya-promenite-v-nakazatelniya-kodeks-te-sa-nasocheni-kam-po-efektivna-preventsiya-i-borba-s-razlichnite-formi-na-nasilieto.html", "text": "Правосъдното министерство подкрепя промените в Наказателния кодекс – те са насочени към по-ефективна превенция и борба с различните форми на насилието. Това каза министърът на правосъдието Цецка Цачева по време заседанието на Правна комисия, където бяха представени мотивите на промените в Наказателния кодекс, свързани с предоставяне на всеобхватна и широка защита на жените и децата – жертви на домашно насилие и всички форми на агресия срещу тях, предаде репортер на  Агенция „Фокус“.  „Началото на тези текстове е положено още през 2016 г., когато екип на Министерството на правосъдието с широко участие на НПО, вероятно много от вас, които присъствате тук, сте били преки и активни участници в прегледа на действащия ни Наказателен кодекс с оглед необходимостта и потребността редица текстове да бъдат ревизирани“, заяви още Цачева. \r\n„Още през лятото групата на ГЕРБ се присъедини към текстовете, които не бяха готови към този момент. След което те вече добиха окончателен вариант на законодателна инициатива с внесения от г-жа Караянчева законопроект за изменение и допълнение на Наказателния кодекс“, допълни още министърът. По думите й на 5 ноември Министерство на правосъдието е изпратило становище по повод подготвените текстове. „Много бих искала да бъде емоционална, но когато се работи с правна материя, с понятия и с престъпни състави, трябва да бъдем максимално точни и прецизни. Искам да споделя пред членовете на Правна комисия, че такова искане за становище е отправено и от останалите комисии, на които е разпределен този законопроект. Целта на вносителите с предложените изменения и допълнения безспорно е подобряване на законовата рамка, за да се гарантира адекватна и всеобхватна наказателно-правна защита от актове на насилие над жени, включително на домашно насилие, с каквито за съжаление изобилстват новините ни към този момент“, обясни още министърът.  \r\nДеница КИТАНОВА", "date": "2018.11.08", "title": "Министър Цецка Цачева: Правосъдното министерство подкрепя промените в Наказателния кодекс – те са насочени към по-ефективна превенция и борба с различните форми на насилието"}
{"url": "http://www.focus-news.net/news/2018/11/08/2588062/predsedatelyat-na-parlamenta-tsveta-karayancheva-promenite-v-nakazatelniya-kodeks-sreshtu-domashnoto-nasilie-tryabva-da-badat-obsadeni-vazmozhno-nay-barzo-i-da-vlyazat-v-zala.html", "text": "Промените в Наказателния кодекс срещу домашното насилие трябва да бъдат обсъдени възможно най-бързо и да влязат в зала. Това каза председателят на Народното събрание Цвета Караянчева по време заседанието на Правна комисия, където представи  мотивите на промените в Наказателния кодекс, свързани с предоставяне на всеобхватна и широка защита на жените и децата – жертви на домашно насилие и всички форми на агресия срещу тях, предаде репортер на  Агенция „Фокус“.  Караянчева припомни, че на 25 октомври тя и група народни представители от ПГ на ГЕРБ са внесли в деловодството на Народното събрание проект на закон за изменение и допълнение на Наказателния кодекс, който дава възможност за далеч по-силна защита над жертвите. По думите й с промените в Наказателния кодекс ще се даде всеобхватна защита на жени и деца от домашно насилие и всички други форми на агресия срещу тях. Тя уточни, че промяната в първите параграфи касаят престъпления срещу личността и засягат физическата неприкосновеност в домашни условия. Караянчева обърна внимание, че досега домашното насилие не е включено в Наказателния кодекс. „Сега към всички квалифицирани състави на убийство, склоняване към самоубийство, телесна повреда, отвличане, противозаконно лишаване от свобода, принуда, закана, се добавя следният текст: извършени в условия на домашно насилие. Параграф 7 обхваща закана, направена в домашни условия и предизвикала основателен страх. Параграф 8 се дава определение на психическо насилие. В нашето законодателство няма квалификация то да бъде инкриминирано. В много случаи след психическо насилие се случва тежка телесна повреда или смърт. Това става в интимните отношения, в домашни условия, където не могат да надникнат много хора. Това става в семейството и за това може да бъде упражнено с различни средства – вербално насилие, крещене, сплашване, лишаване на жертвата от средства за препитание“, допълни още Караянчева. Тя отчете, че психичното и домашното насилие са трудно доказауеми. „Ако в съда се направи психилогична експертиза, тя почти винаги доказва някакъв тип тормоз“, допълни Караянчева. Според нея няма ли правна норма, няма как да се работи за предотвратяването. „Даваме възможност на правоохранителните органи, когато има данни и факти за такова деяние, те да бъдат установявани и лицето да бъде подведено под отговорност и да бъде спряно. Сега няма как да бъде наказано“, допълни още Караянчева. \r\nДеница КИТАНОВА", "date": "2018.11.08", "title": "Председателят на парламента Цвета Караянчева: Промените в Наказателния кодекс срещу домашното насилие трябва да бъдат обсъдени възможно най-бързо и да влязат в зала"}
{"url": "http://www.focus-news.net/news/2018/11/08/2588064/magdalena-trifonova-filolog-v-arhiva-na-regionalniya-istoricheski-muzey-v-dobrich-sa-sahraneni-nad-3700-kartini-ot-hudozhnika-petar-dachev.html", "text": "В архива на Регионалния исторически музей в Добрич са съхранени над 3700 картини от художника Петър Дачев. Това каза в предаването „Добрич - Блян вихрен, понесен над степ ековита...“ на  Радио „Фокус“  Магдалена Трифонова, уредник в отдел „Литература“ в Дом-паметник „Йордан Йовков“. Ноември е месецът, чийто първи ден от календара, започва с честване - ден, в който се отдава почит на народните ни будители и според специалистът е някак съвсем естествено да се заговори за радетелите на просветното и книжовното наследство и за хората, които пробуждат духовните стремления на народа ни със средствата на изкуството и словото и то не само в този ден. Иде реч за един далечен потомък на епископ Софроний Врачански - художника с четка и перо Петър Дачев. Той е по-големият брат на патриарха на българския балет Анастас Петров, роден на 1 септември 1899 г. в град Добрич. В периода между 1980 и 1990 г. тяхната сестра Пенка Петрова Дачева дарява на Регионален исторически музей – Добрич картини, документи, книги, снимки и лични вещи на двамата си братя. Затова в Дом-паметник „Йордан Йовков“ – Добрич са създадени музейни фондове за Петър Дачев и Анастас Петров. В архива на музея са съхранени 3757 картини от художника Петър Дачев – акварел, тушови рисунки, скици и графика, както и над 100 рецензии, написани на пишеща машина, за развитието на изобразителното, зографското и балетното изкуство в България, също така се съхраняват десетки пътеписи, очерци и разкази, публикувани във вестниците „Дъга“, Народна култура“ и „Литературен фронт“.  \r\nПетър Дачев е автор на три книги – „Непознатият Цариград“, на монографията за френския художник и скулптор от XIX век Оноре Домие и на монографията за българската художничка класик  Екатерина Савова-Ненова. Животописът на този неизвестен, за съжаление, майстор на словото и четката започва в град Котел на 14 юни 1896 г. Семейството му, подобно на други котленски фамилии, се преселва в Добруджа, в Добрич. Любознателното момче учи известно време в Мъжката гимназия във Варна, а впоследствие заминава за София и следва два семестъра в Художественото индустриално училище в класа на проф. д-р Цено Тодоров. Избухването на Първата световна война не само прекъсва обучението му, но осуетява и неговите бъдещи планове и намерения. Любопитен е фактът, че с малки прекъсвания от края на 1922 г. до 1929 г. Петър Дачев живее и твори в Истанбул. „През 1924 година талантливият художник урежда своята първа самостоятелна изложба в Тръпковата галерия в София с творби в духа на модернизма. Интересна е рецензията на Александър Добринов за Дачевото творчество: „Петър Дачев е най-интересният със своето творчество: неговият сюжет е странен, природата, която изобразява е приказка, настроението му е мистично.“ Пет години по-късно в Галерията на 6-те в София е факт и втората му самостоятелна изложба с цариградски мотиви“, разказа Магдалена Трифонова. От 1932 г., когато Петър Дачев се установява в София, той се проявява като илюстратор, писател и художествен критик, сътрудничи на сп. „Изкуство“, в. „Народна култура“, в. „Литературен фронт. Журналистиката постепенно се превръща в писателство, а образите се рисуват едновременно с думи и багри.  \r\n„Измежду многобройните художествени текстове прави впечатление една кратка статия във вестник „Дъга“ за родната къща на Йордан Йовков. От нея научаваме любопитни факти за детството на големия български писател – за способността му да рисува и за любовта му към изкуството. Йовковият дом в Жеравна е описан и видян през очите на художника“, каза Магдалена Трифонова. През тази година се навършват 50 години от смъртта на този малко познат художник, съвременник на Чудомир, на Александър Добринов, на Александър Божинов и други творци и книжовници. Цяло лято във фоайето на Дом-паметник „Йордан Йовков“ в Добрич посетителите имаха възможност да разгледат две изложби от по-късното или зрялото творчество на Дачев – изложба с цариградски мотиви през месец май, когато литературният музей представи и единствената по рода си книга монография за художника с четка и перо, с автор проф. Хюсеин Мевсим, преподавател в Университета в Анкара, а по-късно и втора изложба с морски пейзажи от Каварна и Балчик.  \r\nЖулиета НИКОЛОВА", "date": "2018.11.08", "title": "Магдалена Трифонова, филолог: В архива на Регионалния исторически музей в Добрич са съхранени над 3700 картини от художника Петър Дачев"}
{"url": "http://www.focus-news.net/news/2018/11/08/2588065/botyo-botev-gerb-vav-vaprosite-za-mestniya-referendum-za-gorene-na-rfd-otpadatsi-ima-protivorechie-obshtinskiyat-byudzhet-ne-mozhe-da-bade-podlagan-na-referendum.html", "text": "Докладът, който беше внесен от страна на колегите беше разгледан подробно. Основните ни мотиви са базирани, както на закони, така и на съдебната практика. Факт е, че в самите въпроси има противоречие. Първият въпрос е въпрос, който касае общинския бюджет, а това не може да бъде подлаган на референдум. Това каза пред журналисти общинският съветник от ГЕРБ в Столичния общински съвет Ботьо Ботев,  предаде репортер на  Агенция „Фокус“ . “Другите въпроси, които са свързани с разполагането на подобни инсталации, са относно решение, което става чрез план за управление и общо устройствени планове. Разбира се, са в правото си както да внесат този доклад, така и да го оспорят съдебно“, обясни Ботев.  \r\nСпоред него  не е отговорно от страна на опозицията на финала на този процес да се постави въпросът за местен референдум. „Ако са искали подобно действие, трябваше да се постави по-рано. За нас това е изцяло една тяхна предизборна акция на обединената левица на общинския съвет“, посочи още общинският съветник.  \r\nДаяна ДЮЛГЕРОВА", "date": "2018.11.08", "title": "Ботьо Ботев, ГЕРБ: Във въпросите за местния референдум за горене на RFD отпадъци има противоречие - общинският бюджет не може да бъде подлаган на референдум"}
{"url": "http://www.focus-news.net/news/2018/11/08/2588068/vitseprezidentat-iliyana-yotova-ikonomika-liderstvo-obshtestveno-saglasie-sa-neobhodimi-za-presichane-na-emigratsiyata-i-iztichaneto-na-mozatsi.html", "text": "Необходима ни е политическа воля и обществено съгласие да направим България по-добро място за живот и труд на българските граждани. Необходимо ни е лидерство във вземането на тежки, даже понякога непопулярни решения в името на българската перспектива. Необходими са ни знаещи и грамотни хора. Това заяви вицепрезидентът Илияна Йотова на „Отражение на външната трудова миграция върху българската икономика“, съобщиха от  прессекретариата на държавния глава. \r\nФондация „Фридрих Еберт“ и Институтът за икономика и международни отношения представиха оценки за въздействието на трудовата миграция върху икономиката на България на базата на специално разработен модел.  \r\n„Това изследване трябва да бъде настолна книга на всяко едно управленско решение. Анализите, гледните точки и мнения трябва да са на масата на всеки, който има претенциите да управлява, на всяка политическа партия, на законодателната и на местната власт“, посочи Илияна Йотова.  \r\nВицепрезидентът е категорична, че няма как да се справим с острата демографска криза, една от причините за която е външната миграция, без многогодишна икономическа и финансова рамка за България, която да зададе необходимата перспектива за развитие. „Макар в програмите на политическите партии, на правителството да съществува сходство в приоритетите за развитие на икономиката, този необявен консенсус не ражда конкретика и не се превръща в реални резултати“, отбеляза Илияна Йотова.  \r\nСериозен източник на външна миграция е оформянето на т. нар. „демографски пустини“ и концентрацията на населението в няколко големи града. Според вицепрезидента е необходими промени в инвестиционната политика и изнасянето на индустриалните центрове извън големите градове.  \r\nИлияна Йотова е убедена, че държавата, бизнесът и местната власт могат и трябва да разработват съвместни стратегии за задържането на младите хора, на завръщащите се от чужбина.  \r\nВицепрезидентът обърна специално внимание на идеята за внос на работна ръка от чужбина, за да се ограничи дефицитът на работна ръка. Важно е да се направят точни анализи за плюсовете и минусите, да се преценят рисковете от социален дъмпинг върху активните хора в България. „Не разполагаме с адекватни политики за истинска реализация на чужда работна сила – от остарялото законодателство, инфраструктурата на териториалните служби по трудови и социални въпроси, до признаване на сертификати, дипломи, трудов стаж“, посочи Илияна Йотова.", "date": "2018.11.08", "title": "Вицепрезидентът Илияна Йотова: Икономика, лидерство, обществено съгласие са необходими за пресичане на емиграцията и изтичането на мозъци"}
{"url": "http://www.focus-news.net/news/2018/11/08/2588067/ministar-tsetska-tsacheva-merkite-v-nakazatelniya-kodeks-sreshtu-domashnoto-nasilie-sa-navremenni.html", "text": "Мерките в Наказателния кодекс срещу домашното насилие са навременни. Това каза министърът на правосъдието Цецка Цачева по време заседанието на Правна комисия, където бяха представени мотивите на промените в Наказателния кодекс, свързани с предоставяне на всеобхватна и широка защита на жените и децата – жертви на домашно насилие и всички форми на агресия срещу тях, предаде репортер на  Агенция „Фокус“.   „В тази връзка се предлага криминализиране на всички форми на насилие, респективно въздействие по отношение на извършителите им, посредством най-тежката форма на държавната принуда, каквато безспорно е наказението“, допълни още Цачева. Министърът уточни, че към телесните повреди в Наказателния кодекс се допълват случаите, в които домашното насилие ескалира до посегателство срещу живота или здравето на лицата. „Към настоящия момент тези престъпления са квалифицирани с оглед особеностите на предмета, когато са извършени срещу майка, баща, биологично дете, бременна жена, малолетно или непълнолетно лице или лице в безспомощно състояние, като не са включени случаите на насилие и насилствени дейности срещу бивши или настоящи съпрузи“, каза министърът на правосъдието. Тя отчете, че предвид факта, че домашното насилие в интимните отношения най-вече са проявва под формата на физическо насилие между настоящи и бивши съпрузи, правилно законодателят е приел, че се налага в Наказателния кодекс да бъде създадена законова гаранция, че физическото насилие, извършено срещу съпрузи, ще бъде по-тежко наказаумо“, допълни още министър Цачева. Тя допълни, че склоняването към самоубийство, отвличането, противозаконното лишаване от свобода, принудата, заканата с престъпление се въздига извършването на деянието в условията на домашно насилие. Цачева уточни, че с предложенията е дошло време средната телесна повреда също да бъде преследвана в производство по общия наказателен ред с повдигане на обвинения по оторизираните по НПК органи. Тя уточни, че идеята е зад жертвата да застане с цялата си строгост държавната машина, която да предотврати възможността за възмездие. „Правилно от вносителите е отчетен и факта, че в Наказателния кодекс до момента, в нашата правна система липсва кримиинализиране на психическото насилие като конкретна форма на насилие над пострадалия“, допълни още министърът. Според нея не по-малко страшно се оказва психологическото, когато то е трайно и води до неблагоприятни последици за жертвата с отключване на заболявания, които трудно се лекуват. \"Приветстваме предложението да бъде криминализирано занапред и психологическото насилие върху жертвата\", допълни още тя.   \r\nДеница КИТАНОВА", "date": "2018.11.08", "title": "Министър Цецка Цачева: Мерките в Наказателния кодекс срещу домашното насилие са навременни"}
{"url": "http://www.focus-news.net/news/2018/11/08/2588070/malina-edreva-gerb-stolichna-obshtina-shte-organizira-sreshta-s-targovtsite-na-ul-graf-ignatiev-chiyto-biznes-e-zasegnat-ot-remontnite-deynosti.html", "text": "Столична община ще организира среща с търговците на ул. „Граф Игнатиев“, чийто бизнес е засегнат от ремонтните дейности. Това каза пред журналисти общинският съветник от ГЕРБ в Столичния общински съвет Малина Едрева,  предаде репортер на  Агенция „Фокус“ . „Това са хората, които развиват бизнеса на града. След първоначални срещи, които имахме с представителите на бранша,  предприехме организирането на среща с тях утре вечер, за да чуем какви са проблемите. Да могат те да бъдат обсъдени и преведени в конкретни решения и следващата седмица да оповестим съответни мерки“, обясни тя.  \r\n„Утре вечер ще чуем предложенията на хората и това как те смятат да бъдат подкрепени и от какво имат нужда. След което ще направим съответно изявление за възможните решения. Това,  което предприехме е откриването на телефон, които ще информира за дейностите, които се извършват по ремонта на ул. „Граф Игнатиев,  както и имейл, които да подкрепят комуникацията. С цялата политическа отговорност ще предприемем тези действия“, коментира общинският съветник. Тя изтъкна, че е изненадана от управлението на районната администрация, която отговаря за участъка. Според нея проблемът с бизнеса на ул. „Граф Игнатиев“ е създаден от липса на информация между общината и засегнатата страна в лицето на търговците.  \r\nДаяна ДЮЛГЕРОВА", "date": "2018.11.08", "title": "Малина Едрева, ГЕРБ: Столична община ще организира среща с търговците на ул. „Граф Игнатиев“, чийто бизнес е засегнат от ремонтните дейности"}
{"url": "http://www.focus-news.net/news/2018/11/08/2588055/istorikat-dots-d-r-petar-nenkov-na-8-noemvri-se-otbelyazva-denyat-na-zapadnite-balgarski-pokraynini-tova-e-cherna-stranitsa-ot-balgarskata-istoriya.html", "text": "На 8 ноември се отбелязва Денят на Западните български покрайнини. Това съобщи в предаването „Със славната 2-ра Тракийска дивизия – За честта на България” на  Радио „Фокус”-Пловдив  доц. д-р Петър Ненков. По думите му това е черна страница от българската история. „След края на Първата световна война, съдбата на Западните покрайнини на България бе решена с Ньойския мирен договор от 27 ноември 1919 г. Той донася на страната ни Втората национална катастрофа и е обявен за ден за всенароден траур”, разказа Ненков.  \r\n„Великите сили-победители от Антантата, водейки се от максимата, че победителите не ги съдят  отхвърлят основните политически и етични принципи в прочутите 14 точки от петицията на американския президент Уидроу Уилсън за справедлив мирен договор между участничките във войната. Нещо повече, българската правителствена делегация е държана, затворена в един замък, едва ли не като шайка престъпници, а премиер министърът на Франция Клемансо, наричан “Тигърът“ се подиграва в Ньой с българската делегация, като пита присмехулно, каква държава е България”, добави доц. д-р Петър Ненков. Той припомни още веднъж как в знак на протест срещу несправедливите клаузи на Ньойския диктат, хиляди хора от София организират траурно шествие и коленичат с черни хоругви и плакати под балкона на народния поет Иван Вазов. Поетът се опитва да успокои отчаяните хора, но заплаква с горестни сълзи и заедно с него хората заплакват неудържимо за погубения национален идеал. \r\n„Парижкият мирен договор от 1919 г. вместо да въдвори траен мир и справедливост в Европа, засилва още повече противоречията между победителките и победените и подготвя почвата за Втората световна война. Той е мъртво роден и още в зародиш е миниран с омраза и реваншизъм”, смята още Петър Ненков. \r\nНе случайно, когато делегацията на кайзерова Германия подписва в огледалната зала на двореца Версай, край Париж мирния договор, с който са слага край на войната, военният съветник на делегацията, полковник Крибел излизайки от залата, отдава чест и се обръща към триумфиращите победители, като им казва:”Довиждане господа. Ще се срещнем отново след 20 години!” \r\nПетър Ненков разказа още, че вследствие на жестокото орязване на България, над половин милион бежанци са принудени да напуснат своите родни огнища и да се отправят към пределите на Родината, където създават в почти всеки по-голям град, беломорски и македонски квартали. \r\nЦветана ТОНЧЕВА", "date": "2018.11.08", "title": "Историкът доц. д-р Петър Ненков: На 8 ноември се отбелязва Денят на Западните български покрайнини, това е черна страница от българската история"}
{"url": "http://www.focus-news.net/news/2018/11/08/2588069/na-9-noemvri-startira-27-ta-balgarska-antarkticheska-ekspeditsiya.html", "text": "На 9 ноември 2018 г. към Южния полюс потегля 27-та Българска антарктическа експедиция. Българската антарктическа база „Св. Климент Охридски“ е част от Националната пътна карта за научноизследователска инфраструктура (НПКНИ). За пълноценното функциониране на инфраструктурата е предоставено финансиране от Министерството на образованието и науката (МОН) в размер на 300 000 лв. за построяването на нова модерно обзаведена и оборудвана научна лаборатория на Антарктида. Това съобщиха от пресцентъра на  МОН . \r\nКато национален координатор на Националната програма за полярни изследвания 2017-2021 (НППИ), приета с Решение № 718 от 29.08.2016 г. на Министерския съвет,  Министерството на образованието и науката  финансира и дейностите по опериране и логистика на Българската антарктическа база през сезон 2018-2019 г. със сумата от 500 хиляди лв.    \r\nЗа остров Ливингстън първи  потеглят логистичният екип от 8 души заедно с двама биолози. Те са ръководители на два от осемте финансирани проекта от първия конкурс за полярни изследвания. Научният конкурс за проекти е финансиран от Министерството на образованието и науката със сумата от 200 хиляди лв. И двата проекта са свързани с изследването на морската акватория около Българската антарктическа база.  \r\nПроектът на д-р Ралица Зидарова  ще изследва колонизационните процеси на морските кремъчни водорасли от Южния залив на остров Ливингстън (Антарктика), в условия на климатични промени. Той е разработен в сътрудничество с Института по океанология „Фритьоф Нансен” и Института по биоразнообразие и екосистемни изследвания – БАН. Вторият проект е свързан с хидробиологичния мониторинг на крайбрежните морски води пред българската полярна база на о-в Ливингстън и  негов ръководител е доц. д-р Любен Кендеров от Биологическия факултет на СУ “Св. Климент Охридски“. \r\nПрез декември и януари ще заминат останалите три групи участници в 27-та Българска антарктическа експедиция. В техния състав са и учените, които ще работят по другите финансирани проекти.   \r\nОт тази година започва и подготовката на домакинството на съвещанието на Съвета на мениджърите на антарктически програми (COMNAP). Световната организация координира дейностите по логистиката между отделните полярни държави в Антарктика и Българският антарктически институт е неин член от 1994 г. България ще бъде домакин на поредната среща през 2019 г. Съвещанието е планирано да се проведе в периода от 29 юли до 2 август 2019 г. в град Пловдив, като ръководител на Организационния комитет е заместник-министърът на образованието и науката Карина Ангелиева.", "date": "2018.11.08", "title": "На 9 ноември стартира 27-та Българска антарктическа експедиция"}
{"url": "http://www.focus-news.net/news/2018/11/08/2588072/aktsenti-v-predavaneto-asenovgrad-bogoizbran-pred-portite-na-rodopite-po-radio-fokus-plovdiv.html", "text": "В предаването „Асеновград – Богоизбран пред портите на Родопите“ по  Радио „Фокус“ – Пловдив  тази седмица отново ще насочим вниманието ви към актуалните теми от Асеновград и региона. В първите минути ще говорим за благотворителност. За пореден път жителите на Асеновград се обединиха и в името на една кауза доказаха, че доброто е по-силно от всичко. 90 000 лева са събрани до момента за лечението на малката Ева от Асеновград. 4-годишното момиче страда от злокачествено заболяване на костите и има нужда от спешно лечение в болница в Германия. Доброволци организират редица прояви, за да помогнат, а тази вечер в читалище „Родолюбие“ в Асеновград ще се проведе голям концерт и базар под надслов „С обич за Ева“. За каузата, която обедини Асеновград за пореден път, за благотворителността и нейните измерения ще разговаряме с Дафинка Комитова, секретар на НЧ „Родолюбие“ в Асеновград. От Боян Алексиев, ръководител на Клуб за танцово изкуство „Везеница“, ще научим за още едно събитие в помощ на 4-годишната Ева, което ще се състои на 10 ноември на централния площад в Асеновград. \r\nИ тази година се бележи ръст на посещаемостта в туристическите обекти на територията на Община Асеновград. НПК „Асенова крепост“ очаква своя 100-хиляден посетител. От ОП „Туризъм“ в Асеновград за първи път правят такава регистрация, като отброяването тече от началото на годината. Най-новият туристически обект в общината – пещерата „Добростански бисер“, е разгледана от над 2000 туристи за пет месеца. Повече ще научим от Ивайло Мирчев, експерт от ОП „Туризъм“ в Асеновград. \r\nВ Асеновград бе поставено началото на Петите годишни номинации за доброволческа инициатива „Донка Пашкова“. В конкурса са поканени да участват всички организации и групи на територията на Община Асеновград, които са реализирали  инициатива  с помощта на доброволци през годината. Подробности ще научим от Милена Марковска, директор на Градската библиотека „Паисий Хилендарски“. \r\nВ последните минути на предаването днес ще насочим поглед към таланта на децата от Детска вокална група „Калина Малина“. За постиженията на децата и възможностите за изява ще ни разкаже техният ръководител Калина Маринова. Предаването „Асеновград – Богоизбран пред портите на Родопите“ се излъчва всеки четвъртък, от 16.00 до 17.00 часа. Телефонът за връзка с нас е 032/65 25 65. Водещ на предаването е Тони Михайлов.", "date": "2018.11.08", "title": "Акценти в предаването „Асеновград – Богоизбран пред портите на Родопите“ по Радио „Фокус” – Пловдив"}
{"url": "http://www.focus-news.net/news/2018/11/08/2588071/ministar-tsetska-tsacheva-za-men-lichno-e-vreme-zakonodatelyat-da-se-namesi-po-ostro-sreshtu-domashnoto-nasilie.html", "text": "За мен лично е време законодателят да се намеси по-остро срещу домашното насилие. Това каза министърът на правосъдието Цецка Цачева по време заседанието на Правна комисия, където бяха представени мотивите на промените в Наказателния кодекс, свързани с предоставяне на всеобхватна и широка защита на жените и децата – жертви на домашно насилие и всички форми на агресия срещу тях, предаде репортер на  Агенция „Фокус“.   Според Цачева много често  се правят кръгли маси, дискутират се детайли как ще се доказва домашното насилие в съда. „Както каза г-жа Караянчева с всички предвидени по НПК доказателствени средства. Особено за новия състав за криминализиране на психологическото насилие, там вероятно съдебно-психиатричната експертиза ще бъде тази, която ще бъде определяща и водена. Че има и злоупотреба с права, когато грубо казано в едно производство се води битка за детето между родители, това го знаем всички, които имаме допир до съдебната система“, заяви още Цачева. „От народните представители от гражданското общество зависи как да направим текстовете така, че те да работят и да имат конкретни резултати. Всяко едно мнение по отношение на редакцията, ще бъде добре дошло и за народните представители“, заяви още Цачева. \r\nДеница КИТАНОВА", "date": "2018.11.08", "title": "Министър Цецка Цачева: За мен лично е време законодателят да се намеси по-остро срещу домашното насилие"}
{"url": "http://www.focus-news.net/news/2018/11/08/2588073/danail-kirilov-gerb-promenite-v-nakazatelniya-kodeks-sa-parvata-krachka-sreshtu-domashnoto-nasilie-koyato-beshe-speshna-i-nalozhitelna.html", "text": "Промените в Наказателния кодекс са първата крачка срещу домашното насилие, която беше спешна и наложителна. Това каза председателят на Правна комисия и депутат от ГЕРБ Данаил Кирилов по време заседанието на комисията, където бяха представени мотивите на промените в Наказателния кодекс, свързани с предоставяне на всеобхватна и широка защита на жените и децата – жертви на домашно насилие и всички форми на агресия срещу тях, предаде репортер на  Агенция „Фокус“.    „Ние си даваме ясно сметка, че това е първата крачка, която беше най-спешна и наложителна. Това са измененията в Наказателния кодекс и свързаните с тях промени в Наказателно-процесуалния кодекс. Още тогава ние обявихме, че колегите от Министерство на правосъдието в работна група имат напредък в анализа и проблемите с прилагането на Закона за борба с домашното насилие. Даваме си сметка, че и там трябва да направим промени. Надявам се да продължи да работим заедно с Министерство на правосъдието и също да реагираме със следващия законопроект, който ще бъде фокусиран главно в частта Закон за борба с домашното насилие и обезпечаване на действията и последиците на актовете в този закон“, заяви още Кирилов.  \r\nДеница КИТАНОВА", "date": "2018.11.08", "title": "Данаил Кирилов, ГЕРБ: Промените в Наказателния кодекс са първата крачка срещу домашното насилие, която беше спешна и наложителна"}
{"url": "http://www.focus-news.net/news/2018/11/08/2588076/sport-bivshiyat-menidzhar-na-chelsi-shte-sadi-otbrora-za-20-miliona-paunda.html", "text": "Бившият мениджър на Челси Антонио Конте ще съди клуба за остатъка от своята заплата и обезщетение, твърдят британски медии. Италианецът отказва да седне на масата за преговори с ръководството на Челси за постигане на споразумение. От седмици неговите адвокати и работят по две отделни дела срещу английския футболен клуб.  \r\nТвърди се, че Конте, който е обиден от начина, по който бе уволнен през лятото, настоява да получи не само оставащите си заплати в размер на 11,3 милиона паунда, но иска и компенсация в размер на 8,7 милиона паунда. Така цялата сума възлиза на общо 20 милиона паунда. Челси отказва да плати средствата. Ръководството на клуба се позовава на няколко нарушения на договора от страна на Конте.", "date": "2018.11.08", "title": "Спорт: Бившият мениджър на Челси ще съди отброра за 20 милиона паунда"}
{"url": "http://www.focus-news.net/news/2018/11/08/2588077/bsp-obsazhda-alternativen-byudzhet-2019-s-kmetove-na-obshtini-i-obshtinski-savetnitsi-na-9-noemvri.html", "text": "Лидерът на БСП Корнелия Нинова ще участва в широка дискусия по Алтернативния бюджет на БСП заедно с  народни представители от левицата, кметове, избрани и подкрепени от БСП, председатели на общински съвети, общински съветници, експерти – представители на неправителствени организации в сферата на регионалната политика. Събитието ще се състои от 12.00 часа на 9 ноември в Гранд хотел София, съобщиха от пресцентъра на  БСП . На него ще присъстват още представители от Национално сдружение на кметствата в България и Национално сдружение на кметовете на кметствата в България. Приоритетно ще се обсъжда  частта на Алтернативния бюджет, свързана с местната власт.", "date": "2018.11.08", "title": "БСП обсъжда Алтернативен бюджет 2019 с кметове на общини и общински съветници на 9 ноември"}
{"url": "http://www.focus-news.net/news/2018/11/08/2588075/plovdiv-otchita-se-spad-na-tsenata-na-benzin-a95-v-grada.html", "text": "Отчита се спад на цената на бензин А95 в Пловдив, показа репортерска проверка на  Радио „Фокус“-Пловдив . Намалението на цената е с 0.03 лв. за литър. Най-евтино гориво може да се зареди за 2.14 лв., а най-скъпо - 2.37 лв. При дизела няма промяна в цената. Средната му цена за литър е 2.38 лв. Най-евтино се продава за 2.22 лева, а най-скъпо - 2.42 лв. При газта също не се наблюдава промяна в цената. Средната цена на пропан бутана е 1.09 лв. за литър. Най-ниската цена е 1.04 лв., а най-високата е 1.14 лв. Метанът се търгува за цени от 1.14 лв. до 1.58 лв. \r\nМария РУСЕВА", "date": "2018.11.08", "title": "Пловдив: Отчита се спад на цената на бензин А95 в града"}
{"url": "http://www.focus-news.net/news/2018/11/08/2588066/predsedatelyat-na-pg-na-gerb-tsvetan-tsvetanov-se-sreshtna-s-kantslera-na-avstriya-sebastiyan-kurts.html", "text": "Председателят на ПГ на ГЕРБ и зам.-председател на партията Цветан Цветанов се срещна с канцлера на Австрия Себастиян Курц по време на конгреса на ЕНП в Хелзинки. Това съобщиха от пресцентъра на  ПП ГЕРБ . \r\nПо време на разговора Цветанов поздрави Курц за приемствеността, която е гарантирало неговото правителство, вземайки решението Австрийското председателство на Съвета на ЕС да продължи приоритетите на българското правителство и премиера Бойко Борисов за сигурност и европейска перспектива за Западните Балкани, които бяха формулирани по време на Българското председателство. \r\n\"Страните от Западните Балкани са в сърцето на Европа и запазването на стабилността в региона е от ключово значение за общата европейска сигурност\", заяви Цветанов.", "date": "2018.11.08", "title": "Председателят на ПГ на ГЕРБ Цветан Цветанов се срещна с канцлера на Австрия Себастиян Курц"}
{"url": "http://www.focus-news.net/news/2018/11/08/2588081/burgas-okrazhniyat-sad-nalozhi-nakazanie-ot-12-godini-zatvor-na-podsadim-za-ubiystvo.html", "text": "Окръжен съд – Бургас наложи наказание от 12 г. „лишаване от свобода“ на Петър Л. Това съобщиха от  Апелативна прокуратура – Бургас . Той е обвинен за това, че на 8 октомври 2017 г. на място, отстоящо на около 58 м., в ляво от републикански път в посока с. Череша, община Руен, област Бургас, като мястото е част от поляна, намираща се в ромската махала на с. Вресово, умишлено умъртвил Станчо Ж., нанасяйки му удар в главата с дървен кол, в резултата на който на пострадалия е била причинена тежка черепно-мозъчна травма, довела до несъвместими с живота увреждания на мозъка и неговите структури, и непосредствено предизвикала смъртта му – престъпление по чл.115 от НК. \r\nНаказанието трябва да бъде изтърпяно при първоначален „строг“ режим в затвор. Присъдата на Окръжен съд – Бургас може да бъде обжалвана пред Апелативния съд в града.", "date": "2018.11.08", "title": "Бургас: Окръжният съд наложи наказание от 12 години затвор на подсъдим за убийство"}
{"url": "http://www.focus-news.net/news/2018/11/08/2588079/ek-komisar-mariya-gabriel-uchastva-vav-forumi-za-izkustveniya-intelekt-falshivite-novini-i-tsifrovizatsiyata-na-bibliotekite.html", "text": "На 9 ноември (петък) от 09:00 ч. в зала „Джон Атанасов“ в София Тех Парк, българският еврокомисар по цифровата икономика и общество Мария Габриел ще открие конференция за виртуалната реалност и изкуствения интелект \"Бъдещето на реалността\", която се провежда под неин патронаж, заедно с министър-председателя Бойко Борисов. Комисарят ще представи стратегията на ЕК за изкуствения интелект и ще обсъди с представители на световно известни високотехнологични компании от няколко континента как да се развиват високите  технологии в полза на хората и бизнеса, съобщават от пресслужбата на  Представителството на ЕК в България . \r\nФорумът \"Библиотеките днес и цифровата трансформация\" е следващата за деня конференция, която също се провежда под патронажа на българския еврокомисар. Националната конференция с международно участие събира лектори и участници от България, Европа и САЩ за дебат относно предизвикателствата пред обществените библиотеки, опазването и достъпа до културното наследство в XXI век, новите технологии и програми в библиотеките, медийната грамотност и цифровите умения. Комисарят ще закрие форума в 11:30 ч. в зала „Рубин“ на хотел „Рамада“.  \r\nВ 14:00 ч. в зала 6 на НДК, Мария Габриел ще участва в конференцията \"Фалшиви новини от истински тролове\", в която ще представи актуалното състояние на политиката на ЕК за борба с дезинформацията онлайн и резултатите от предприетите до момента мерки, включително Кодекса за добри практики, изготвен наскоро от Форума относно дезинформацията онлайн.", "date": "2018.11.08", "title": "ЕК: Комисар Мария Габриел участва във форуми за изкуствения интелект, фалшивите новини и цифровизацията на библиотеките"}
{"url": "http://www.focus-news.net/news/2018/11/08/2588078/govoritelyat-na-gl-prokuror-rumyana-arnaudova-24-mln-leva-sa-natrupanite-zadalzheniya-dokato-georgi-mihaylov-ot-bsp-e-bil-direktor-na-hematologichnata-bolnitsa.html", "text": "Докато изпълнителен директор на Специализираната болница за активно лечение на хематологични заболявания в София е бил Георги Михайлов от БСП са натрупани задължения в размер на повече от 24 млн. лева. Това каза на брифинг говорителят на главният прокурор Румяна Арнаудова, предаде репортер на  Агенция „Фокус“ . „Приложени са и договори само и единствено подписвани от него. Договорите са оценени като явно неизгодни сделки“, заяви тя. „Има извършена безстопанственост, действията му не защитават в пълна степен интересите на болничното заведение“, посочи прокурор Румяна Арнаудова и уточни, че за да продължи разследването е необходимо снемането на имунитета на Георги Михайлов.  Агенция „Фокус“ припомня:  По-рано днес главният прокурор Сотир Цацаров поиска снемането на имунитетите на шестима депутати. На депутата от БСП Георги Михайлов по обвинение за умишлена безстопанственост и сключване на неизгодни договори като директор на Специализираната болница за активно лечение на хематологични заболявания в София. На депутата Елена Йончева, обвинена в изпиране на пари в особено големи размери, както и за финансови операции с парични средства, присвоени от „КТБ“, прикривани чрез офшорна компания. В парламента двамата обявиха, че се отказват от имунитетите си.  \r\nНа лидера на „Воля“ Веселин Марешки, както и на депутатите Кръстина Таскова и Пламен Христов по обвинение за отправени заплахи към собственици на аптеки, с цел да ги принудят да закупуват лекарства и лекарствени средства само от една фирма. Веселин Марешки е бил съдружник и управител на фирмата, Кръстина Таскова и Пламен Христов са били регионални мениджъри. Лидерът на „Воля“ посочи в Народното събрание, че тримата още не са решили дали да дадат имунитетите си.  \r\nГлавният прокурор иска да бъде снет имунитетът и на депутата от ПГ на ГЕРБ Борис Кърчев по обвинение за избягване плащането на данъци в размер на 320 хил. лева с ДДС и използване на документи с невярно съдържание. В парламента той заяви, че ще даде имунитета си, защото никога не се е крил зад него. \r\nБиляна ИВАНОВА", "date": "2018.11.08", "title": "Говорителят на гл. прокурор Румяна Арнаудова: 24 млн. лева са натрупаните задължения докато Георги Михайлов от БСП е бил директор на хематологичната болница"}
{"url": "http://www.focus-news.net/news/2018/11/08/2588080/zam-ministar-desislava-ahladova-promenite-v-nakazatelniya-kodeks-tryabva-da-se-mislyat-ne-za-mazhete-i-zhenite-a-sreshtu-domashnoto-nasilie.html", "text": "Промените в Наказателния кодекс трябва да се мислят не за мъжете и жените, а срещу домашното насилие. Това каза заместник-министърът на правосъдието Десислава Ахладова по време заседанието на Правна комисия, където бяха представени мотивите на промените в Наказателния кодекс, свързани с предоставяне на всеобхватна и широка защита на жените и децата – жертви на домашно насилие и всички форми на агресия срещу тях, предаде репортер на  Агенция „Фокус“ . „Тук не бива да разграничаваме пола, дали става въпрос за мъж или за жена“, каза тя и уточни, че в практиката си е виждала, че има домашно насилие и срещу мъжете. Според нея промените в Наказателния кодекс ще бъдат първата стъпка в борбата срещу домашното насилие. „Предстои изключително много работа, трябва да се предприемат мерки и в Закона за защита от домашното насилие, където също има доста текстове, където би могло да се дебатира“, допълни заместник-министърът.  \r\nДеница КИТАНОВА", "date": "2018.11.08", "title": "Зам.-министър Десислава Ахладова: Промените в Наказателния кодекс трябва да се мислят не за мъжете и жените, а срещу домашното насилие"}
{"url": "http://www.focus-news.net/news/2018/11/08/2588074/nezavisen-makedoniya-sasho-miyalkov-s-novo-pismo-do-hristiyan-mitskovski-takav-sram-vmro-dpmne-ne-e-prezhivyavala.html", "text": "За втори път в рамките на две седмици, т.е. след като бе изключен от партийните редици, бившият директор на Управлението за сигурност и разузнаване и висш партиен функционер на ВМРО-ДПМНЕ, Сашо Миялков, написа отворено писмо до настоящия председател на партията Християн Мицкоски. Писмото е в контекста на случващото се на конгреса на Европейската народна партия (ЕНП) в Хелзинки, където партията е представена с две делегации, едната водена от Мицковски и втора на реформаторското крило в партията, което участва по покана на председателя на ЕНП , Джоузеф Дол. Електронното издание на македонския вестник  „Независен“  публикува текста на писмото на Миялков. „Християн, \r\nНито рано ръководството на ВМРО-ДПМНЕ не е преживявало такъв срам на международна сцена от сестринските партии, които са част от Европейската народна партия, а се надявам, че няма да и да изпита в бъдеще. \r\nНадявам се и желая в бъдеще всеки първи човек на ВМРО-ДПМНЕ, че ще бъде фактор, който ще бъде запитан за това дали ще има една или две партийни делегации, и който ще бъде в тази делегация. Не си фактор и вместо да обединяваш и консолидираш партията, ти я отслабваш и я разделяш. \r\nЗа това си виновен ти, твоето лицемерие, фалшивият патриотизъм и твоята незаинтересованост за бъдещето на Македония. \r\nВ една и съща вечер да ти пишат съобщения в социалните мрежи и Дорис Пак, и Йоханес Хан не говори нищо друго, освен това, че и те са разкрили твоите лъжи и не ти вярват. Решили са да ти „туитнат“,  за да не ти хрумне да кажеш само това, което ти изнася, и да лъжеш, че имаш подкрепа за щетите, които нанасяш и на Македони, и на ВМРО-ДПМНЕ.  \r\nТака е, Християне, когато играеш двойни игри. Така е, Християне, с опитните политици, които знаят, че твоите съветници се разхождат в Скопие и казват: „Да си потърсим друг партньор, на Изток“.  \r\nЯсно е защо партията не изпраща изявление за срещата с Дорис Пак и Йоханес Хан. \r\nВ една и съща вечер председателят на Съюза жените в рамките на ЕНП, Дорис Пак, да ти каже, че твоят фалшив патриотизъм е неприемлив за Европа, а от друга страна еврокомисарят Йоханес Хан да отбележи твоите ангажименти да не възпрепятстваш процеса в парламента, е извън световните, не само от европейските рамки. \r\nКакво правиш, Христиане? Изпращаш банални съобщения, докато хората, с които се срещат твоите сътрудници, организират протести пред домовете на депутатите. \r\nБъди честни и искрен и признай през гражданите какъв е вашият ангажимент за конструктивност, който обещахте на Хан? Дали Хан лъже? Каза ли на Хан, че ще отмениш сделката (за името), независимо от цената? Казах ли му, че дори да не успееш и сега да я осуетиш,  ако дойдеш на власт, няма да направиш нищо, което зависти от теб?  \r\nНали ти, Християне, коленичеше и се кълнеше в Македония? Каква е конструктивността, която сега ти стана по-ценна от Македония? Твоята „битка за Македония\" има ли цена и каква е тя? Ще организираш ли протести и ще използваш ли всички средства в парламента, за да блокираш сделката от Преспа, и имаш ли много такива средства? \r\nЩе предложиш ли, Християне, няколко хиляди изменения и ще бъдат ли виновни другите депутати, които не са достатъчно ангажирани? Ще организираш ли всекидневни протести пред Събранието, за да покажеш каква подкрепа имаш от народа или ще обвиниш структурите, че са пасивни? Ще направиш ли нещо или ще се оправдаваш, тъй като възниква нова реалност и не си достатъчно силен, за да направиш нещо? \r\nКазах ти и ще ти кажа отново, че това, което правиш, не е честно и не приляга на човек, който води ВМРО-ДПМНЕ.  Искаш да дойдеш на власт, но ти си патриотът, а другите - предатели. Искаш да стъпчеш живота на други хора. Ти си страхлив и по-низък от този, който трябва да управлява организация като ВМРО-ДПМНЕ.  \r\nПрочетен си, Християне, ти играеш двойна игра с нашето членство и с цялата нация. Извини се. Извини се на македонските граждани, които излъга, че си защитавал името докрай.  \r\nХристияне, имам дългогодишен опит във ВМРО-ДПМНЕ от теб и твоите сътрудници. Тези писма до теб имат само една цел – да спасим и да направим ВМРО-ДПМНЕ по-силна. Ако загуби на следващите избори, то ще бъде само заради това, че ти нямаш достатъчно капацитет. Крайно време е да размислиш и да решиш да се върнеш към прозападния курс, заложен в целите на партията“. Тереза Герова", "date": "2018.11.08", "title": "„Независен“ (Македония): Сашо Миялков с ново писмо до Християн Мицковски: Такъв срам  ВМРО-ДПМНЕ не е преживявала"}
{"url": "http://www.focus-news.net/news/2018/11/08/2588083/sadat-v-botevgrad-ostavi-v-aresta-edin-ot-mazhete-zadarzhani-za-napadenie-nad-politsai.html", "text": "Съдът в Ботевград остави в ареста един от мъжете, задържани за нападение над полицаи. Това съобщиха от  Апелативна прокуратура - София . По искане на Районна прокуратура – Ботевград съдът е определил мярка за неотклонение „Задържане под стража“ спрямо В.И., привлечен към наказателна отговорност за извършени от него престъпления по чл. 269, ал. 1 и по чл. 325, ал. 2, вр. ал. 1 от НК.  \r\nНа 03 ноември 2018 г., на ул. „Оборище“ в с. Врачеш, община Ботевград, обвиняемият В.И. пуснал силна музика, с което грубо нарушил обществения ред. Той отказал да я спре и оказал съпротива на полицейски служители от Зонално жандармерийско управление – София, изпълнявали задълженията си. Мъжът отправил обидни думи по техен адрес и възпрепятствал извършването на проверка за установяване на самоличността му. В допълнение на тези хулигански действия той ударил с ръка един от младшите инспектори.  \r\nРазследването по случая продължава под наблюдението на Районна прокуратура – Ботевград.", "date": "2018.11.08", "title": "Съдът в Ботевград остави в ареста един от мъжете, задържани за нападение над полицаи"}
{"url": "http://www.focus-news.net/news/2018/11/08/2588084/montana-mazh-be-osaden-za-daden-podkup-ot-petdeset-evro-na-obshtinski-sluzhitel-v-selo-medkovets.html", "text": "Влезе в сила осъдителна присъда спрямо Г.Г., признат за виновен за извършено от него престъпление по чл. 304, ал. 1 от Наказателния кодекс. Той е бил предаден на съд с обвинителен акт на Окръжна прокуратура – Монтана за даване на подкуп на длъжностно лице. Това съобщиха от Апелативна прокуратура- София. \r\nНа 24 юли 2017 г. подсъдимият Г. се явил в община Медковец, придружаван от негов познат. Двамата се интересували от реда и условията за сключване на граждански брак между българска гражданка и чужденец от Пакистан. На служителката във ведомството те представили копия на документи, като на чуждоезичните такива липсвали заверки и легализации. В тази връзка им били дадени указания за коригиране на непълнотите и неточностите.  \r\nНа следващия ден двамата представили в общината необходимия комплект документи в изряден вид, като с тях се явили и лицата, които планирали да сключат граждански брак.  \r\nПодсъдимият попълнил съответното заявление, което, наред с необходимите декларации, било подписано от българската гражданка и чужденеца. Като свидетели на бракосъчетанието фигурирали Г.Г. и придружителят му.  \r\nСлед като всички документи били комплектовани, същите били предадени от Г.Г. на общинския служител, който ги прегледал и открил между тях банкнота от петдесет евро. На въпроса да даде обяснение за тях, подсъдимият казал, че ги дава „за почерпка“. Общинският служител възразил и Г.Г. набързо си тръгнал.  \r\nСлед съгласуването на документите и брачната процедура с кмета на общината била насрочена дата, на която лицата не се явили. В телефонен разговор Г.Г. заявил, че пакистанецът избягал, вероятно се отказал от намеренията си, и настоявал да му бъдат върнати документите, както и банкнотата от петдесет евро.  \r\nБило му отказано, тъй като към онзи момент случаят бил докладван на органите на ДА „НС“, с оглед предложен и даден подкуп на общински служител.  \r\nВ хода на досъдебното производство е било установено, че роденият в Пакистан чужденец – М.А., незаконно е пребивавал на територията на България. С действията – даване на подкуп на общински служител, подсъдимият Г. целял безпрепятственото сключване на фиктивен граждански брак.  \r\nЗа извършено престъпление на подсъдимият Г.Г. е наложено наказание „пробация“.", "date": "2018.11.08", "title": "Монтана: Мъж бе осъден за даден подкуп от петдесет евро на общински служител в село Медковец"}
{"url": "http://www.focus-news.net/news/2018/11/08/2588086/sofiya-10-detski-ploshtadki-se-obnovyavat-i-izgrazhdat-v-rayon-iskar.html", "text": "10 детски площадки се обновяват и изграждат в район „Искър“. Това съобщиха от  Столична община . Обновена е напълно комбинирана площадка за игра на деца от 0 до 12-годишна възраст с отделни зони за съответните възрастови групи до бл. № 226 в ”Дружба ІІ”. Изгражда се също така площадка за игра на деца от 0 до 3 и от 3 до 12-годишна възраст, която се намира до бл. № 45, ж.к. ”Дружба І”. В междублоковото пространство на бл. 122 и 123 в ж.к. ”Дружба І” се строи комбинирана площадка за игра на открито за възрастова група деца от 0 до 12-годишна възраст. Предвижда се  комбинирана площадка до бл. № 14 в ж.к. ”Дружба І”. Изграждат се детски площадки и в кв. „Канала“ и в парка при 108. СУ в ж.к. ”Дружба І”.  \r\nПодменя се настилката и алейната мрежа и се изгражда ново парково осветление в парк „Гаргите“, с. Бусманци. В парка се изгражда и площадка за деца от 3 до 12-годишна възраст.", "date": "2018.11.08", "title": "София: 10 детски площадки се обновяват и изграждат в район „Искър“"}
{"url": "http://www.focus-news.net/news/2018/11/08/2588087/krum-zarkov-bsp-shte-podkrepim-promenite-v-nakazatelniya-kodeks-zashtoto-balgariya-e-izpravena-sreshtu-tezhko-predizvikatelstvo-svarzano-s-domashnoto-nasilie.html", "text": "Ще подкрепим промените в Наказателния кодекс, защото България е изправена срещу тежко предизвикателство, свързано с домашното насилие. Това каза заместник-председателят на ПГ на „БСП за България“ Крум Зарков по време заседанието на Правна комисия, където бяха представени мотивите на промените в Наказателния кодекс, свързани с предоставяне на всеобхватна и широка защита на жените и децата – жертви на домашно насилие и всички форми на агресия срещу тях, предаде репортер на  Агенция „Фокус“.  „Преди всичко приветствам, уважаеми присъстващи, високия политически ангажимент на управляващото мнозинство, който днес се материализира с присъствието на Правна комисия на двама председатели на парламента“, каза Зарков и визира председателят на парламента Цвета Караянчева и председателят на 43-ото Народно събрание Цецка Цачева, която към момента заема длъжността министър на правосъдието. Той обърна внимание, че по законопроекта предстои много работа. Зарков коментира, че внимателно трябва да се дефинира понятието \"домашно насилие\". „Трябва много внимателно да стиковаме текстовете, за да има новият Наказателен кодекс истинска добавена стойност, а не да натоварим слабости, които сме видели, че на практика не съществуват от една страна. От друга страна да не създадем противоречиви текстове и да не объркаме и без това доста разнопосочната съдебна практика. Вносителите например не допълват състава на изнасилването с новия общ квалифициращ признак. Това също може да се окаже проблем, имайки предвид целите на закона“, допълни Зарков. Според него прилагането на новите текстове и тези, които съществуват сега, е от ключово значение на действията на закона, включително на текстовете, които сега съществуват. „Именно полицаите би трябвало да са първата закрила за жертвите от домашно насилие. Без адекватна реакция, съпричастност, образование и обучение на тези, които първи се сблъскват на терен с това явление и най-добрите текстове ще останат мъртви“, допълни заместник-председателят на ПГ на „БСП за България“.  \r\nДеница КИТАНОВА", "date": "2018.11.08", "title": "Крум Зарков, БСП: Ще подкрепим промените в Наказателния кодекс, защото България е изправена срещу тежко предизвикателство, свързано с домашното насилие"}
{"url": "http://www.focus-news.net/news/2018/11/08/2588082/govoritelyat-na-gl-prokuror-rumyana-arnaudova-ako-se-dade-razreshenie-na-deputatite-ot-volya-shte-bade-povdignato-oshte-edno-obvinenie-bez-da-se-izmenya-tova-za-iznudvane.html", "text": "Ако НС даде разрешение за възбуждане на наказателно производство, ще бъдат повдигнати по още едно обвинение на тримата депутати от „Воля“. Без да се изменя вече повдигнатото им обвинение за изнудване. Това каза на брифинг говорителят на главният прокурор Румяна Арнаудова, предаде репортер на  Агенция „Фокус“ . „За депутатите от „Воля“ това е едно и също съдебно производство. Същото, за което миналата година тримата дадоха съгласие да се провежда наказателно производство“, обясни тя. „Бяха разпитани още свидетели, собственици на аптеки, които потвърдиха за упражнена спрямо тях принуда“, заяви Румяна Арнаудова. „В момента не сме изправени пред изменение на обвинението. Касае се за същото обвинение с ново престъпление“, посочи говорителят на главния прокурор. „За това главният прокурор внесе искане за снемане на имунитетите им“, коментира Румяна Арнаудова. „За тези престъпления се предвижда повече от 3 години „лишаване от свобода“, каза още тя. \r\nБиляна ИВАНОВА", "date": "2018.11.08", "title": "Говорителят на гл. прокурор Румяна Арнаудова: Ако се даде разрешение, на депутатите от „Воля“ ще бъде повдигнато още едно обвинение, без да се изменя това за изнудване"}
{"url": "http://www.focus-news.net/news/2018/11/08/2588091/gd-granichna-politsiya-normalno-se-osashtestvyava-preminavaneto-prez-granichnite-punktove-makaza-zlatograd-i-kapitan-petko-voyvoda.html", "text": "Нормално се осъществява преминаването през контролно-пропусквателните пунктове на границата с Гърция „Маказа“, „Златоград“ и „Капитан Петко войвода“ в следобедните часове, съобщиха за  Радио „Фокус“ – Смолян  от Главна дирекция „Гранична полиция“. И на трите пункта няма забавяне при обработката на документи на вход и изход от страната. \r\nНели ГЕРГЬОВСКА", "date": "2018.11.08", "title": "ГД: „Гранична полиция“: Нормално се осъществява преминаването през граничните пунктове „Маказа“, „Златоград“ и „Капитан Петко войвода“"}
{"url": "http://www.focus-news.net/news/2018/11/08/2588092/zamestnik-ministar-tanya-mihaylova-shte-vzeme-uchastie-v-zaklyuchitelniya-etap-na-xxvi-natsionalen-uchenicheski-konkurs-pod-nadslov-110-godini-nezavisima-balgariya-na-9-noemvri.html", "text": "Утре, 9 ноември 2018 г., от 11.00 ч. в залата на Националния политехнически музей заместник-министърът на образованието и науката Таня Михайлова ще вземе участие в Заключителния етап на XXVI Национален ученически конкурс под надслов „110 години независима България“. Това съобщиха от пресцентъра на  министерството . Събитието се организира от Националния клуб „Родолюбие“.", "date": "2018.11.08", "title": "Заместник-министър Таня Михайлова ще вземе участие в Заключителния етап на XXVI Национален ученически конкурс под надслов „110 години независима България“ на 9 ноември"}
{"url": "http://www.focus-news.net/news/2018/11/08/2588089/evrodeputatat-sergey-stanishev-enp-i-veber-iskat-oshte-vlast-no-evropa-iska-promyana.html", "text": "Манфред Вебер, който беше избран за общ кандидат на десницата, иска да възстанови връзката между ЕС и гражданите – но той самият е част от провалените политики, които отчуждиха ЕС от хората, смята евродепутатът и лидер на ПЕС Сергей Станишев. Това съобщиха от  пресофиса на евродепутата . \r\nМанфред Вебер беше избран да води кампанията на ЕНП за евроизборите догодина. С това немският консерватор става вторият известен претендент в надпреварата за поста Председател на ЕК, след като във вторник ПЕС се обедини зад кандидатурата на холандския социалист Франс Тимерманс. Останалите европейски политически семейства все още не са избрали своите водещи кандидати. \r\n„Вебер казва, че Брюксел трябва да възстанови връзката с гражданите. Това е вярно, но не ЕС се провали в тази задача, а ЕНП. Вебер е лидерът на тяхната парламентарна група, а председателите на ЕП, Комисията и Европейския съвет също са от ЕНП. Десните имаха всички лостове в институциите, но не успяха да задържат ЕС силен, обединен и фокусиран върху социалните предизвикателства. Европейските граждани очакват промяна, но тя не може да дойде от Вебер – той олицетворява провала на ЕНП да отговори на проблемите на хората през последните години.“, заяви Станишев. \r\n„На хартия в тяхната програма има заложени много социални елементи, но няма как те да са автентични и да им се вярва, че ще я изпълнят. Юнкер също обеща социален ААА рейтинг за Европа в началото на своя мандат, но днес, 5 години по-късно, няма нищо такова“, категоричен е президентът на ПЕС. \r\n„Особено ме притеснява фактът, че ЕНП се опитва да се хареса на всички части от политическия спектър. Сключват сделки с националистите, които вече са удобни коалиционни партньори в Австрия и България, и ревниво пазят анти-демократи като Орбан в техните редици. Сега Вебер иска да „строи мостове“ към Салвини в Италия и Качински в Полша. Истинският европейски лидер трябва да строи мостове между хората и народите, а не между национализма и популизма, и отговорната политика. Трябва категорично да отхвърлим тези течения, вместо да ги прегръщаме в името на властта. \r\nРазочароваща е фрапантната арогантност на ЕНП, които вярват, че властта и ръководните постове в ЕС им се полагат по право. „Каквото и да стане, ЕНП ще победи“, каза вчера Александър Стуб – добро обобщение на тяхното отношение към властта. Десните продължават да не разбират какви са проблемите, какъв е залогът на тези избори, защо хората искат промяна и защо се обръщат към популизма и авторитаризма. ЕНП е част от проблема и няма как да предложи автентична промяна, особено с Манфред Вебер начело.“, заяви лидерът на европейската левица.", "date": "2018.11.08", "title": "Евродепутатът Сергей Станишев: ЕНП и Вебер искат още власт, но Европа иска промяна"}
{"url": "http://www.focus-news.net/news/2018/11/08/2588093/natsionalniyat-savet-po-sotsialno-vklyuchvane-podkrepi-s-konsensus-proekta-na-zakon-za-sotsialnite-uslugi.html", "text": "Националният съвет по въпросите на социалното включване подкрепи с консенсус проекта на Закона за социалните услуги. Това съобщиха от  Министерството на труда и социалната политика . Проектът на нормативния акт беше подготвен от работна група към Министерството на труда и социалната политика, в която участваха представители на всички заинтересовани страни. Заседанието на Съвета се председателстваше от министърът на труда и социалната политика Бисер Петков. \r\nУчастниците в Националния съвет по въпросите на социалното включване изразиха подкрепата си към законопроекта и изразиха мнение, че предложената нова законодателна уредба ще синхронизира политиките в областта на деинституционализацията, социалното включване и ранното детско развитие. Заместник-министър Зорница Русинова благодари на представителите на неправителствените организации за приноса в разработването на новия подход за предоставяне на интегрирани услуги. Често става въпрос не само за социално-здравни услуги, но и за образователен компонент в тях, каза тя. Русинова припомни, че ранното детско развитие е сред приоритетите на правителството.   \r\nЗаконопроектът е фокусиран върху регламентирането на всички въпроси, свързани с предоставянето, ползването, планирането, финансирането, качеството, контрола и мониторинга на социалните услуги в България.  \r\nОсновните цели на нормативния акт са да осигури равен достъп до услуги,  тяхното качество и ефективност, да гарантира правото на живот в домашна среда и в общността, както и да насърчи интегрирания подход и публично-частното партньорство при създаване и предлагане на социални услуги. За първи път се създава възможност за ползване на общодостъпни услуги от всички лица, а не само от уязвимите групи. \r\nОбщественото обсъждане на проекта на Закон на социалните услуги продължава до 15 ноември. Пълният текст на законопроекта за социалните услуги може да видите тук:", "date": "2018.11.08", "title": "Националният съвет по социално включване подкрепи с консенсус проекта на Закон за социалните услуги"}
{"url": "http://www.focus-news.net/news/2018/11/08/2588094/sport-ot-2020-godina-gran-pri-na-velikobritaniya-mozhe-da-ne-se-provezhda-na-silvarstoun.html", "text": "Търговският директор на Формула 1 Шон Братчес заяви, че от 2020-та година Гран при на Великобритания може  да не се провежда да пистата „Силвърстоун\", ако бизнес интересите на собственика „Либърти Медиа“ изискват това. Договорът на историческото трасе изтича в края на следващата година и няма да бъде подновен, защото разходите са непосилни за организаторите. „Силвърстоун\" ще остане в календара на Формула 1, но само ако бъде договорена значителна отстъпка в заплащаната годишната такса. \r\nПистата заема специално място в историята на Формула 1. Именно на нея през далечната 1950-та година се провежда първото състезание от новосъздадения шампионат на Формула 1.", "date": "2018.11.08", "title": "Спорт: От 2020 година Гран При на Великобритания може да не се провежда на „Силвърстоун“"}
{"url": "http://www.focus-news.net/news/2018/11/08/2588090/govoritelyat-na-gl-prokuror-rumyana-arnaudova-schitame-che-deputatat-ot-gerb-boris-karchev-ne-e-platil-dds-v-razmer-na-nad-320-hil-leva.html", "text": "Считаме, че народният представител Борис Кърчев чрез документи с невярно съдържание е успял да не плати данъчни задължения в особено големи размери - ДДС за над 320 хил. лева. Това каза на брифинг говорителят на главния прокурор Румяна Арнаудова, предаде репортер на  Агенция „Фокус“ . „За депутата от ГЕРБ Борис Кърчев сигналите са от НПО и граждани с твърдения, че докато е бил съдружник във фирма, е осъществявал престъпни схеми, довели до ощетяване на фиска на Република България“, заяви тя. „Установени са достатъчно доказателства за две данъчни престъпления“, обяви Румяна Арнаудова. „От него е приложена същата схема, но като управител на друго дружество“, каза още говорителят на главния прокурор. \r\nБиляна ИВАНОВА", "date": "2018.11.08", "title": "Говорителят на гл. прокурор Румяна Арнаудова: Считаме, че депутатът от ГЕРБ Борис Кърчев не е платил ДДС в размер на над 320 хил. лева"}
{"url": "http://www.focus-news.net/news/2018/11/08/2588097/komisiyata-po-akademichna-etika-kam-ministara-na-obrazovanieto-i-naukata-shte-dade-preskonferentsiya-na-9-noemvri.html", "text": "От 12.30 часа на 9 ноември в залата на 4 етаж в Министерство на образованието и науката ще се проведе пресконференция на Комисията по академична етика към министъра на образованието и науката. Това съобщиха от пресцентъра на  МОН .", "date": "2018.11.08", "title": "Комисията по академична етика към министъра на образованието и науката ще даде пресконференция на 9 ноември"}
{"url": "http://www.focus-news.net/news/2018/11/08/2588088/kurir-makedoniya-pogrebaha-konstantinos-katsifas-sas-skandiraniya-makedoniya-e-gratska.html", "text": "В албанското село Буларат близо до границата с Гърция бе погребан убитият при престрелка с полицията на Тирана етнически грък Константинос Кацифас, съобщава македонското електронно издание  „Курир“ . \r\nПогребението на 35-годишния мъж не мина без политика, коментират от редакцията. Изданието съобщава, че церемонията е била съпроводена със скандирания „Македония е гръцка!“. \r\nАтинските медии съобщиха по-рано, че Кацифас е участвал в протестите срещу договора за името на Македония. Той бе убит при престрелка с албанската полиция, която се опита да свали издигнато от него гръцко знаме.  Тереза Герова", "date": "2018.11.08", "title": "„Курир“ (Македония): Погребаха Константинос Кацифас със скандирания „Македония е гръцка!“"}
{"url": "http://www.focus-news.net/news/2018/11/08/2588096/govoritelyat-na-gl-prokuror-rumyana-arnaudova-obvineniyata-ni-sa-v-sledstvie-na-sabrani-dokazatelstva-a-ne-na-izkazvaniya-na-narodni-predstaviteli.html", "text": "Обвиненията на Прокуратурата не са следствие на изказвания или гласувания на народни представители, а в следствие на събрани доказателства. Това каза на брифинг говорителят на главният прокурор Румяна Арнаудова, предаде репортер на  Агенция „Фокус“ . „От политиците можем да очакваме само политически изказвания, политическо обяснение на действията на Прокуратурата. Прокуратурата действа спрямо закона и доказателствата, които е събрала“, заяви тя. „Не мога да приема твърденията, че Прокуратурата действа, защото народните представители са правили изказвания“, обяви Румяна Арнаудова и уточни, че на всеки сигнал, подаден в Прокуратурата, се реагира по аналогичен начин. „Проверките за Георги Михайлов и Борис Кърчев приключиха първи. Два дни по-късно приключи тази за Елена Йончева. А два дни преди нея за тази за Веселин Марешки и другите двама депутати. Целта е да не се залива НС всеки ден с искания за имунитет“, каза още говорителят на главния прокурор. \r\nБиляна ИВАНОВА", "date": "2018.11.08", "title": "Говорителят на гл. прокурор Румяна Арнаудова: Обвиненията ни са в следствие на събрани доказателства, а не на изказвания на народни представители"}
{"url": "http://www.focus-news.net/news/2018/11/08/2588101/a1-on-makedoniya-kosovskiyat-premier-posavetva-hashim-tachi-da-pomisli-dali-da-prodalzhava-dialoga-sas-sarbiya.html", "text": "Министър-председателят на Косово Рамуш Харадинай изрази мнение, че „би било добре“ президентът на най-младата държава на Балканите Хашим Тачи да обмисли дали трябва да бъдат продължавани преговорите със Сърбия, докато дневният им ред зависят единствено от настроенията на други страни, предава скопската електронна медия  A1 On . \r\nХарадинай заяви пред журналисти, че няма информация за това какво ще се обсъжда в Брюксел на среща между Тачи и сръбския му колега Александър Вучич. „Това, което ми прави впечатление, е, че диалогът е много важен за Европейския съюз. Би било много лошо една страна, в случая Косово и Тачи, да стигне до диалог, но гражданите да не получат либерализация на визовия режим. Той трябва да реши сам какво да прави. Трябва ли да отиде на тези преговори? Дали трябва да приема дневния ред да страната да зависи от настроението на други?“, бяха въпросите, които Харадинай зададе.  \r\nТой допълни, че са въведени допълнителни 10-процентни мита върху вноса на сръбски продукти в Косово в отговор на отношението на Белград към държавността на Косово. Тереза Герова", "date": "2018.11.08", "title": "A1 On (Македония): Косовският премиер посъветва Хашим Тачи да помисли дали да продължава диалога със Сърбия"}
{"url": "http://www.focus-news.net/news/2018/11/08/2588102/balgariya-shte-bade-domakin-na-15-i-16-noemvri-na-kongres-na-svetovnite-tsivilizatsii-organiziran-ot-svetovnata-organizatsiya-po-turizam-ochakvat-se-nad-500-delegati-ot-tsyal-svyat.html", "text": "България ще бъде домакин на втория „Международен конгрес на световните цивилизации и историческите маршрути“, организиран от Световната организация по туризъм (СОТ). Това съобщиха от пресцентъра на  Министерството на туризма . Събитието ще се проведе на 15-16 ноември в София, за участие са се регистрирали над 500 делегати.   \r\nКонгресът ще събере министри на туризма и заинтересовани страни от публичния и  частния туристически сектор от цял свят, както и международно признати професионалисти в областта на културата и културния туризъм. \r\nПо време на панелите ще бъдат обсъдени общи инициативи за развитие на културно-историческия туризъм, както и мерки за опазването и популяризирането на древното материално и нематериално културно наследство. Ще бъдат дискутирани възможностите за развитие на туристически проекти, свързани с културните маршрути. \r\nТова ще е второ издание на международния форум. Първият конгрес на световните  цивилизации, организиран от Световната организация за туризъм, бе проведен също в България през ноември 2016 г.", "date": "2018.11.08", "title": "България ще бъде домакин на 15 и 16 ноември на конгрес на световните цивилизации, организиран от Световната организация по туризъм, очакват се над 500 делегати от цял свят"}
{"url": "http://www.focus-news.net/news/2018/11/08/2588100/hristian-mitev-obedineni-patrioti-promenite-v-nakazatelniya-kodeks-sreshtu-domashnoto-nasilie-sa-smelo-i-neobhodimo-reshenie.html", "text": "Промените в Наказателния кодекс срещу домашното насилие са смело и необходимо решение. Това каза народният представител от ПГ на „Обединени патриоти“ Христиан Митев по време заседанието на Правна комисия, където бяха представени мотивите на промените в Наказателния кодекс, свързани с предоставяне на всеобхватна и широка защита на жените и децата – жертви на домашно насилие и всички форми на агресия срещу тях, предаде репортер на  Агенция „Фокус“.  Митев посочи, че ще подкрепи този законопроект, тъй като по думите му е добра първа стъпка в борбата срещу домашното насилие. „Смятам, че е правилно да се започне с по-интензивната мярка“, заяви още Митев. Според него промените са смели, защото се тръгва с наказателно-правна защита, а не с административно-правна и гражданско-правна. Митев посочи обаче, че трябва да се прецизират много внимателно текстовете между първо и второ четене. \r\nДеница КИТАНОВА", "date": "2018.11.08", "title": "Христиан Митев, „Обединени патриоти“: Промените в Наказателния кодекс  срещу домашното насилие са смело и необходимо решение"}
{"url": "http://www.focus-news.net/news/2018/11/08/2588103/ministar-rosen-zhelyazkov-shte-napravi-izyavlenie-v-sgradata-na-ministerstvoto-na-transporta-v-1700-chasa.html", "text": "Министърът на транспорта, информационните технологии и съобщенията Росен Желязков ще направи изявление за медиите в 17.00 часа в зала 3 в сградата на Министерството на транспорта, информационните технологии и съобщенията на ул. „Дякон Игнатий“ №9, научи  „Фокус“ . \r\nОчаквайте подробности...", "date": "2018.11.08", "title": "Министър Росен Желязков ще направи изявление в сградата на Министерството на транспорта в 17.00 часа"}
{"url": "http://www.focus-news.net/news/2018/11/08/2588105/veliko-tarnovo-stopanska-akademiya-svishtov-chestva-patronen-praznik-i-82-godini-ot-sazdavaneto-si-s-tarzhestvenata-tseremoniya-pred-pametnika-na-daritelya.html", "text": "С тържествена церемония пред паметника на Дарителя, академичната общност в Свищов чества патронен празник и 82 години от създаването на Стопанска академия „Димитър А. Ценов”. Това съобщиха от  висшето учебно заведение . На 8-ми ноември 1936 г. Цар Борис III, в присъствието на представители на правителството и много граждани, прочита в Свищов Наредба-закон, която гласи: „Учредява се в гр. Свищов Висше търговско училище под името „Димитър Апостолов Ценов” с цел да дава теоретически и приложни знания по отделните клонове на стопанските науки”. В словото си при откриването, царят заявява: „..аз съм убеден, че това ново висше училище, открито в най-значителния през миналото столетие търговски дунавски център на България, ще оправдае както заветното желание на Дарителя, тъй и надеждите на всички ни…Пожелавам щото създадения с неговите средства научен институт да крепне и се развива, като разпраща по всички кътове на родината просветени и родолюбиви граждани, които да отдадат всички свои сили за благото на българския народ. А на град Свищов, който откърми плеяда видни и достойни синове на България, пожелавам преуспяване и напредък”. Вече 82 години 8-ми ноември е празник не само за академичната общност, но и за жителите на Свищов.  \r\nЧестването на патронния празник започна с изпълнение на духов оркестър и посрещане пред паметника на Димитър Ценов на ректора, зам.-ректори, зам.-председателя на Общото събрание, декани, председателя на Студентски съвет и отец Михаил Миронов (предстоятел на катедрален храм „Света Троица”), предвождани от знаменосците на Стопанска академия. Сред гостите на тържествената церемония бяха Борислав Замфиров – зам.-кмет на община Свищов, д-р Кристиян Кирилов – председател на Общински съвет, Любомира Петрова – секретар на община Свищов, Росен Маринов – директор на дирекция „Култура и културно наследство”.  \r\nСлово за патронния празник поднесе проф. д-р Йордан Василев, декан на факултет „Финанси”. Той подчерта, че родолюбивите дарителски жестове са оставили трайни следи в духовната и материалната култура на Свищов, станал през Възраждането символ на патриотично достолепие и морална извисеност. „С акта на своето уникално завещание от 12 септември 1912 г., този велик българин и възрожденец – Димитър Ценов, полага началото на реализацията на своята отколешна мечта – да се основе и издържа „едно висше търговско училище в Свищов”, с което да превърне стария търговски град, люлката на просвещението в България през Възраждането, родното място на Алеко, в неугасващ факел и на висшето образование”, заяви проф. Василев. По думите му, чрез благородния жест на Димитър Ценов, Свищов се превръща в третия университетски център в България, който Славейков определя като „столица на учението”. Подчертавайки значимостта на уникалното наследство – материално и духовно, което Ценов завещава, проф. Василев заяви: „То ни задължава да бъдем достойни приемници на делото на неговия живот, да доизграждаме започнатото и  да го обогатяваме. Застанали сме днес отново тук, пред паметника на Дарителя, за да изразим благодарността и обичта към Благодетеля и неговата кауза, да изразим своята дълбока признателност към първостроителите на висшето ни училище, към всички предшественици на днешната академична общност на Стопанска академия и да отправим послание към идващите след нас – да уважават и следват академичните традиции, защото те са успешният старт към бъдещето”.  \r\nВ знак на признателност и почит към Дарителя, венци и цветя пред паметника на Ценов бяха поднесени от името на ректора и академичното ръководство, студентската общност, община Свищов. Присъстващите официални лица, гости, преподаватели, студенти,  и служители участваха в литийно шествие и поклонение пред гроба на Дарителя. Шествието премина през централния площад „Алеко”, градската градина, покрай Първо българско читалище и Професионална държавна търговска гимназия (в сградата, на която през 1936 г. Цар Борис III обявява откриването на свищовското висше училище), до манастира „Св. Св. Петър и Павел”, където през 1932 г. е погребан Димитър Ценов. След отслужената панихида и заупокойна молитва, присъстващите поднесоха цветя на гроба на Дарителя.", "date": "2018.11.08", "title": "Велико Търново: Стопанска академия - Свищов чества патронен празник и 82 години от създаването си с тържествената церемония пред паметника на Дарителя"}
{"url": "http://www.focus-news.net/news/2018/11/08/2588095/istorikat-dots-d-r-petar-nenkov-nyoyskiyat-diktat-se-gavri-s-natsionalnata-chest-i-dostoynstvo-na-balgarskiya-narod.html", "text": "Ньойският диктат се погаври с националната чест и достойнство на българския народ. Това коментира в предаването „Със славната 2-ра Тракийска дивизия – За честта на България” на  Радио „Фокус”-Пловдив  доц. д-р Петър Ненков. По думите му този договор откъсва от България цели области, населени с чисто българско население. Ненков припомня написаните с мъка и тъга редове от писателя Стилиян Чилингиров за новата ни западна граница: „И вие ако искате да знаете, какво е неправда и какво е рана в живото тяло на един народ, елате, непременно елате тук. Два пъти елате, ако сте българи и ако искате да видите, как една международна граница прави от двора на един и същ човек, две държавни територии. От едната страна на невидимата граница да въздиша щерката, а от другата страна да плачи майка и, побеляла от скръб.”. \r\nМакедония с преобладаващо българско население, според прочутата анкета на Карнеги, се превръща в „ябълката на раздора“ между балканските държави. За нея се водят три войни и въпреки, че нашите съседи признават правото на България да владее по-голямата част от нея, след Първата световна война тя е поделена между Сърбия и Гърция. Двадесет и седем хиляди квадратни километра от територията й са дадени на Сърбия, а 34 хиляди кв. км са предоставени на Гърция. Само Пирин планина с нейните 6500 кв. км е оставена в пределите на България. \r\nЖитницата на България – Добруджа е дадена от Великите сили на чокойска Румъния, като възнаграждение за нейното участие на страната на Антантата в Първата световна война. \r\nБеломорска Тракия след войната е поставена под контрола на силите на Антантата. Съгласно Северския договор от 10 август 1920 г. , в който България не е страна, съюзниците прехвърлят на Гърция всичките права по контрола и владеенето на Беломорска Тракия. По този начин, България загубва излаза си на Бяло море, санкциониран от Букурещкия мирен договор след Междусъюзническата война - 1913 г. \r\nНьойският мирен договор от 19 ноември 1927 г. предвижда на България да се предостави пристанището Порто Лагос и да и се даде икономически коридор до Бяло море, но Гърция отказва да признае тази клауза и с мълчаливото съгласие на Обществото на народите, не я изпълнява. \r\nЗападните покрайнини, включващи Струмишко, Трънско, Босилевградско, Кулско и Царибродско, са предадени на Сърбо-хърватско словенското кралство. Общата територия на пограничната ивица възлиза на 1500 кв. км. Тя включва 107 населени места, 123 училища, 45 църкви с население от близо 100 хиляди души. \r\nЦветана ТОНЧЕВА", "date": "2018.11.08", "title": "Историкът доц. д-р Петър Ненков: Ньойският диктат се гаври с националната чест и достойнство на българския народ"}
{"url": "http://www.focus-news.net/news/2018/11/08/2588104/varna-po-povod-106-godini-ot-parvata-balgarska-morska-pobeda-v-grada-se-provede-voenen-ritual-za-otdavane-pochit-na-geroite-otdali-zhivota-si-za-otechestvoto.html", "text": "По случай 106-та годишнина от успешната атака на миноносеца „Дръзки” срещу турския крайцер „Хамидие”, по време на Балканската война през 1912 година, Военноморските сили (ВМС) и Военноморския музей във Варна организираха провеждането на военен ритуал за отдаване почит на героите, отдали живота си за Отечеството. Това съобщиха от пресцентъра на  ВМС . \r\nПред кораба-музей „Дръзки” и паметника на капитан І ранг Димитър Добрев, командвал отряда торпедоносци по време на бойните действия, бяха строени почетен караул и Представителният духов оркестър на флота.  \r\nФлотилен адмирал Георги Пенев, заместник-командир на ВМС, прие строя и поздрави матросите със славната годишнина. \r\nВ словото си пред официалните гости, офицерите от Щаба на ВМС и командирите на военни формирования от гарнизона, ветераните и гражданите на Варна, директорът на музея д-р Мариана Кръстева припомни историческите събития и тяхното значение за развитието на българската войска в годините след това. \r\nПредседателят на Сдружение „Клуб миноносец „Дръзки” капитан І ранг от запаса Васил Кръстев връчи на директора на музея открит от родолюбив българин и предаден на членовете на Сдружението артефакт – траурна лента от венец, положен на погребението на командира на миноносеца капитан І ранг Георги Купов.  \r\nВенци и цветя на признателност поднесоха областният управител на област Варна, заместник-кметът на Община Варна, заместник-командирът на ВМС, представители на Варненска и Великопреславска Света митрополия, областна дирекция на МВР-Варна, военно-патриотичните съюзи и Военноморски клуб Варна. \r\nРитуалът завърши с преминаване на почетния караул в тържествен марш пред кораба-музей „Дръзки” и паметника на капитан І ранг Димитър Добрев.", "date": "2018.11.08", "title": "Варна: По повод 106 години от първата българска морска победа в града се проведе военен ритуал за отдаване почит на героите, отдали живота си за Отечеството"}
{"url": "http://www.focus-news.net/news/2018/11/08/2588099/ministar-temenuzhka-petkova-i-poslanika-na-cherna-gora-u-nas-obsadiha-proekta-aets-belene.html", "text": "Министърът на енергетиката Теменужка Петкова обсъди енергийното сътрудничество между България и Черна гора с посланик Снежана Радович. Разговорът е в продължение на проведените през месец септември разговори между министър-председателя на Република България Бойко Борисов и колегата му Душко Маркович. Това съобщиха от пресцентъра на  Министерство на енергетиката . \r\nЕнергийният министър информира посланик Радович за приетия на вчерашното заседание на Министерския съвет доклад, свързан с процедурата за избор на инвеститор за реализацията на проекта АЕЦ „Белене“. По думите на Петкова изготвеният документ за избор на стратегически инвеститор за изграждането на АЕЦ „Белене“ съдържа и възможност за включването с миноритарно участие на големи индустриални и други консуматори на електрическа енергия от България и съседни страни. Това би могло да се реализира чрез тяхно включване в капитала на проектната компания или чрез договори за изкупуване на електрическа енергия. Посланик Радович заяви, че Черна гора проявява интерес към участие в проекта с миноритарен дял.  \r\nПеткова и Радович се обединиха около създаването на съвместна работна група, която да разгледа възможността за износ на електроенергия.", "date": "2018.11.08", "title": "Министър Теменужка Петкова и посланика на Черна гора у нас обсъдиха проекта АЕЦ „Белене“"}
{"url": "http://www.focus-news.net/news/2018/11/08/2588106/ks-izplashtane-na-do-20-zaplati-na-magistrat-privlechen-kato-obvinyaem-ili-s-obrazuvana-distsiplinarka-nakarnyava-avtoriteta-na-sadebnata-vlast.html", "text": "Конституционният съд обяви, че замразяването на изплащането на обезщетението от до 20 заплати на магистрат привлечен, като обвиняем за умишлено престъпление или с образувана дисциплинарка, не противоречи на Конституцията, става ясно от справка на  сайта на съда . \r\nРешението е взето единодушно с 11 гласа. При постановяването му е отсъствал само конституционния съдия Филип Димитров. \r\nПредмет на делото е разпоредбата на чл. 225, ал. 3 от Закона за съдебната власт (ЗСВ), която предвижда, че еднократните обезщетения при напускане на длъжност на магистрати с над 10-годишен стаж, не се изплащат веднага на тези от тях, срещу които има наказателни дела или дисциплинарки, а се „замразява“ до приключването им. Текстът е атакуван в КС от тричленен състав на Върховния касационен съд. Според върховните съдии всеки има право на труд и възнаграждение и на определено обезщетение. Освен това за магистратите с висящи дела няма гаранции, че производствата срещу тях ще приключат в разумен срок и не е ясно колко време ще търпят вредите от неизплатено обезщетение. \r\nПо делото са постъпили становища и правни мнения, които се разделят на две групи. В подкрепа на действащия текст излагат аргументи Министерският съвет, министърът на правосъдието, Висшият съдебен съвет, главният прокурор и проф. д-р Емил Мингов. От Министерството на правосъдието заявиха за  „Фокус“ , че в становището на министър Цачева се казва, че обезщетението при напускане на системата не е възнаграждение за положения труд по трудовото възнаграждение. То представлява гратификационно/благодарствено/ плащане и като такова не подлежи на конституционна защита по чл. 48, ал. 1 от ЗСВ, съответно няма отношение и към чл. 4 и чл. 31, ал. 3 и 4 от нея. \r\nВ решението си от днес КС посочва, че еднократните обезщетения при напускане на магистрати не се дължат непосредствено срещу положен труд и затова не са трудово възнаграждение, нито служат за компенсиране на претърпени вреди. Съдът посочва, че 20-те заплати при напускане на системата са форма на отблагодаряване, с която се отдава заслуженото за проявената отдаденост и усърдие в работата на магистратите.  \r\nКрайната цел на разпоредба е да запази интегритетът на магистратската служба и доверието на гражданите в нея, пише в решението си КС. „Съвкупността от поведението на отделните магистрати в личен и професионален план е това, което в най-голяма степен оформя облика на съдебната власт пред обществото. Изплащането на парично обезщетение на съдия, прокурор или следовател преди да е ясен изходът от образуваното наказателно производство срещу него, несъмнено ще накърни авторитета на съдебната власт. А съхраняването на престижа на съдебната власт и доверието в нея, разколебано от поведението на освободения от длъжност магистрат, е цел от най-висш, конституционен порядък и предпоставка за нормалното и безпрепятственото й функциониране“, казват още конституционните съдии.", "date": "2018.11.08", "title": "КС: Изплащане на до 20 заплати на магистрат, привлечен като обвиняем или с образувана дисциплинарка, накърнява авторитета на съдебната власт"}
{"url": "http://www.focus-news.net/news/2018/11/08/2588107/govoritelyat-na-gl-prokuror-rumyana-arnaudova-schitame-che-elena-yoncheva-znae-ili-predpolaga-che-parite-po-smetkata-v-ktb-sa-pridobiti-po-prestapen-nachin.html", "text": "Имаме основание да считаме, че Елена Йончева знае или предполага, от гласни доказателствени средства на този етап. Това каза на брифинг говорителят на главният прокурор Румяна Арнаудова в отговор на въпрос има ли доказателства, че Елена Йончева е знаела, че парите, които ѝ предоставя новообразуваното дружество са придобити по престъпен начин, предаде репортер на  Агенция „Фокус“ . „Гласните доказателствени средства са в малък обем, защото Прокуратурата не би си позволила да извършва действия, които да доведат до навлизане в правната сфера на лице с имунитет“, посочи тя и уточни, че тези доказателства са извън подадените от депутатите от ГЕРБ в сигнала срещу Йончева. „Самоличността на свидетелите няма да бъде разкривана към този момент“, заяви Румяна Арнаудова. „Имаме индикации, че се касае за длъжностно присвояване в особено големи размери. Имаме индикации и за това, че не са платени необходимите дължими данъци. Всички тези хипотези не можем да ги твърдим с убеденост“, обясни тя. „Можем да правим изводи от доказателства по делото „КТБ“, че зад офшорната компания стои едно от подсъдимите по делото лица“, обяви говорителят на главния прокурор. Попитана Цветан Василев ли е това лице, Арнаудова коментира: „Само мога да кажа към момента. Следва да установим данните по надлежен ред“. В отговор на въпрос сега ли излизат съмненията, свързани с Елена Йончева, или още по делото „КТБ“, тя уточни: „Доказателствата са събрани по сигнала на народните представители от ГЕРБ“. „Според доказателствата средствата на офшорната компания са присвоени от длъжностни лица на КТБ. Това са средства, които не са собственост на КТБ или на длъжностните лица, а на гражданите, имали влогове там“, заяви Румяна Арнаудова. „Предстои разкриване на данъчна и банкова тайна, което ще засегне правата на народните представители“, посочи тя. „За да се отговори по безспорен начин е необходимо да имаме право да събираме доказателства, за да стигнем до верни и обосновани изводи- има ли престъпление от лице с имунитет“, каза още Румяна Арнаудова. \r\nБиляна ИВАНОВА", "date": "2018.11.08", "title": "Говорителят на гл. прокурор Румяна Арнаудова: Считаме, че Елена Йончева знае или предполага, че парите по сметката в КТБ са придобити по престъпен начин"}
{"url": "http://www.focus-news.net/news/2018/11/08/2588098/govoritelyat-na-gl-prokuror-rumyana-arnaudova-edinstveno-elena-yoncheva-e-imala-pravo-da-operira-sas-sredstvata-v-smetkata-v-ktb.html", "text": "Със сигурност сме установили, че през 2012 година е взето решение от едноличния собственик на „Авторска телевизия“ Елена Йончева за създаване на съвместно дружество с офшорна компания, регистрирана на Британските Верджински остови. Това каза на брифинг говорителят на главният прокурор Румяна Арнаудова, предаде репортер на  Агенция „Фокус“ . „Имаме доказателства, че офшорната компания е използвана за превеждане на средства с престъпен произход“, заяви тя. „Установили сме, че новообразуваното дружество е открило сметка в КТБ. Единственият правоимащ да оперира с тези средства е Елена Йончева“, обясни Румяна Арнаудова. „От уговорения валутен превод са постъпили 171 хил. евро. Как са разходвани средствата, използвани ли са по предназначение или се касае за престъпна форма, разследването не може да установи, докато не бъде снет имунитетът й“, каза още говорителят на главния прокурор. \r\nБиляна ИВАНОВА", "date": "2018.11.08", "title": "Говорителят на гл. прокурор Румяна Арнаудова: Единствено Елена Йончева е имала право да оперира със средствата в сметката в КТБ"}
{"url": "http://www.focus-news.net/news/2018/11/08/2588111/vitseprezidentat-iliyana-yotova-shte-uchastva-v-mezhdunarodna-konferentsiya-za-falshivite-novini-na-9-noemvri.html", "text": "В петък, 9 ноември, от 10.00 часа, в зала 6 на Националния дворец на културата вицепрезидентът Илияна Йотова ще участва в международна конференция, посветена на фалшивите новини. Това съобщиха от прессекретариата на  държавния глава . \r\nПолитици, представители на европейски и местни институции, на технологични компании, експерти, общественици и журналисти ще обсъдят измеренията и последиците от дезинформацията и начините за борба с нея.", "date": "2018.11.08", "title": "Вицепрезидентът Илияна Йотова ще участва в международна конференция за фалшивите новини на 9 ноември"}
{"url": "http://www.focus-news.net/news/2018/11/08/2588108/sarbiya-i-kosovo-pregovori-za-normalizatsiya-na-dvustrannite-otnosheniyata-na-fona-na-vnezapna-targovska-voyna-obzor.html", "text": "В Брюксел стартира нов кръг от преговорите под егидата на Европейския съюз за нормализиране на двустранните отношения между Сърбия и Косово. „Надявам се, че този (преговорен) процес ще бъде завършен със споразумение, което със сигурност означава взаимно признаване и възможност за членство на Косово в ООН, откриване на пътя за признаване на страната от петте оставащи членки на ЕС и разкриването на сигурна европейска перспектива и за двете страни\", подчерта държавният глава на най-младата държава на Балканите Хашим Тачи преди началото на преговорите в Брюксел.  \r\nКосовският президент призна, че очаква срещата, организирана в Брюксел с посредничеството на ЕС, да бъде „трудна, тъй като моят колега от Сърбия е труден събеседник, сложен и в същото време – натоварващ. Мога да кажа, че предпочитам седна на масата с Дявола и да водя диалог с него, отколкото с Александър Вучич, защото той, с целия си потенциал, целия държавен арсенал на Сърбия, работи на разпадането на Косово като държава\", обобщи Тачи.  \r\nАтмосферата на масата за преговори в Брюксел едва ли ще бъде позитивна.  Причината този път е решението на правителството на Косово да увеличи данъка върху вноса на стоки от Сърбия и Босна и Херцеговина с 10 на сто . Прищина аргументира мярката с необходимостта от защита на вътрешния пазар на страната, но същевременно косовски политици заявиха, че тя е „най-добрият отговор на деструктивното поведение на Сърбия\". По-рано обаче  местните медии предадоха, че в Косово преобладават произведените в Сърбия продукти и че до края на годината вносът от съседната страна ще достигне 400 млн. евро. \r\nТаксите ще се прилагат за вноса на мляко и млечни продукти, вода, бисквити, строителни материали и сокове с произход от Сърбия и Босна и Херцеговина, но няма да се отнасят за продуктите на международните марки, които се произвеждат в двете страни.  Часове преди началото на срещата Тачи-Вучич в Брюксел, вицепремиерът на Косово Енвер Ходжай потвърди, че 10-процентните мита за внос на стоки от Сърбия и Босна и Херцеговина ще останат в сила . В два последователни поста в социалната мрежа „Туитър“, Ходжай написа, че Сърбия води „мръсна“ и „корумпирана“ кампания срещу косовската държавност, а външната политика на Босна и Херцеговина е продължение на тази на официален Белград. „Косовското правителство е поело ангажимент за сътрудничество, но няма да оттегли икономическите мерки, докато този подход не бъде променен\", написа Ходжай. Решението на Прищина предизвика критики от официален Белград , който изиска от международната общност незабавна реакция. Такава последва: ЕС призова Прищина да изясни незабавно причините за новите мерки, като заяви, че това е явно нарушение на ЦЕФТА (Централноевропейско споразумение за свободна търговия). \r\nСръбският външен министър Ивица Дачич на свой ред подчерта, че решението на властите в Прищина е натиск върху ЕС да предостави либерализиране на визовия режим за гражданите на Косово. Първият дипломат на Белград заяви, че президентът на Сърбия Александър Вучич ще обсъди решението на органите на Прищина с официални представители на ЕС по време на срещата на върха на Европейската народна партия (ЕНП), която се провежда в Хелзинки. \r\nВ твърденията му може и да има известни основания.  Министър-председателят на Косово Рамуш Харадинай изрази мнение, че „би било добре“ президентът на най-младата държава на Балканите Хашим Тачи да обмисли дали трябва да бъдат продължавани преговорите със Сърбия, докато дневният им ред зависят единствено от настроенията на други страни . „Това, което ми прави впечатление, е, че диалогът е много важен за Европейския съюз. Би било много лошо една страна, в случая Косово и Тачи, да стигне до диалог, но гражданите й да не получат либерализация на визовия режим. Той трябва да реши сам какво да прави. Трябва ли да отиде на тези преговори? Дали трябва да приема дневният ред да страната да зависи от настроението на други?“, бяха въпросите, които Харадинай отправи пред журналисти. \r\nВъпреки новото изостряне в отношенията между Белград и Прищина, преговори в Брюксел ще има, потвърдиха и двете страни. Положителните изявление от столиците дойдоха, след като Върховният представител на Европейския съюз по въпросите за външните работи и политиката за сигурност Федерика Могерини призова президентите на Сърбия и Косово седнат на масата за преговори. „Очаква се двамата лидери да повторят готовността си за засилване на работата за постигане правно обвързващ договор за цялостна нормализиране на отношенията, който е ключов за европейския път на двете страни\", съобщиха от пресслужбата на Могерини. \r\nСрещата в Брюксел ще се проведе няколко дни преди пристигането на двамата лидери в Париж, където ще присъстват на церемония по случай 100-годишнината от края на Първата световна война, по покана на френския президент Еманюел Макрон. Очаква се във френската столица Тачи и Вучич да отделят време за разговор. Тереза Герова", "date": "2018.11.08", "title": "Сърбия и Косово: Преговори за нормализация на двустранните отношенията на фона на внезапна търговска война (ОБЗОР)"}
{"url": "http://www.focus-news.net/news/2018/11/08/2588085/petar-kirov-ia-morska-administratsiya-predstoi-ni-razgrashtane-na-sredata-za-obmen-na-danni-na-natsionalno-nivo-za-da-postignem-po-dobro-nivo-na-kontrol-varhu-morskite-si-prostranstva.html", "text": "Предстои ни да започнем действителното разгръщане на нашата среда за обмен на данни на национално ниво, за да постигнем по-добро ниво на контрол върху своите морски пространства. Това каза пред журналисти главният секретар на Изпълнителна агенция „Морска Администрация“ Петър Киров по повод конференцията по проект „Интегрирано българско морско наблюдение”, която се проведе в Бургас, предаде репортер на  Радио „Фокус“ – Бургас . По думите му оперативната програма „Морско дело и рибарство“ е управлявана от Министерството на земеделието на храните и горите.  \r\n„Всяка една от системите за наблюдение има предизвикателства, както „Синя граница“ на „Гранична полиция“, така и системата на флота „Екран“. На първо място едно от предизвикателствата е факта е, че всички тези системи са изграждани паралелно  през годините, нивото на оперативна съвместимост от технологична гледна точка все още не е напълно достигнато“, добави Киров. Той заяви, че всяка една от тези системи при нейното изграждане е била насочена към подпомагане само на основната дейност на съответния собственик на системата. При обмена на данни, това което се развива като нова култура на споделяне на данни е преминаването от принципа „необходимо да се знае“ към принципа „задължения за споделяне на информация“. Оперативната съвместимост и възможността за подпомагане на други органи със собствена информация са основните предизвикателства, които стоят пред нашите Национални отговорни институции в морето. \r\n„Сигурността на морската граница зависи от цял комплекс мероприятия, „Гранична полиция“ полагат огромни усилия и имат огромен успех в тази област. Това, което ние искаме да постигнем е чрез междусекторния обмен на данни, да подпомогнем още по-добре тяхната работа, за да имат по-цялостна картина. В рамките на нашия проект ние идентифицирахме нуждата от получаване на допълнителна информация във връзка с малки риболовни кораби, тяхното местоположение и движение. Тази информация в бъдеще, в следващия проект, който предстои да реализираме, ще бъде споделяна от Агенцията по рибарство и аквакултури и ще бъде получавана от Изпълнителна агенция „Морска администрация“, когато имаме операции по търсене и спасяване“, посочи още Петър Киров. \r\nМария КУРТЕВА", "date": "2018.11.08", "title": "Петър Киров, ИА „Морска Администрация“: Предстои ни разгръщане на средата за обмен на данни на национално ниво, за да постигнем по-добро ниво на контрол върху морските си пространства"}
{"url": "http://www.focus-news.net/news/2018/11/08/2588109/sliven-dvudnevnata-nauchna-konferentsiya-mestni-kulturi-i-muzeyni-strategii-se-provezhda-v-grada.html", "text": "Двудневната научна конференция „Местни култури и музейни стратегии” се провежда в Сливен. По време на конференцията се разглеждат тенденциите и примерите, свързани с ролята на музея в представянето на местните култури и наследства. Това съобщи пред  Радио „Фокус“ – Сливен  директорът на Регионалния исторически музей Николай Сираков.  На форума се обсъжда  и припознават ли общностите представеното в музея за свое наследство,как те се грижат за опазването и популяризирането на местните културни ресурси и каква е ролята на музея и как наследството се превръща в ресурс за местно развитие и къде е мястото на музея в този процес. \r\nДокладите, представени по време на конференцията, ще бъдат издадени в специален сборник. „Идеята е тази конференция да се превърне в традиционна. Музеят е научна институция и ние трябва да подкрепяме и да сме инициатори на подобни научни форуми“, допълни Сираков. \r\nКонференцията е посветена на автора на „Опит за история на град Сливен“ д-р Симеон Табаков, чието име музеят в Сливен носи отскоро. \r\nПо време на конференцията ще бъдат разгледани тенденциите и примерите, свързани с ролята на музея в представянето на местните култури и наследства.  Ще бъде обсъдено и припознават ли общностите представеното в музея за свое наследство,как те се грижат за опазването и популяризирането на местните културни ресурси и каква е ролята на музея и как наследството се превръща в ресурс за местно развитие и къде е мястото на музея в този процес. Лектори са професор Иван Маразов, Ирена Бокова, самият Николай Сираков, археолози и музейни работници от цялата страна. \r\nЛюдмила ЙОРГОВА", "date": "2018.11.08", "title": "Сливен: Двудневната научна конференция „Местни култури и музейни стратегии” се провежда в града"}
{"url": "http://www.focus-news.net/news/2018/11/08/2588114/prof-aleksandar-grozev-kinokritik-privatizatsionniyat-entusiazam-pozvoli-sobstvenostta-na-kino-tsanko-tserkovski-da-mine-prez-mnogo-ratse-koito-specheliha-no-zagubi-izkustvoto.html", "text": "Вълната на приватизационен ентусиазъм позволи собствеността на кино \"Цанко Церковски\" да мине през много ръце, които го препродаваха и  спечелиха, но изкуството загуби много. Това каза за дневният блок „Добър ден“ на  Радио „Фокус“  кинокритикът проф. Александър Грозев. Той  припомни, че това е първото стационарно кино, строено на Балканите по специален архитектурен проект, а на 8 декември се навършват 110 г. от създаването му. „Киното се нуждае от своите храмове. Без киносалони кино не може да съществува. Ние се заблуждаваме, че построявайки молове и откривайки многофункционални зали по 10-12 бр., ще запълним жаждата на хората за кино, но това е друг тип. Там ходят да ядат пуканки и да пият напитки, а не да се срещат с голямото изкуство. В цяла Европа съществува практика за съвременен ренесанс на старите киносалони. Няма голям град в Европа, където да има запазена стара сграда на старо кино, тя да не е реновирана и да не е превърната в киносалон“, отбеляза той. Проф. Александър Грозев добави, че нацията ни се държи като осъдена на постоянна забрава.  Българинът не обича да тачи миналото си, а да събаря и да започва наново без ясна мисъл докъде ще стигне, каза още той. Фактът, че киното не е обявено за паметник на културата, е един от големите грехове на Министерството на културата, каза още Грозев.", "date": "2018.11.08", "title": "Проф. Александър Грозев, кинокритик: Приватизационният ентусиазъм позволи собствеността на кино „Цанко Церковски“ да мине през много ръце, които спечелиха, но загуби изкуството"}
{"url": "http://www.focus-news.net/news/2018/11/08/2588113/zam-ministar-valentin-yovev-otkri-simpozium-za-profesionalnite-praktiki-v-geodeziyata.html", "text": "Обучението и усъвършенстването ни не приключва със завършване на университета, а продължава през целия ни професионален и жизнен път. Дълбоко мое убеждение е, че всеки от нас трябва да е образец на занаята в очите на обществеността, за да може да ни уважава и почита подобаващо. Това каза заместник-министърът на регионалното развитие и благоустройството Валентин Йовев при откриването на 27-я Международен симпозиум на тема „Съвременните технологии, образованието и професионалната практика в геодезията и свързаните с нея области“, организирана от Съюза на геодезистите и земеустроителите в България, съобщиха от пресцентъра на  министерството .  \r\nПо време на срещата инж. Йовев обърна внимание, че отговорността, която професионалистите от този бранш имат, е огромна, не само по отношение на качеството на работата, но и на професионалния морал. Той отбеляза, че форумът е гаранция за усъвършенстване на знанията и споделянето на най-добрите практики в областта на геодезията, картографията, фотограметрията, глобалните навигационни системи, дистанционните изследвания, кадастъра и инвестиционните проекти. Събитието е доказателство, че професията се развива успешно и е прекрасен пример за младите бъдещи колеги в бранша, каза още той.   \r\nРегионалният заместник-министър пожела успешна работа на участниците и изрази увереност, че те ще бъдат удовлетворени от споделения по време на симпозиума опит.", "date": "2018.11.08", "title": "Зам.-министър Валентин Йовев откри симпозиум за професионалните практики в геодезията"}
{"url": "http://www.focus-news.net/news/2018/11/08/2588115/afp-siriyskata-armiya-e-osvobodila-zalozhnitsi-ot-plen-na-islyamska-darzhava.html", "text": "Държавните медии на Сирия съобщиха, че правителствените войски на президента Башар Асад са освободили жени и деца от общността друзи, държавни в плен от близкоизточната радикална групировка „Ислямска държава“, предава  AFP . \r\nАгенцията припомня, че става въпрос за пленниците, които бяха отвлечени от югоизточната  провинция Ас-Суейда през месец юли. \r\nАрмията „влезе в директен сблъсък с членовете на организацията „Ислямска държава“, отвлякла деца и жени от провинция Ас-Суейда… и успя да освободи всички пленници“, предаде сирийската държавна агенция  SANA , на която AFP се позовава. Тереза Герова", "date": "2018.11.08", "title": "AFP: Сирийската армия е освободила заложници от плен на „Ислямска държава“"}
{"url": "http://www.focus-news.net/news/2018/11/08/2588110/stara-zagora-iztsyalo-obnovena-posreshta-hramoviya-praznik-cherkvata-sv-arhangel-mihail-v-selo-gorno-cherkovishte.html", "text": "Изцяло обновена посреща храмовия празник черквата „ Св. Архангел Михаил“ в село Горно Черковище, каза за  Радио „Фокус“  кметът на селото Антон Антонов. Той поясни, че в продължение на десетилетия храмът не е бил ремонтиран, в резултат на което част от фасадата и колоните са били изкъртени, иконописите в него се нуждаят от цялостна реставрация. Преди три години е ремонтиран покривът, като по този начин са спрени течовете и по-нататъшното увреждане на иконописта. Ремонтиран изцяло е подът. Предстои да бъде монтирана чешма в двора на черквата \r\nРеставрацията е факт благодарение на средства отпуснати от Комисията по вероизповеданията в размер на 10 хиляди лева. Освен фасадата и колоните с тези средства е ремонтирана и камбанарията, където се намират две от най-интересните и уникални в България камбани, изработени в Русия. Реставрацията се извършва на четири етапа. В ремонтните дейности участват и местни жители на Горно Черковище, както и доброволци. Начинанието има и подкрепата на кмета на община Казанлък Галина Стоянова, както и на Старозагорския митрополит Киприан. \r\nКорпусът на черквата от външна страна е изграден от камък, като той е запазен. Камъкът е взет от местност в близост до тракийски светилища, намиращи се в района на Горно Черковище. Обновена ще бъде и иконата на Свети Архангел Михаил изографисана на входа на черквата. Тя, както и цялата иконопис вътре в храма са дело на известния по онова време казанлъкчанин зограф от Дебърската школа Петьо Ганин. Реставрирана е преди 20 години от художника Христо Генев, в момента директор на Художествената галерия в Казанлък, който е родом от Горно Черковище. Негова ще бъде и повторната реставрация на иконата, с цветна мозайка. \r\nХрамът е построен през 1884 година. Цялото село е участвало с труд и дарения. Камбаните на храма са уникални, изработени са в Русия, като техният звън, се чува на 15 км извън селото. През 1965 година от Рилски манастир искат да купят тези камбани, чийто звън според легендите, има и лечебна сила. Местните обаче, правят подписка и камбаните остават в Горно Черковище до днес. \r\nСлавяна ГАЙДАРОВА", "date": "2018.11.08", "title": "Стара Загора: Изцяло обновена посреща храмовия празник черквата „Св. Архангел Михаил“ в село Горно Черковище"}
{"url": "http://www.focus-news.net/news/2018/11/08/2588118/sport-zhaume-munar-postigna-parva-pobeda-na-turnira-v-milano.html", "text": "Жауме Мунар постигна първа победа на „Финалите на следващото поколение“ в Милано. Испанецът се наложи над Франсис Тиафо от САЩ с 4:1, 4:3, 4:1 в двубой, продължил един час.  \r\nТака Мунар запази шансовете си за класиране за полуфиналите на турнира. За да си осигури място във финалната четворка, испанецът разчита на победа на Стефанос Циципас над Хуберт Хуркач.", "date": "2018.11.08", "title": "Спорт: Жауме Мунар постигна първа победа на турнира в Милано"}
{"url": "http://www.focus-news.net/news/2018/11/08/2588116/ministar-rosen-zhelyazkov-trimata-chlenove-na-saveta-na-direktorite-na-holding-bdzh-sa-podali-ostavkite-si.html", "text": "Тримата членове на съвета на директорите на Холдинг БДЖ са подали оставките си. Това съобщи министърът на транспорта Росен Желязков на брифинг в министерството, предаде репортер на  Агенция „Фокус“ . Велик Занчев, Владимир Владимиров и Филип Алексиев са подали своите молби за предсрочно освобождаване от постовете им.   \r\nВесела АЛЕКСАНДРОВА", "date": "2018.11.08", "title": "Министър Росен Желязков: Тримата членове на съвета на директорите на Холдинг БДЖ са подали оставките си"}
{"url": "http://www.focus-news.net/news/2018/11/08/2588119/zamestnik-kmetat-na-sofiya-dots-d-r-todor-chobanov-shte-prisastva-na-otbelyazvaneto-na-80-godini-ot-kristalnata-nosht-9-noemvri-1938-g.html", "text": "Заместник-кметът на София доц.д-р Тодор Чобанов ще присъства на отбелязването на 80 години от Кристалната нощ - 9 ноември 1938 г. Това съобщиха от пресцентъра на  Столична община . Организацията на евреите в България \"Шалом\", Столична община и Националния координатор за борба с антисемитизма и езика на омразата организират открит урок по толерантност. Защото нищо не е забравено и никой не е забравен. Събитието ще се проведе в Ларгото на София, петък, 9 ноември 2018 г. от 12 часа. Преди 80 години животът и историята на евреите в Европа се промениха завинаги само за една нощ. Организираният от държавата антисемитизъм на нацисткия режим доведе до убийството на евреи, подпалването на синагоги, разграбването на предприятия и къщи, собственост на евреи. Около тридесет хиляди евреи бяха депортирани през „Кристалната нощ“ — събитие, поставило началото на Холокоста и избиването на шест милиона евреи.", "date": "2018.11.08", "title": "Заместник-кметът на София доц. д-р Тодор Чобанов ще присъства на отбелязването на 80 години от Кристалната нощ - 9 ноември 1938 г."}
{"url": "http://www.focus-news.net/news/2018/11/08/2588120/ministar-krasimir-valchev-shte-uchastva-v-konferentsiya-za-virtualna-dobavena-realnost-i-izkustven-intelekt-future-of-reality-na-9-noemvri.html", "text": "Министърът на образованието и науката Красимир Вълчев ще участва в Конференция за виртуална, добавена реалност и изкуствен интелект \"Future of Reality\". Това съобщиха от пресцентъра на  министерството . Форумът ще се проведе на 9 ноември в София Тех Парк от 09.00 часа.", "date": "2018.11.08", "title": "Министър Красимир Вълчев ще участва в Конференция за виртуална, добавена реалност и изкуствен интелект \"Future of Reality\" на 9 ноември"}
{"url": "http://www.focus-news.net/news/2018/11/08/2588121/burgas-normalno-natovaren-e-trafikat-v-oblastta.html", "text": "Нормално натоварен е трафикът в област Бургас, предаде репортер на  Радио „Фокус“-Бургас . Натоварено е движението по пътя Бургас – Слънчев бряг в района на кръстовищата с кръгово движение при Поморие. \r\nИнтензивен е и трафикът по главните улици и булеварди в града. Натоварено се осъществява трафикът през кръговото кръстовище „Трапезица” и пред Окръжна болница, в района на кръстовището между улиците „Спортна“ и „Индустриална“, както и по бул. „Сан Стефано“ и участъци от бул. „Демокрация”, по централните улици „Булаир”, „Христо Ботев”, „Цар Петър”, „Генерал Гурко”, както и по бул. „Стефан Стамболов“ в района на Новата поща. \r\nМария КУРТЕВА", "date": "2018.11.08", "title": "Бургас: Нормално натоварен е трафикът в областта"}
{"url": "http://www.focus-news.net/news/2018/11/08/2588124/ministar-neno-dimov-predpriemaneto-na-merki-za-namalyavaneto-na-vrednite-emisii-vav-vazduha-e-zadalzhitelno.html", "text": "Абсолютно задължително е предприемането на мерки за намаляване на вредните емисии във въздуха, заради здравето на гражданите и заради изискванията от страна на ЕС като нейни членове. Това каза в интервю за предаването „Това е България“ по  Радио „Фокус“  министърът на околната среда и водите Нено Димов по повод полученото официално уведомително писмо от Европейската комисия, с което призовава България да изпълни изцяло решението на Съда на ЕС от 5 април 2017 г. Според нето взетите мерки не са достатъчни и сега ще се насочат към вредните емисии от битовите горива. „Съдържанието на сяра и пепел в горивата, които достигат до пазара, ще бъде следено от Държавната агенция за метрологичен и технически надзор. Всъщност някои мерки вече са предприети вчера с дебата за данъците върху старите автомобили и въвеждането на екологичната компонента. Малко преди това през годината бяха променени и еко таксите, с които на новите коли бяха намалени, а на старите увеличени екотаксите, а за електромобилите са нула за определен период от време“, поясни министърът на околната среда и водите. Нено Димов добави, че се водят преговори с Министерството на икономиките за по-ранно въвеждане на еко дизайн за отоплителните уреди. Той каза още, че Европейската комисия е отчела напредък в сектора транспорт, но има още какво да се желае.", "date": "2018.11.08", "title": "Министър Нено Димов: Предприемането на мерки за намаляването на вредните емисии във въздуха е задължително"}
{"url": "http://www.focus-news.net/news/2018/11/08/2588123/smolyan-suhi-i-normalno-prohodimi-sa-patishtata-v-oblastta.html", "text": "Сухи и нормално проходими са пътищата в област Смолян, съобщи за  Радио „Фокус“ – Смолян  дежурният в Областно пътно управление – Смолян. Времето е облачно, без валежи и с положителни температури. През деня не са получавани сигнали за инциденти по републиканските направления в областта. \r\nДвижението по път ІІІ-866 Девин – Михалково – Кричим в отсечката от км 66+857 (пътно кръстовище за язовирна стена на „Цанков камък“) до км 80+050 (граница област Смолян/Пловдив) се извършва с повишено внимание съобразно въведената временна организация на движение при извършване на строителна дейности.  \r\nЗаради ремонтни дейности е въведена временна организация на движението за безопасност на пътя по път II-86, в участъка  Средногорци – Рудозем от км 125+727, изход от село Средногорци до км 132+720, началото на град Рудозем. Участъкът е сигнализиран, а строителните и ремонтни дейности ще се извършват в различни части на трасето. Въведеното ограничение ще е в сила до 14 декември 2019 г. По същото направление Средногорци – Рудозем от км 126+40 до км 126+272, движението е ограничено в лявата лента заради ремонтни дейности на пътя. През деня се регулира от регулировчици, а през нощта има светлинна сигнализация със светофари. Това ограничение ще бъде в сила до 26 ноември 2018 г. \r\nДвижението по пътя Смолян – Мадан, при срутището на разклона за село Тикале се регулира със светофарна уредба и скоростта е ограничена до 20 км/ч. Трафикът се осъществява в дясната пътна лента. Заради пресечения релеф на областта е повишена опасността от падащи камъни и свличане на земни маси по всички пътища в област Смолян, затова водачите трябва да шофират внимателно и със съобразена скорост. \r\nПропаднали пътни банкети и пътни платна затрудняват движението на няколко места по направлението Хвойна – Чепеларе – местност Рожен, както и по направленията Широка лъка – Девин, Рудозем – Бяла река, Рудозем – Смилян. В един от участъците по пътя Чепеларе – Хвойна, преминаването покрай пропадналото пътно платно се регулира от светофарна уредба. Движението по път ІІІ-866 Девин – Михалково, в отсечката от новопостроения път при строителството на язовир „Цанков камък“ собственост на НЕК, която не се поддържа от ОПУ-Смолян се осъществява с повишено внимание, съобразно създадената организация на движение, поради опасност от паднали камъни и свлечени земни маси върху платното за движение. \r\nВ Смолян пътните настилки са сухи. Автомобилният трафик в края на работния ден е интензивен по централния бул. „България“, прилежащите към него улици и кръстовища и  и по входно-изходните артерии на града. \r\nНели ГЕРГЬОВСКА", "date": "2018.11.08", "title": "Смолян: Сухи и нормално проходими са пътищата в областта"}
{"url": "http://www.focus-news.net/news/2018/11/08/2588122/proizvoditelyat-ivaylo-maldzhanski-iztegleni-ot-targovskata-mrezha-sa-i-poslednite-kolichestva-spanak-v-koyto-be-otkrit-tatul.html", "text": "Изтеглени от търговската мрежа са и последните количества спанак, в който бе открит татул. Това съобщи за  Радио „Фокус”-Пловдив  земеделският производител от Златитрап Ивайло Малджански, който отглежда зеленчука. Количествата са върнати на производителя и утре, в присъствие на инспектори от Българската агенция по безопасност на храните, те ще бъдат унищожени по начина, по който те посочат. По думите на Ивайло Малджански, в полето, което е засято със спанак, не расте отровният плевел татул. Затова той самият не може да си обясни как растението е попаднало в пакетите. „Иначе, самата технология на прибиране допуска качване на плевелни примеси в първичния продукт, който в последствие отива за сортиране, миене и подготовка за пазара, но на самото поле нямаме татул”, категоричен е Малджийски. \r\nТой обясни още, че произвежда спанак от 8 години, а от 5 години насам развива технологията за отглеждане и подготовка за крайния клиент, като е купил и машина за пакетиране. От три година производството му е сертифицирано по европейския стандарт GlobalGAP. Тази година насажденията му са 280 дка. Предлага зеленчука на добра, конкурентна цена и качество. \r\nПоради недобро познаване на последните изисквания на Закона единствено помещението за пакетиране е било без регистрация, но към днешна дата то вече е регистрирано. \r\nИвайло Малджански твърди, че спанакът му не е отровен, а само попадналият вътре примес. Затова той обмисля в бъдеще да упоменава допълнително върху етикета, че продуктът не е готов за директна консумация. Той трябва да се преглежда преди консумация внимателно и да се измива. \r\nЦветана ТОНЧЕВА", "date": "2018.11.08", "title": "Производителят Ивайло Малджански: Изтеглени от търговската мрежа са и последните количества спанак, в който бе открит татул"}
{"url": "http://www.focus-news.net/news/2018/11/08/2588126/plovdiv-lek-avtomobil-e-izgoryal-pri-pozhar-v-oblastniya-grad-nyama-postradali.html", "text": "Лек автомобил е изгорял при пожар зад магазин големия магазин за строителни материали, който се намира на бул. „България“ 125 в Пловдив, съобщи за  Радио „Фокус“-Пловдив  инсп. Цвятко Дешев, говорител на Регионална дирекция „Пожарна безопасност и защита на населението“. Сигналът за пожара е получен в 15.34 часа. Своевременно е изпратен един противопожарен екип, който е потушил пламъците. Няма пострадали хора. Изясняват се причините за инцидента и стойността на нанесените щети. \r\nМария РУСЕВА", "date": "2018.11.08", "title": "Пловдив: Лек автомобил е изгорял при пожар в областния град, няма пострадали"}
{"url": "http://www.focus-news.net/news/2018/11/08/2588130/plovdiv-parviyat-v-stranata-spetsializiran-kabinet-za-dentalno-lechenie-na-hora-s-uvrezhdaniya-be-otkrit-v-grada.html", "text": "Първият в страната специализиран кабинет за дентално лечение на хора с увреждания бе открит в Пловдив, предаде репортер на  Радио „Фокус”-Пловдив . Кабинетът се намира на бул. „Христо Ботев“ 31 на първия етаж в сградата на Факултета по дентална медицина на Медицинския университет. Той е оборудван с платформа, която да отговаря на приетите норми и изисквания в Европейския съюз за лечение на хора със специфични потребности и по-конкретно - с трайни двигателни увреждания и придвижващи се с колички. Благодарение на платформата зъболекарят няма да мести пациента с количката в стол. Той ще си остане в количката, а височината на платформата ще може да се регулира. Това бе демонстрирано с Латин Банков – първият пациент, който дойде на преглед и лечение на зъби. \r\nВ кабинета ще работят стоматолози и студенти по дентална медицина, които са в 6 курс от обучението си и ще придобият практически опит. Новият кабинет бе открит лично от декана на Факултета по дентална медицина проф. Георги Тодоров. „Борим се със Здравната каса за това хората с увреждания да могат да ползват безплатно пакета за лечение“, каза проф. Тодоров. \r\nЦветана ТОНЧЕВА", "date": "2018.11.08", "title": "Пловдив: Първият в страната специализиран кабинет за дентално лечение на хора с увреждания бе открит в града"}
{"url": "http://www.focus-news.net/news/2018/11/08/2588128/do-23-noemvri-sformiranata-v-mrrb-rabotna-grupa-tryabva-da-predlozhi-promeni-za-po-efektiven-stroitelen-nadzor.html", "text": "23 ноември е срокът, в който сформираната в Министерството на регионалното развитие и благоустройство работна група трябва да предложи идеи за промяна в законодателството, чрез които строителният надзор да стане по-ефективен. Това съобщи министърът на регионалното развитие и благоустройството Петя Аврамова на среща с ръководството на Камарата на инженерите в инвестиционното проектиране, съобщиха от пресцентъра на  МРРБ . В нея участваха също началникът на кабинета Весела Начева-Кръстева, заместник-министър Николай Нанков и началникът на ДНСК Иван Несторов.  \r\nВключените в работната група експерти извършват преглед на нормативната уредба и трябва да предложат изменения, чрез които дейността на лицата и фирмите, упражняващи строителен надзор, да се регулират по-добре.  \r\nТрябва да помислим как заедно да направим процеса работещ. Отворени сме за идеи и ако имате предложения ще очакваме да ни ги предоставите, каза още регионалният министър.  \r\nКоментирана беше и нормативната уредба относно строителството. Министър Аврамова напомни, че в МРРБ е създадена работна група, която има за задача да разработи концепция за промяна в законодателството по отношение на инвестиционния процес.  \r\nПо време на срещата бяха дискутирани квалификацията на кадрите и нормативни промени, чрез които да се завишат изискванията за получаване проектантска правоспособност.", "date": "2018.11.08", "title": "До 23 ноември сформираната в МРРБ работна група трябва да предложи промени за по-ефективен строителен надзор"}
{"url": "http://www.focus-news.net/news/2018/11/08/2588129/burgas-432-kg-imitirasht-produkt-opakovan-i-etiketiran-kato-sirene-e-otkrit-ot-balgarskata-agentsiya-po-bezopasnost-na-hranite-v-selo-v-rayona-na-pomorie.html", "text": "432 кг имитиращ продукт, опакован и етикетиран като сирене, е открит от Българската агенция по безопасност на храните в село в района на Поморие. Това потвърди за Радио „Фокус“-Бургас директорът на Областна дирекция по безопасност на храните (ОДБХ) – Бургас д-р Георги Митев. Продуктът е бил в 36 тенекии. По думите му мандрата е регистрирана за производство на имитиращи продукти.  \r\n„Преди време мандрите можеха да бъдат регистрирани, за да произвеждат или имитиращи продукти, или истински по БДС. От близо месец насам всяка мандра имаше гратисен период, в който трябваше да изчисти всичко като технологична документация и да произвеждат или само имитиращ продукт, или продукти по БДС от истинско мляко“, заяви Митев. Според него тази мандра е декларирала, че произвежда имитиращ продукт, което означава, че в складовете си трябвало да има само от него, но тя е произвела имитиращ продукт, който е етикетиран на английски език като бяло саламурено овче сирене, в тенекии. „Мандрата е спряна, докато се изчистят всички тенекии с подвеждащо съдържание“, каза още директорът на Областната дирекция по безопасност на храните в Бургас. \r\nДеница ДИМИТРОВА", "date": "2018.11.08", "title": "Бургас: 432 кг имитиращ продукт, опакован и етикетиран като сирене, е открит от Българската агенция по безопасност на храните в село в района на Поморие"}
{"url": "http://www.focus-news.net/news/2018/11/08/2588125/ministar-rosen-zhelyazkov-osnovniyat-motiv-za-iskaneto-na-ostavkite-na-trimata-direktori-na-bdzh-e-loshata-komunikatsiya-mezhdu-tyah.html", "text": "Основният мотив за искането на оставките на тримата директори на БДЖ е лошата комуникация между тях. Това стана ясно от думите на министъра на транспорта Росен Желязков по време на брифинг в министерството, предаде репортер на  Агенция „Фокус“ . Той уточни, че оставките са подадени по негово искане, но отрече към момента да има имена за екипа, който ще поеме управлението на холдинга. По думите му решението дали ще приеме оставките на всеки от ръководството на БДЖ ще бъде взето другата седмица. Той отрече да е разговарял с представители на ДАНС по темата и уточни, че ще запознае подробно парламентарната комисия по транспорт със ситуацията в сряда.  \r\n„Холдинг БДЖ е еднолично акционерно дружество със 100% държавно участие, като правата на едноличен собственик на капитала се управляват и осъществяват от министъра на транспорта. Холдинг БДЖ от своя страна е едноличен собственик на капитала на двете си дъщерни дружества – БДЖ-„Пътнически превози“ БДЖ-„Товарни превози“. Министърът на транспорта назначава, тоест сключва договорите и прекратява договорите за управление с членовете на холдинга, които от своя страна избират управителите на дъщерните дружества. Тоест министърът няма пряко отношение към договорите за управление на едноличните дружества с ограничена отговорност“, уточни министърът.  \r\nВесела АЛЕКСАНДРОВА", "date": "2018.11.08", "title": "Министър Росен Желязков: Основният мотив за искането на оставките на тримата директори на БДЖ е лошата комуникация между тях"}
{"url": "http://www.focus-news.net/news/2018/11/08/2588112/stara-zagora-s-nov-park-posreshta-praznika-si-selo-gorno-cherkovishte.html", "text": "Приключват дейностите по изграждането на парк в централната част на село Горно Черковище в рамките на проекта „Щастливо детство“, каза за  Радио „Фокус“  кметът на селото Антон Антонов. Той поясни, че проектното решение е на кметството на селото. В рамките на проекта е изграден детски парк, като е работено в три направления. Монтирана е парковата мебел, предстои да бъдат поставени детските уреди, които ще представляват различни животни, и шадраванът, предвиден в проекта за парка. Вторият аспект, в който се реализира проектът, е етажната растителност, като е запазена съществуващата вече и е надградена с нови видове.  \r\nПроектът, чиято стойност е 10 000 лева, е финансиран от Предприятието за управление на дейности по опазване на околната среда \r\nСлавяна ГАЙДАРОВА", "date": "2018.11.08", "title": "Стара Загора: С нов парк посреща празника си село Горно Черковище"}
{"url": "http://www.focus-news.net/news/2018/11/08/2588127/bivshiyat-predsedatel-na-dabch-petar-haralampiev-ostava-za-postoyanno-v-aresta.html", "text": "Апелативният специализиран съд остави за постоянно в ареста вече бившия председател на Държавната агенция за българите в чужбина (ДАБЧ) Петър Харалампиев и главния секретар на Агенцията Красимир Томов, предаде  БНР . В съдебната зала стана ясно, че третият обвиняем за корупционната афера с документи за български произход - сръбският гражданин Марко Стойов, не е обжалвал задържането си и също остава в ареста. Въпреки уверенията на Харалампиев и Томов, че на свобода няма да пречат на разследването, апелативните спецсъдии, прецениха, че на този ранен етап от разследването най-адекватната мярка за двамата е задържането под стража. Определението е окончателно.", "date": "2018.11.08", "title": "Бившият председател на ДАБЧ Петър Харалампиев остава за постоянно в ареста"}
{"url": "http://www.focus-news.net/news/2018/11/08/2588131/the-wall-street-journal-rusiya-se-okaza-pobeditel-ot-zabranata-za-iznos-na-petrol-ot-iran.html", "text": "Ето я и първата страна, която се оказа в позицията на победител от поредната серия санкции на САЩ срещу Иран – това е Русия. На фона на предизвикателствата, пред които бе изправен Техеран заради новите ограничения, Москва обяви, че ще продължи да купува ирански петрол. В същото време обаче Руската федерация измества близкоизточната република от световния пазар на петрол, коментират в редакцията на водещото американско издание  The Wall Street Journal . \r\nВ понеделник САЩ започнаха практическото прилагане на новия пакет ограничителни мерки срещу Иран, заплашвайки със санкции страните, които купуват петрол от Техеран. Ето защо нефтопреработващите заводи (НПЗ) в Европа и Азия, които са най-големите потребители на ирански петрол, се насочиха към търсенето на други доставчици. Насреща се оказаха руските компании, които започнаха да крадат клиентите на Иран, подчертава изданието, като същевременно допълва, че двете страни добиват петрол с почти идентични характеристики, което улеснява НПЗ в стремежите им да сменят доставчика си.  \r\nМосква обаче хвърли на Техеран спасителен пояс. Тя обяви, че планира да продължи с вноса си на ирански петрол, въпреки новите санкции на Вашингтон. При това тя предложи бартер, за да преработва иранския нефт за своите вътрешни нужди. А добият на територията на Русия петрол и занапред ще бъде ориентиран към експорта.  \r\nРусия възприема Иран като ключов съюзник в поствоенното устройство на Сирия, където засили геополитическата си роля. Москва критикува САЩ за новите санкции и уверява, че няма да се съобразява с тях. От друга страна, за Иран Русия е желан клиент, тъй като ще бъде трудно да й намери заместител: Москва предлага да плаща за нефта с оборудване свое производство и продоволствени товари. Освен това руснаците дадоха обещания да инвестират в иранския петролен сектор, след като западните компании се оттеглят от него.  \r\nНовите американски санкции са насочени конкретно срещу износа на петрол от Иран, който е най-важния икономически отрасъл за страната. Администрацията във Вашингтон цели да блокира целия експортен потенциал на Техеран, който възлиза на 2,2 млн. барела на ден. Ето защо заплашва купувачите на ирански нефт със санкции. А след като много от клиентите ползват американската банкова система, то тези санкции са изключително опасни за тях. Изборът е лесен – оттегляне от Иран.  \r\nВ случая Русия е по-малко уязвима на американското възмездие – санкции срещу нея въведоха не само САЩ, но и страните от Европейския съюз.   \r\nОбещавайки помощ на Иран, едновременно с това Русия го измества от световния пазар на петрол. В сравнение с миналата година страната увеличи добивите си на петрол с почти половин милион барела на ден и към настоящия момент добива рекордни за последните 30 г. обеми. Заемайки първо място по добив на нефт, през октомври Русия изпомпва 11,41 милиона барела на ден, което е с 4,3% повече в сравнение със същия период на миналата година.Част от него ще купят бившите клиенти на Иран – на първо място Европа, където компаниите прекратиха внезапно вноса на петрол от Техеран. Но Русия изнася петрол и за ключови страни като Турция и дори Китай, припомнят от редакцията.  Тереза Герова", "date": "2018.11.08", "title": "The Wall Street Journal: Русия се оказа победител от забраната за износ на петрол от Иран"}
{"url": "http://www.focus-news.net/news/2018/11/08/2588132/sistemata-za-informatsiya-za-poletite-na-letishte-sofiya-e-napalno-vazstanovena-i-veche-funktsionira-normalno.html", "text": "Системата за информация за полетите на Летище \"София\" е напълно възстановена и вече функционира нормално. Това съобщиха от пресцентъра на  летището . \r\nВсички пътници и посетители на летище София могат да се осведомят за разписанието на полетите от мониторите, разположени на Терминал 1 и Терминал 2.", "date": "2018.11.08", "title": "Системата за информация за полетите на Летище \"София\" е напълно възстановена и вече функционира нормално"}
{"url": "http://www.focus-news.net/news/2018/11/08/2588135/prof-aleksandar-grozev-kinokritik-filmovata-gildiya-tryabva-da-se-obedini-za-spasyavaneto-na-sgradata-na-moderniya-teatar.html", "text": "Филмовата гилдия трябва да се обедини за спасяването на сградата на „Модерния театър“. Това каза в интервю за дневния блок на  Радио „Фокус“  кинокритикът проф. Александър Грозев. Той изказа опасенията си, че с идването на зимата има вероятност цялата сграда да бъде разрушена. Проф. Грозев добави, че не само тази на „Модерния театър“ е паметник на безхаберието, а стотици архитектурни и културни сгради в София. „Има прекрасна сграда от 20 и 30 години като образец на модерна архитектура на ул. Шипка, къщата с „Ягодите“. Ако минете по улиците на този квартал, заключен в триъгълник на Синагогата, Лъвов мост и сегашния Дом на киното и погледнете нагоре, ще видите колко сгради с прекрасна архитектура могат да станат украшение на столицата. За съжаление те на са, защото са запуснати, защото реститутските проблеми пречат да се извърши дейност по възстановяването“, поясни той. Проф. Александър Грозев даде положителен пример с къщата на Яблански, която е реставрирана, а преди е била резиденция на Китайското посолство. Според кинокритика всичко зависи от държавата и от обществото да се запази културните си обекти и да се поддържа обликът им.", "date": "2018.11.08", "title": "Проф. Александър Грозев, кинокритик: Филмовата гилдия трябва да се обедини за спасяването на сградата на „Модерния театър“"}
{"url": "http://www.focus-news.net/news/2018/11/08/2588134/zam-ministar-velik-zanchev-vreme-e-zheleznitsata-da-zaeme-svoeto-dostoyno-myasto-v-nasheto-obshtestvo.html", "text": "Време е железницата да заеме своето достойно място в нашето общество. Това каза заместник-министърът на транспорта, информационните технологии и съобщенията Велик Занчев по време на откриването на художествена фотоизложба на тема „130 години железници в България“, предаде репортер на  Агенция „Фокус“ . „Щастлив съм, че имам честта да бъда сред вас и да присъствам на откриване на чудесната художествена фотоизложба, посветена на 130-годишнината на Български държавни железници“, каза заместник-министърът. Той заяви, че е време железницата да бъде усъвършенствана, така че да отговаря на новите изисквания и да се доближи до средните европейски стандарти на предлаганата услуга. „Така че нашите данъкоплатци да са доволни от това, че железницата я има и предлага тази услуга“, каза още Занчев. Той отбеляза, че жп транспортът е най-надеждният и с най-малко произшествия.  \r\nПо думите му последните десетилетия железницата не е най-привлекателното място за работа и посочи, че приоритет е привличането  на млади кадри, инженери със средно образование -  хора, които искат да работят в железницата и да смятат това за призвание. Велик Занчев призова хората, които приключват своя трудов път в железницата да предадат своята любов към този вид транспорт. „Нека тази работа да не бъде само работа - отиване до работното място и прибиране, а да стане призвание. Тогава железницата ще получи своето достойно място в нашето общество. Пожелавам на всички здраве и просперитет както в личен план, така и в професионален“, допълни Занчев. \r\nДеница КИТАНОВА", "date": "2018.11.08", "title": "Зам.-министър Велик Занчев: Време е железницата да заеме своето достойно място в нашето общество"}
{"url": "http://www.focus-news.net/news/2018/11/08/2588133/pregled-na-mezhdunarodnite-novini-do-18-chasa-agentsiya-fokus.html", "text": "Комисията по конституционни въпроси на парламента в Скопие прие първото проектопредложение за изменения на Основния закон на Македония с 10 гласа „за“ и пет „против“, предава скопската телевизия  „Канал 5“ . \r\nПредложението – първото от общо четирите, издигнати от правителството на премиера Зоран Заев, предвижда включването на географското определение „северна“ към конституционното име на страната. Изключение ще бъде чл. 36, който съдържа исторически аспект на името.  \r\nНа втория ден от дебатите опозицията отново обвини, че целият процес за промяна на името и Конституцията протича без прозрачност, без консенсус и без зачитане на волята на гражданите, изразена на референдума от 30 септември. Заместник-министърът на външните работи Андрей Жерновски отхвърли обвиненията, като припомни, че са са проведени шест заседания, на които са обяснени всички стъпки в процеса за внасяне на промени в Конституцията на Македония. „През цялото време председателят на ВМРО-ДПМНЕ (Християн Мицковски) повтаряше, че този договор (за името) е подписан от правителството и е негова отговорност. Когато има процес, в който постоянно се консултират опозицията и президентът на страната, без да изясняват позициите си и като напускат срещите, може да се заключи, че това е бягство от отговорност“, заяви Жерновски. \r\nКомисията по конституционни въпроси продължава с обсъжданията на второто проектопредложение за промени в Основния закон, с който в преамбюла на Конституцията решенията на Антифашистко събрание за народно освобождение на Македония (АСНОМ) се заменят с призива от АСНОМ и се добавя Охридското рамково споразумение. \r\n***  Държавните медии на Сирия съобщиха, че правителствените войски на президента Башар Асад са освободили жени и деца от общността друзи, държавни в плен от близкоизточната радикална групировка „Ислямска държава“, предава  AFP . \r\nАгенцията припомня, че става въпрос за пленниците, които бяха отвлечени от югоизточната  провинция Ас-Суейда през месец юли. \r\nАрмията „влезе в директен сблъсък с членовете на организацията „Ислямска държава“, отвлякла деца и жени от провинция Ас-Суейда… и успя да освободи всички пленници“, предаде сирийската държавна агенция  SANA , на която AFP се позовава. \r\n***  Ето я и първата страна, която се оказа в позицията на победител от поредната серия санкции на САЩ срещу Иран – това е Русия. На фона на предизвикателствата, пред които бе изправен Техеран заради новите ограничения, Москва обяви, че ще продължи да купува ирански петрол. В същото време обаче Руската федерация измества близкоизточната република от световния пазар на петрол, коментират в редакцията на водещото американско издание  The Wall Street Journal . \r\nВ понеделник САЩ започнаха практическото прилагане на новия пакет ограничителни мерки срещу Иран, заплашвайки със санкции страните, които купуват петрол от Техеран. Ето защо нефтопреработващите заводи (НПЗ) в Европа и Азия, които са най-големите потребители на ирански петрол, се насочиха към търсенето на други доставчици. Насреща се оказаха руските компании, които започнаха да крадат клиентите на Иран, подчертава изданието, като същевременно допълва, че двете страни добиват петрол с почти идентични характеристики, което улеснява НПЗ в стремежите им да сменят доставчика си.  \r\nМосква обаче хвърли на Техеран спасителен пояс. Тя обяви, че планира да продължи с вноса си на ирански петрол, въпреки новите санкции на Вашингтон. При това тя предложи бартер, за да преработва иранския нефт за своите вътрешни нужди. А добият на територията на Русия петрол и занапред ще бъде ориентиран към експорта.  \r\nРусия възприема Иран като ключов съюзник в поствоенното устройство на Сирия, където засили геополитическата си роля. Москва критикува САЩ за новите санкции и уверява, че няма да се съобразява с тях. От друга страна, за Иран Русия е желан клиент, тъй като ще бъде трудно да й намери заместител: Москва предлага да плаща за нефта с оборудване свое производство и продоволствени товари. Освен това руснаците дадоха обещания да инвестират в иранския петролен сектор, след като западните компании се оттеглят от него.  \r\nНовите американски санкции са насочени конкретно срещу износа на петрол от Иран, който е най-важния икономически отрасъл за страната. Администрацията във Вашингтон цели да блокира целия експортен потенциал на Техеран, който възлиза на 2,2 млн. барела на ден. Ето защо заплашва купувачите на ирански нефт със санкции. А след като много от клиентите ползват американската банкова система, то тези санкции са изключително опасни за тях. Изборът е лесен – оттегляне от Иран.  \r\nВ случая Русия е по-малко уязвима на американското възмездие – санкции срещу нея въведоха не само САЩ, но и страните от Европейския съюз.   \r\nОбещавайки помощ на Иран, едновременно с това Русия го измества от световния пазар на петрол. В сравнение с миналата година страната увеличи добивите си на петрол с почти половин милион барела на ден и към настоящия момент добива рекордни за последните 30 г. обеми. Заемайки първо място по добив на нефт, през октомври Русия изпомпва 11,41 милиона барела на ден, което е с 4,3% повече в сравнение със същия период на миналата година.Част от него ще купят бившите клиенти на Иран – на първо място Европа, където компаниите прекратиха внезапно вноса на петрол от Техеран. Но Русия изнася петрол и за ключови страни като Турция и дори Китай, припомнят от редакцията. \r\n***  Министър-председателят на Косово Рамуш Харадинай изрази мнение, че „би било добре“ президентът на най-младата държава на Балканите Хашим Тачи да обмисли дали трябва да бъдат продължавани преговорите със Сърбия, докато дневният им ред зависят единствено от настроенията на други страни, предава скопската електронна медия  A1 On . \r\nХарадинай заяви пред журналисти, че няма информация за това какво ще се обсъжда в Брюксел на среща между Тачи и сръбския му колега Александър Вучич. „Това, което ми прави впечатление, е, че диалогът е много важен за Европейския съюз. Би било много лошо една страна, в случая Косово и Тачи, да стигне до диалог, но гражданите да не получат либерализация на визовия режим. Той трябва да реши сам какво да прави. Трябва ли да отиде на тези преговори? Дали трябва да приема дневния ред да страната да зависи от настроението на други?“, бяха въпросите, които Харадинай зададе.  \r\nТой допълни, че са въведени допълнителни 10-процентни мита върху вноса на сръбски продукти в Косово в отговор на отношението на Белград към държавността на Косово. \r\n***  В албанското село Буларат близо до границата с Гърция бе погребан убитият при престрелка с полицията на Тирана етнически грък Константинос Кацифас, съобщава македонското електронно издание  „Курир“ . \r\nПогребението на 35-годишния мъж не мина без политика, коментират от редакцията. Изданието съобщава, че церемонията е била съпроводена със скандирания „Македония е гръцка!“. \r\nАтинските медии съобщиха по-рано, че Кацифас е участвал в протестите срещу договора за името на Македония. Той бе убит при престрелка с албанската полиция, която се опита да свали издигнато от него гръцко знаме. \r\n***  Министерство на финансите на Италия отхвърли прогнозата на Европейската комисия за последиците от бюджета на Рим за следващата година като „технически провал“ , предава  AFP . \r\n„Съжаляваме да отбележим този технически провал на Комисията“, се казва в изявление на финансовото ведомство в Рим. В текста се допълва, че Италия не приема „неадекватния и частичен анализ“ на бюджета на правителството за 2019 г. \r\nСпоред Брюксел, през следващата година дефицитът на Италия ще достигне 2,9% от БВП – значително повече от прогнозираните по-рано 1,7%. ЕС твърди, че икономиката на Италия ще отбележи ръст от едва 1,2%, докато прогнозата на Рим е за 1,5%.  \r\nВ четвъртата си прогноза Комисията заяви, че продължаващото надхвърляне на средствата означава, че огромният дълг на Италия ще остане непроменен през следващите две години – на нива от около 131% от БВП.  \r\nИталианското правителство заяви, че макар прогнозата на Комисията да е в „силен контраст\"  Рим, средиземноморската държава още иска „конструктивен диалог\" с Брюксел. \r\n***", "date": "2018.11.08", "title": "Преглед на международните новини до 18 часа (Агенция „Фокус“)"}
{"url": "http://www.focus-news.net/news/2018/11/08/2588136/ministar-rosen-zhelyazkov-v-nikakav-sluchay-poiskanite-ostavki-na-rakovodstvoto-na-bdzh-ne-sa-otsenka-za-tyahnata-rabota.html", "text": "В никакъв случай заявленията за предсрочно прекратяване на членовете на борда на директорите не е оценка за тяхната работа. По-скоро това е моето разбиране за отговорността на целия борд на директорите, която през следващите дни в колективен аспект ще преценя дали да уважа заедно или поотделно всяко едно от заявленията. Това каза министърът на транспорта Росен Желязков на брифинг в министерството, предаде репортер на  Агенция „Фокус“.  „Още с встъпването ми в длъжност приоритетната тема със състоянието и развитието на БДЖ взе основна част от моето внимание чрез информация, анализ и други средства за запознаване с текущото състояние и перспективите за развитие. На нарочна среща с ръководството на Холдинг БДЖ и управителите на дъщерните дружества бях запознат с текущото състояние на Български държавни железници - като цяло с текущите проекти във връзка с ремонтната дейност на подвижния състав, доставката на нови мотриси, ремонта на подвижен състави и други текущи въпроси, като бях уверен, че няма никакви към момента на провеждане на срещата индикации за проблеми в дружеството. С изключение на обичайните, свързани с процедурите по обществените поръчки за новите мотриси и ремонта на подвижния състав, и по точно различните процедури по обжалване”, обясни транспортният министър. „Независимо от това на 24 октомври със своя заповед назначих одитен ангажимент от звеното за вътрешен одит на Министерството на транспорта в дъщерните дружества, които да проверят готовността за изпълнение на графика за движение на влаковете, да направят анализ на състоянието на подвижния състав и други проблеми, които биха могли да бъдат открити в рамките на одитната задача“, допълни той. „Неясно за мен се появи в медийното пространство информация за доклади или доклад, който е свързан с проблеми в холдинга, депозиран от изпълнителния директор пред борда на директорите с твърдение за редица проблеми. И до настоящия момент аз не разполагам с текста на този доклад, като от публикации разбрах, че такъв е изпратен до мен, което не е така. И разбрах, че същият е изпратен до ДАНС, което днес в разговор с изпълнителния директор беше опровергано. Независимо от всичко за мен разглеждането на мениджмънта на холдинг БДЖ като колективен орган за управление, със съответните права и задължения, е предпоставка да преценя достоверността или недостоверността на изразеното от гледна точка на готовността на холдинга и дъщерните дружества за изпълнението на годишната задача с графика за движение на влаковете и точен прочит за текущото състояние на дружествата“, коментира министър Желязков.  \r\n„Както знаете процедурата за закупуване на новите мотрисни влакове е спряна. Чакам всеки момент КЗК да се произнесе по самата процедура, както и одитната задача, която е възложена от мен да хвърли по-голяма светлина“, отбеляза той. \r\nВесела АЛЕКСАНДРОВА", "date": "2018.11.08", "title": "Министър Росен Желязков: В никакъв случай поисканите оставки на ръководството на БДЖ не са оценка за тяхната работа"}
{"url": "http://www.focus-news.net/news/2018/11/08/2588137/aktsenti-v-sutreshniya-blok-dobro-utro-balgariya-na-radio-fokus-na-9-noemvri.html", "text": "В сутрешния блок „Добро утро, България продължаваме темата за междинните избори в САЩ, с акцент върху това каква международна политика да очакваме от администрацията на президента Доналд Тръмп. По този и още въпроси ще потърсим мнението на ген. Кирчо Киров, началник на Националната разузнавателна служба в периода 2002-2012.  \r\nГлавният прокурор Сотир Цацаров поиска от Народното събрание да свали имунитета на шестима депутати, за да започне наказателно производство срещу тях. Някои от народните представители сами се отказаха от имунитета си. Сериозни нарушения или задкулисна игра се крие зад това искане? Наш събеседник ще бъде политологът проф. Антоний Тодоров.  \r\nКомисията за защита на потребителите започва проверки в туристическите обекти в планинските курорти от началото на месец декември, за какво ще следят проверяващите и как могат да помогнат гражданите за отстраняване на нередности ще ни каже Димитър Маргаритов, председател на Комисията за защита на потребителите.  \r\nКакво да направим, за да имаме здрава усмивка и как да се грижим правилно за зъбите си ще разберем от интервю на колегата от  Радио „Фокус“ – Пирин  Денис Никифоров с д-р Калоян Иванов.  \r\nПрез последните години в Историческия музей в Смолян са постъпили много ценности, конфискувани от иманяри. Повече за спасените ценности ще чуем от репортаж на Нели Гергьовска от  Радио „Фокус“ – Смолян . \r\nТези и още теми - в сутрешния блок „Добро утро, България“ на  Радио „Фокус“  от 06.00 до 10.00 часа на 9 ноември, с водещ Елеонора Чолакова.", "date": "2018.11.08", "title": "Акценти в сутрешния блок „Добро утро, България“ на Радио „Фокус“ на 9 ноември"}
{"url": "http://www.focus-news.net/news/2018/11/08/2588117/sliven-na-arhangelovden-v-selo-gavrailovo-provedoha-poklonenie-i-tarzhestven-vodosvet.html", "text": "Жителите на село Гавраилово отбелязаха празника на селото на 8 ноември, Архангеловден. Това съобщиха от  Областна администрация Сливен . С тържествена церемония бе почетена паметта на съселяните им, останали завинаги по фронтовете на трите освободителни войни в началото на 19 век и изгубили живота си през Втората световна война. По-късно в православния храм, носещ името на светеца-покровител Свети Архангел Михаил, бе отслужен тържествен водосвет от отец Евгений Янакиев. „Въпреки трудностите, Вие успяхте да запазите поминъка си и да съхраните славата на Българската долина на прасковите. Читалището Ви е сред най-будните духовни средища в областта. А в Основното училище „Найден Геров“ работи мотивиран педагогически екип, в резултат на което децата на Гавраилово участват в градски и регионални състезания и конкурси наред с останалите си връстници“, заяви областният управител Чавдар Божурски в поздравителен адрес до кмета Димитър Андреев и жителите на селото. \r\nПоздравителният адрес бе връчен от зам.областния управител Камен Костов. Гости на тържествената церемония бяха още председателят на общинския съвет Димитър Митев, зам.кметът на община Сливен Румен Иванов, директорът на ТД на ДАНС-Сливен Николай Чиликов. \r\nВ Гавраилово живеят близо 1 200 души. Селото е традиционен домакин на единствения в страната Фестивал на прасковата, по време на който производители от страната и научни работници обменят информация за новостите в бранша. Първите прасковени насаждения са създадени през 30-те години на миналия век. В момента се отглеждат 1 100 дка градини. Църквата е съградена от местното население през 1866 г., а читалище „Слънце“ чества през т.г. 90-годишен юбилей.", "date": "2018.11.08", "title": "Сливен: На Архангеловден в село Гавраилово проведоха поклонение и тържествен водосвет"}
{"url": "http://www.focus-news.net/news/2018/11/08/2588141/stoil-ferdov-bivsh-direktor-na-bdzh-zheleznitsata-ne-mozhe-da-se-deli-na-tsvetove-tya-e-natsionalna-institutsiya.html", "text": "Железницата не може да се дели на цветове, тя е национална институция. Това каза Стоил Фердов, бивш генерален директор на БДЖ и бивш заместник-министър на транспорта по време на откриването на художествена фотоизложба на тема „130 години железници в България“, предаде репортер на  Агенция „Фокус“ . „Нека говорят, че железницата е минало нещо. Железницата е била, е и ще остане водеща в историята на човечеството. Искам също да поздравя организаторите на тази изложба, за това, че ние честваме тази славна годишнина“, добави той. Фердов се обърна към всички, вземащи присърце железникарската професия и ги призова да се чувстват горди, защото са потомци на Тодор Каблешков, автора на историческото кърваво писмо през Априлското въстание. „На добър час. Желая ви здраве и просперитет“, допълни още Фердов.   \r\nДеница КИТАНОВА", "date": "2018.11.08", "title": "Стоил Фердов, бивш директор на БДЖ: Железницата не може да се дели на цветове, тя е национална институция"}
{"url": "http://www.focus-news.net/news/2018/11/08/2588138/predstoyashti-sabitiya-v-stranata-za-9-noemvri-agentsiya-fokus.html", "text": "*** \r\nОт 09.00 часа ще се проведе заседание на Народното събрание.  \r\n*** \r\nОт 10.00 часа в зала 6 на НДК вицепрезидентът Илияна Йотова и министърът за Българското председателство на съвета на ЕС Лиляна Павлова ще участват в международна конференция „Фалшивите новини на истинските тролове“ (Fake news of true trolls). \r\n*** \r\nОт 11.30 часа министърът на земеделието, храните и горите Румен Порожанов ще открие новия офис на Областната земеделска служба в град Търговище. Там той ще проведе и среща със земеделски производители от региона.  Преди това министър Порожанов ще направи посещение и в общинската служба по земеделие в град Омуртаг. \r\n*** \r\nОт 09.00 часа 9-и състав на Специализирания наказателен съд ще заседава по делото срещу Дамян Д. и Стефан П., на които са повдигнати обвинения за организиране и ръководене на престъпна група. \r\n*** \r\nОт 09.00 часа в зала „Джон Атанасов“ в София Тех Парк българският еврокомисар по цифровата икономика и общество Мария Габриел ще открие конференция за виртуалната реалност и изкуствения интелект „Бъдещето на реалността“, която се провежда под неин патронаж, заедно с министър-председателя Бойко Борисов. В събитието ще участва и министърът на образованието и науката Красимир Вълчев. \r\n*** \r\nОт 09.30 часа в зала „Рубин“ на хотел „Рамада“ ще започне вторият ден на форума „Библиотеките днес и цифровата трансформация“. Форумът ще бъде закрит в 11.30 часа от еврокомисар Мария Габриел.  \r\n*** \r\nОт 09.30 часа 15-и състав на Специализирания наказателен съд ще заседава по делото срещу Алексей П., Антон П. и др., на които са повдигнати обвинения за организиране и ръководене на престъпна група. \r\n*** \r\nОт 09.30 часа 6-и състав на Специализирания наказателен съд ще заседава по делото срещу Атанас А., Красимир Я. и Николай Р., на които са повдигнати обвинения за организиране и ръководене на престъпна група. \r\n*** \r\nОт 09.30 часа 13-и състав на Специализирания наказателен съд ще заседава по делото срещу Йордан Ш., на когото е повдигнато обвинение за безстопанственост. \r\n*** \r\nОт 09.30 часа в Зала А на Българска търговско-промишлена палата ще се проведе дискусия на тема „Цифровизацията в железопътния транспорт“.  \r\n*** \r\nОт 10.00 часа в Интер Експо Център ще се проведе дискусия за развитието на земеделието след 2020 година и какви промени да очакват фермерите в европейската Обща селскостопанска политика (ОСП).   Дебатът е част от програмата на традиционните изложения „Интерфуд и дринк“, „Месомания“, „Булпек“, „Светът на млякото“ и „Сихре“, които се провеждат там между 7 и 11 ноември. \r\n*** \r\nОт 10.00 часа 5-и състав на Специализирания наказателен съд ще заседава по делото срещу Хованес М., Пламен Т. и др., на които са повдигнати обвинения за организиране и ръководене на престъпна група с цел избягване плащане на данъчни задължения в големи размери. \r\n*** \r\nОт 10.00 часа 7-и състав на Специализирания наказателен съд ще заседава по делото срещу Цветомил П., на когото е повдигнато обвинение за организиране и ръководене на престъпна група. \r\n*** \r\nОт 10.00 часа в Дома на Европа Федерацията на социалните сдружения в България (ФССБ) организира кръгла маса „Трансфер на утвърдена практика – дуално обучение за социални професии от федерална провинция Баден-Вюртемберг“.  \r\n*** \r\nОт 11.00 часа в залата на Националния политехнически музей заместник-министърът на образованието и науката Таня Михайлова ще вземе участие в Заключителния етап на XXVI Национален ученически конкурс под надслов „110 години независима България“. Събитието се организира от Националния клуб „Родолюбие“.  \r\n*** \r\nОт 11.00 часа в зала „Хамбар“ в сграда Инкубатор на София Тех Парк българският студентски отбор по синтетична биология iGEM Bulgaria и екипът на лаборатория „Биоинфотех“ на София Тех Парк ще представят постигнатите резултати от участието на младите учени на финала на престижното световно състезание по синтетична биология iGEM, което се проведе в края на октомври в Бостън, САЩ.  \r\n*** \r\nОт 11.30 часа в зала 1 на Столична община, кметът на Столична община Йорданка Фандъкова и 11 неправителствени организации ще  представят създаването на институционален механизъм за извън системен контрол върху дейността, касаеща пътната безопасност в град София. \r\n*** \r\nОт 11.30 до 14.00 часа  пред сградата на Висшия съдебен съвет ще се проведе трети поред протест в защита на Районна прокуратура – Чепеларе, организиран от жителите на община Чепеларе. \r\n*** \r\nОт 12.00 часа в Гранд хотел София лидерът на БСП Корнелия Нинова ще участва в широка дискусия по Алтернативния бюджет на БСП заедно с  народни представители от левицата, кметове, избрани и подкрепени от БСП. \r\n*** \r\nОт 12.00 часа организацията на евреите в България „Шалом“, Столична община и Националния координатор за борба с антисемитизма и езика на омразата организират открит урок по толерантност, който ще се проведе в Ларгото на София. Събитието е по повод  отбелязването на 80 години от Кристалната нощ - 9 ноември 1938 г.  и на него ще присъства заместник-кметът на София доц. д-р Тодор Чобанов. \r\n*** \r\nОт 12.30 часа в залата на 4 етаж в Министерство на образованието и науката ще се проведе пресконференция на Комисията по академична етика към министъра на образованието и науката.  \r\n*** \r\nОт 12.30 часа в Заседателна зала 2 в Ректората на Софийския университет ще се проведе ежегодната международна научна конференция на Департамента по спорт на тема „Съвременни тенденции на физическото възпитание и спорта“.  \r\n*** \r\nОт 13.30 часа 18-и състав на Специализирания наказателен съд ще заседава по делото срещу Браиан С., Калин Й., на които са повдигнати обвинения за организиране и ръководене на престъпна група. \r\n*** \r\nОт 14.30 часа във ВИП залата на Софийската опера и балет ще се проведе пресконференция, посветена на звездите от Болшой театър – Светлана Захарова и Денис Родкин, които ще участват на 10 ноември в балета „Баядерка“. \r\n*** \r\nОт 18.00 часа в галерия „Васка Емануилова” ще бъде открит София Куиър Форум 2018: Родина за вагабонта. \r\n*** \r\nОт 19.30 часа в зала „България“ ще започне концерт на симфоничния оркестър на БНР. \r\n*** \r\nОт 18.00 часа в градската Художествена галерия ще бъде открита изложба „След 30 години“.  \r\n*** \r\nОт 19.00 часа в зала „Яворов“ ще бъде представен спектакълът „Вечер на мюзикъла“ с Люси Дяковска. \r\n*** \r\nОт 14.00 часа в зала 216 на Бургаския свободен университет ще бъде представена една слабо позната кариерна възможност в ИТ сферата - Автор на техническа документация (или technical writer). \r\n*** \r\nОт 18.00 часа в Дома на писателя писателят и журналист Слави Томов ще представи творчеството на Томас Ман в дискусионен формат. Събитието е част от ноемврийската литературна програма на Общината и Бургаска писателска общност. \r\n*** \r\nОт 10.00 часа посланикът на Франция в България Ерик Льобедел ще положи венец пред паметника на френските войници и моряци, загинали във Варна по време на Кримската война (1854 г.-1855 г.). Отдаването на почит към френските войници във Варна ще се състои само няколко дни преди церемониите по случай 11 ноември и честването на стогодишнината от Примирието. \r\n*** \r\nОт 11.00 часа във Фестивалния и конгресен център във Варна ще бъде открито изложение на стоки от предприятия и кооперации на хора с увреждания. От 13.30 часа в зала „Пресцентър“ ще започне кръгла маса „Регионален форум за социално предприемачество“, с участието на представители на МТСП, Национален съюз на ТПК и неправителствени организации.  \r\n***  \r\nОт 12.00 часа в ДКС „Васил Левски“  ще се проведе откриване на спортната надпревара „Балканска танцова Спартакиада“. \r\n***  \r\nОт 18.30 часа в читалище „Васил Левски – 1928“  ще се проведе честване на 90-годишен юбилей на културната институция. \r\n*** \r\nОт 11.30 часа пред паметника „Вестителят на свободата” в м. Калето („Хижата”) ще бъдат поднесени венци и цветя по повод деня на Освобождението на Враца. Водосвет за празника ще отслужи Врачанският Митрополит Григорий. \r\n*** \r\nОт 18.30 часа в Градската концертна зала кметът Калин Каменов ще връчи награди „Вестител“. Инициативата цели да поощри гражданската активност сред жителите на града и да популяризира авторите на добрите идеи. Официалното връчване на наградите е част от културната програма на по повод деня на Освобождението на Враца. То ще се състои по време на тържествения концерт на Симфониета – Враца и оперните певци Диляна Георгиева и Петър Данаилов. \r\n*** \r\nПод патронажа на кмета на Община Горна Оряховица инж. Добромир Добрев \r\nи съдействието на Община Горна Оряховица ще се проведе кампания срещу агресията в училище под надслов „Бъди активен не агресивен”. \r\n*** \r\nВ Регионална библиотека „Дора Габе“ ще бъде представена витрина с библиотечни документи, посветена на 200 години от рождението на Иван Сергеевич Тургенев. \r\n*** \r\nОт 19.00 часа в Драматичен театър „Йордан Йовков“ ще бъде представен спектакълът „Изневери в повече“ от Артур Нюфийлд. \r\n*** \r\nОт 18.00 часа в НЧ „Васил Левски 1861 г.“ ще се състои тържествен концерт на представителен танцов ансамбъл „Мездра“ и група за стари градски песни „Мездрея“.  \r\n*** \r\nОт 11.30 часа в 3-то СУ „Д-р Петър Берон“ ще бъде открито „Детско полицейско управление“.  \r\n*** \r\nОт 11.00 часа в Регионалния пресклуб на БТА ще се проведе пресконференция на Обединение „Демократична България“ за по-ниски цени на горивата.  \r\n*** \r\nОт 13.30 часа официално ще бъде открито обновеното междублоково пространство при кръстовището на ул. „Димчо Дебелянов“ и ул. „Пловдивска“. \r\n*** \r\nОт 09.00 часа в зала 2 на Окръжния съд ще се проведе заседание по делото срещу Тунджай Ф., обвинен в опит за умишлено убийство.  \r\n*** \r\nОт 09.45 часа в зала „Улпия“ в парк хотел „Пловдив“  ще се проведе работна среща на тема „Несъответствие на пазара на труда“.  \r\n*** \r\nОт 11.00 часа в конферентната зала на хотел „Алианс“-Пловдив ще се проведе Второ редовно заседание на Басейновия съвет за 2018 г. \r\n*** \r\nОт 18.30 часа в за галерия SARIEV Contemporary ще бъде представена втора самостоятелна изложба на Мартина Вачева „Кал“. \r\n*** \r\nОт 09.00 часа в Регионалния исторически музей продължава научната конференция под надслов „Местни култури и музейни стратегии”, посветена на патрона на Регионалния исторически музей „Д-р Симеон Табаков“.  \r\n*** \r\nОт 12.30 часа в зала „Май“ ще се проведе информационна среща на тема „Анорексия и булимия-болести на съвремието“. \r\n*** \r\nОт 18.00 часа в Регионална библиотека „Захарий Княжески“ ще се проведе клавирен концерт на Виктор Ставров и Филип Ставров, ученици от НУМСИ „Христина Морфова“ от класа по пиано на Павлина Кангалова.", "date": "2018.11.08", "title": "Предстоящи събития в страната за 9 ноември (Агенция „Фокус“)"}
{"url": "http://www.focus-news.net/news/2018/11/08/2588143/sport-kristiano-ronaldo-ostana-izvan-sastava-na-natsionalniya-otbor-na-portugaliya.html", "text": "Кристиано Роналдо отново остана извън състава на националния отбор на Португалия. Абсолютният рекордьор по мачове и голове получи почивка от селекционера Фернандо Сантош, който ще изведе португалците срещу Италия в мач от турнира Лигата на нациите.  В състава на Португалия за срещата бе включен съотборникът на Роналдо в Ювентус – Жоао Кансело.  \r\nМачът ще се играе на 17 ноември от 21:45 часа.", "date": "2018.11.08", "title": "Спорт: Кристиано Роналдо остана извън състава на националния отбор на Португалия"}
{"url": "http://www.focus-news.net/news/2018/11/08/2588140/sds-podkrepi-aleksandar-stub-za-vodesht-kandidat-na-enp-na-evroizborite.html", "text": "Съюзът на демократичните сили (СДС) подкрепи с гласовете си бившия финландски премиер Александър Стуб за водещ кандидат на ЕНП на предстоящите европейски избори. Това съобщиха от пресцентъра на  политическата формация . \r\n\"Харесахме платформата и възгледите му за развитието на Европа занапред. Александър Стуб отговори на въпросите, които му поставихме по начин, който удовлетвори критериите ни за водещ кандидат на ЕНП, участието му в дебата също беше на много високо ниво. Г-н Стуб има място в голямата европейска политика.Искахме да му дадем шанс с нашата подкрепа, въпреки че знаехме,че фаворит е г-н Манфред Вебер\", заяви председателят на СДС Румен Христов след гласуването. \r\nТой уточни, че при разговора на делегатите на синята партия с Александър Стуб са проличали близките позиции на СДС и бившия финландски премиер по отношение на важни за страната ни въпроси. Румен Христов е подчертал, че СДС многократно е настоявал правителството да положи повече усиля за приемането ни Еврозоната, а Александър Стуб е заявил позицията си, че всички страни-членки на ЕС, покрили критериите, трябва да бъдат приети.  \r\nБлизките идеи между  представителите на СДС и Александър Стуб са проличали и от виждането и на двете страни, че  пунктовете за приемане на бежанци трябва се изнесат извън ЕС, както и необходимостта от обща охрана на границите на Европейския съюз. \r\nНа срещите с Александър Стуб са присъствали председателят на СДС Румен Христов и останалите трима делегати – зам.-председателите на партията Емил Кабаиванов, Мариана Лазарова и Теодор Петков.", "date": "2018.11.08", "title": "СДС подкрепи Александър Стуб за водещ кандидат на ЕНП на евроизборите"}
{"url": "http://www.focus-news.net/news/2018/11/08/2588142/ministar-rosen-zhelyazkov-tvardenieto-v-mediite-e-che-ima-doklad-do-dans-za-sastoyanieto-na-bdzh-a-tvardenieto-na-izpalnitelniya-direktor-na-bdzh-e-che-takav-nyama.html", "text": "Твърдението, което прочетох в медиите е, че има доклад до ДАНС, а твърдението на изпълнителния директор на БДЖ е, че няма. Не знам какъв е този доклад и това е особеността на комуникацията с холдинга. Това каза министърът на транспорта Росен Желязков на брифинг в министерството, предаде репортер на  Агенция „Фокус“.  „На среща с мениджмънта бях уверен, че няма никакъв проблем със състоянието на подвижния състав, с мерките за безопасност и изпълнението на графика за движение по влаковете. Същевременно в мотивите на членовете на борда се твърди, че има лоша комуникация между отделните членове, има невъзможност за работа в екип, което е и моята преценка за състоянието. Това не е индивидуална оценка на членовете на борда, това е моята оценка за мениджмънта като цяло в настоящия момента - съществуващо напрежение, което не искам на този етап да се пренася в дъщерните дружества и да бъде предпоставка за най-различни спекулации и твърдения, свързани със състоянието на БДЖ до привършването на одита“, коментира министър Желязков. Той уточни, че ще се произнесе следващата седмица по заявленията за оставките на тримата директори. „Тепърва ще се изясни и като причини и като констатации“, допълни министърът.  \r\nВесела АЛЕКСАНДРОВА", "date": "2018.11.08", "title": "Министър Росен Желязков: Твърдението в медиите е, че има доклад до ДАНС за състоянието на БДЖ, а твърдението на изпълнителния директор на БДЖ е, че такъв няма"}
{"url": "http://www.focus-news.net/news/2018/11/08/2588144/yubileyna-izlozhba-predstavi-130-godishnata-istoriya-na-bdzh-v-snimki.html", "text": "Юбилейна художествена фотоизложба „130 години железници в България“ бе открита в зала „Спорт“ на Централна жп гара, предаде репортер на  Агенция „Фокус“ . Изложбата бе открита от генералният директор на НКЖИ Красимир Папукчийски. „Винаги съм казвал, че ако един народ не си познава историята, няма и бъдеще. Трябва да знаем какво са правили нашите деди и да го правим по-добро“, каза още Папукчийски. На събитието присъства още заместник-министърът на транспорта, информационните технологии и съобщенията Велик Занчев. Там бе и Стоил Фердов, бивш генерален директор на БДЖ и бивш заместник-министър на транспорта и други. \r\nВ изложбата са поместени 70 фотографии, които разказват историята на железницата и хората през годините. Любопитни са фотографиите на цар Борис III, както и на първия произведен в България локомотив с лика на Георги Димитров. Част от изложбата са фотографии на железничарска сватба, семейни снимки на релсите, както и техническите инженерни достижения на жп инфраструктурата през годините: мостове, виадукти и т.н. Освен фотоизложбата от Клуба на железопътния моделизъм в България бяха подготвили специални модули на трасе и влакова композиция, които гостите имаха възможността да разгледат. Присъстващите се насладиха на богата музикална програма от класически произведения.  \r\nДеница КИТАНОВА", "date": "2018.11.08", "title": "Юбилейна изложба представи 130-годишната история на БДЖ в снимки"}
{"url": "http://www.focus-news.net/news/2018/11/08/2588139/daily-sabah-turtsiya-i-sasht-provedoha-vtoriya-krag-ot-savmestnite-patruli-v-manbidzh.html", "text": "Турски и американски военни проведоха втори кръг от съвместните патрули в северния сирийски град Манбидж, съобщава вестник  Daily Sabah .  \r\nТурските и американските войски проведоха в четвъртък своя втори кръг от съвместни патрули в северния Сирийски град Манбидж, договорен като част от сделка за премахване на зоната на сирийския филиал на ПКК, звената за закрила на народа (YPG). \r\nРепортери на турски медии предадоха, че войските са патрулирали около района на река Саджур, която разделя фронтовата линия на Манбидж от района на Ярублос, област, която попада под военната операция на Анкара „Щита на Ефрат“. \r\nНа съвместните патрули бе даден старт на 1 ноември тази година. От средата на юли турските военни сили извършиха общо 68 едностранни патрули в Манбидж. \r\nПрез юни Турция и САЩ, съюзници в НАТО, се договориха да извършват отделни патрули в района на сирийския град, но съвместните патрули се разглеждат като начин за преодоляване на евентуалното насилие между различните групировки в района. \r\nПатрулите  са част от пътната карта, която Анкара и Вашингтон  договориха през юни с цел отслабване на напрежението на фона на исканията на Турция за изтегляне от региона на подкрепяните от САЩ „Отряди за народна самоотбрана“ (YPG). От редакцията припомнят, че Анкара ги възприема като клон на „Работническата партия на Кюрдистан“, характеризирана от турците като терористична групировка.  Тереза Герова", "date": "2018.11.08", "title": "Daily Sabah: Турция и САЩ проведоха втория кръг от съвместните патрули в Манбидж"}
{"url": "http://www.focus-news.net/news/2018/11/08/2588145/blagoevgrad-dvizhenieto-na-glaven-pat-e-79-v-uchastaka-ot-kresna-do-sandanski-ot-km-400-do-km-426-se-osashtestvyava-v-edna-lenta.html", "text": "Движението на главен път Е-79 в участъка от Кресна до Сандански от км 400+000 до км 426+000 се осъществява в една лента в интервала от 18.00 часа до 06.00 часа сутринта. Участъкът е сигнализиран с пътни знаци и светлинни източници. Срокът за изпълнение на ремонтните дейности е до 10 ноември. Това съобщи за  Радио „Фокус“-Пирин  дежурният служител в Областно пътно управление-Благоевград. С нормална интензивност е трафикът по главен път Е-79, второкласен път 19 Симитли-Гоце Делчев и автомагистрала „Струма“ в областта. Необходимо е шофьорите да се движат с повишено внимание в района на Кресненското дефиле и прохода Предел, поради повишена опасност от падащи камъни. \r\nЛора КАЛЧЕВА", "date": "2018.11.08", "title": "Благоевград: Движението на главен път Е-79 в участъка от Кресна до Сандански от км 400 до км 426 се осъществява в една лента"}
{"url": "http://www.focus-news.net/news/2018/11/08/2588146/sport-16-nashi-bortsi-tragvat-za-svetovnoto-do-23-godini-v-bukuresht.html", "text": "България ще бъде представена с 16 борци на световното първенство до 23 години в румънската столица Букурещ, което ще се проведе в периода от 12 до 18 ноември. \r\nВ класическия стил на тепиха ще излезе Айк Мнацканян, който спечели бронз на мондиала за мъже в Унгария миналия месец.  \r\nПри жените до 23 години България ще бъде с три представителки в Букурещ. Сред тях са София Георгиева, сребърна медалистка от Евро 2018 за същата възраст, както и Виктория Бобева, трета на европейското за жени и девойки. \r\nВ свободния стил старши треньорът Валентин Ангелов залага изцяло на млади състезатели. В състава е Микяй Наим, който на мондиал 2017 до 23 г. спечели сребро.На първенството ще има и български съдия - Светлен Генчев.", "date": "2018.11.08", "title": "Спорт: 16 наши борци тръгват за световното до 23 години в Букурещ"}
{"url": "http://www.focus-news.net/news/2018/11/08/2588148/sport-andrey-rublyov-postigna-vtora-pobeda-v-milano.html", "text": "Миналогодишният финалист Андрей Рубльов постигна втора победа на „Финалите на следващото поколение“ в Милано. Руският тенисист се наложи над Лиъм Каруана с 4:3, 4:1, 4:2. С успеха си той се изкачи на второ място в групата. За да се класира за участие в полуфиналите на турнира Рубльов ще разчита на победа за Алекс де Минор срещу Тейлър Фриц.", "date": "2018.11.08", "title": "Спорт: Андрей Рубльов постигна втора победа в Милано"}
{"url": "http://www.focus-news.net/news/2018/11/08/2588147/ministarat-na-turizma-nikolina-angelkova-shte-uchastva-v-otkrivaneto-na-restavriranata-tsarkva-sv-yoan-aliturgetos-v-stariya-nesebar-na-9-noemvri.html", "text": "Министърът на туризма Николина Ангелкова ще участва в откриването на реставрираната църква „Св. Йоан Алитургетос“ в Стария Несебър на 9 ноември 2018 г. (петък) по покана на Н. Пр. Ерик Рубин, посланик на САЩ в България. Това съобщиха от пресцентъра на  Министерство на туризма .  \r\nЦеремонията е предвидена за 11.00 часа. Храмът е възстановен с финансовата подкрепа на Посланическия фонд за опазване на културното наследство от САЩ.  \r\nСлед събитието министър Ангелкова и посланик Рубин ще посетят Професионалната гимназия по туризъм „Ив. Вазов“ в Слънчев бряг. В 13.30 часа те ще проведат среща с преподавателския екип и възпитаници на училището, което тази година навършва половин век.", "date": "2018.11.08", "title": "Министърът на туризма Николина Ангелкова ще участва в откриването на реставрираната църква „Св. Йоан Алитургетос“ в Стария Несебър на 9 ноември"}
{"url": "http://www.focus-news.net/news/2018/11/08/2588149/blagoevgrad-intenziven-e-trafikat-na-gkpp-kulata-promahon-na-izhod-za-tovarni-avtomobili.html", "text": "Интензивен е трафикът на ГКПП „Кулата-Промахон“ на изход от страната за товарни автомобили. Това съобщиха за  Радио „Фокус“-Пирин  от „Гранична полиция“. Без забавяне се осъществява преминаването през ГКПП „Илинден-Ексохи и през ГКПП „Златарево-Ново село“. \r\nЛора КАЛЧЕВА", "date": "2018.11.08", "title": "Благоевград: Интензивен е трафикът на ГКПП „Кулата-Промахон“ на изход за товарни автомобили"}
{"url": "http://www.focus-news.net/news/2018/11/08/2588150/ek-registratsiya-za-sreshtata-na-visoko-ravnishte-za-startirashtite-predpriyatiya-na-15-noemvri-v-sofiya.html", "text": "На 15 ноември (четвъртък) в Интер Експо Център в София българският комисар по въпросите на цифровата икономика и общество Мария Габриел ще открие четвъртото издание на срещата Startup Europe Summit. В събитието ще участват 400 от главните фигури на европейската екосистема от стартиращи предприятия, a някои от най-добрите европейски стартъпи ще се срещнат с инвеститори, медии и създатели на политики, съобщават от пресслужабата на  Представителство на ЕК в България. \r\nПоканени като основни оратори тази година са министър-председателят на България Бойко Борисов, министри от шестте страни от Западните Балкани (Албания, Босна и Херцеговина, Косово, Черна гора, бившата югославска република Македония и Сърбия), Симон Шефер — основател и главен изпълнителен директор на Factory, президент на Startup Portugal и бизнес ангел в Европа, и Аня Монрад — вицепрезидент и главен управител в Dell EMC и председател на управителния съвет на Коалицията за умения и работни места в областта на цифровите технологии.  \r\nТазгодишната среща Startup Europe Summit ще бъде свързана с Програмата в областта на цифровите технологии за Западните Балкани, чието начало бе поставено по-рано тази година от Европейската комисия. Целта на тази инициатива е да подкрепи прехода в региона и да донесе ползи от цифровата трансформация на своите граждани, като спомогне за модернизиране на публичните администрации, за укрепване на киберсигурността, за увеличаване на свързаността и за подобряване на бизнес климата. Наред с това експерти от Европейската комисия ще представят напредъка в създаването на политики за цифровия единен пазар и действията за подпомагане на растежа на стартъпите и новите иновативни компании.", "date": "2018.11.08", "title": "ЕК: Регистрация за Срещата на високо равнище за стартиращите предприятия на 15 ноември в София"}
{"url": "http://www.focus-news.net/news/2018/11/08/2588151/ministar-neno-dimov-ima-veroyatnost-evropeyskiyat-sayuz-da-nalozhi-na-balgariya-finansovi-sanktsii-zaradi-kachestvoto-na-atmosferniya-vazduh.html", "text": "Има вероятност Европейският съюз да наложи на България финансови санкции заради качеството на атмосферния въздух, но от правителството полагат усилия да не се случат. Това каза в интервю за предаването „Това е България“ по  Радио „Фокус“  министърът на околната среда и водите Нено Димов по повод полученото официално уведомително писмо от Европейската комисия, с което призовава България да изпълни изцяло решението на Съда на ЕС от 5 април 2017 г. „Винаги когато говорим за санкции - това е крайна мярка. Това, което прави Министерството на околната среда и водите и правителството, е да се опитаме да ги отложим максимално във времето. Като междувременно, постигайки резултати, да убедим комисията, че парите е по-добре да се инвестират в решаването на проблема, отколкото да бъдат налагани като санкции на държавата. Защото горе-долу същият ресусрс ще бъде отнет, но ефектът ще бъде по-малък“. Министър Нено Димов каза още, че в началото на следващата година министерството ще представи доклад, с който ще докаже, че редица градове в България вече отчитат реални резултати в подобряването на чистотата на въздуха, което и Европейската комисия очаква от България.", "date": "2018.11.08", "title": "Министър Нено Димов: Има вероятност Европейският съюз да наложи на България финансови санкции заради качеството на атмосферния въздух"}
{"url": "http://www.focus-news.net/news/2018/11/08/2588153/the-south-china-morning-post-si-dzinpin-kam-henri-kisindzhar-kitay-i-sasht-tryabva-da-definirat-tochno-strategicheskite-si-namereniya.html", "text": "Президентът на Китай Си Дзинпин проведе среща с Пекин с ветерана на американската дипломация Хенри Кисинджър, който пристигна в азиатската страна с последния пакет предложения на Вашингтон за отслабване на напрежението между двете страни, съобщава англоезичното китайско издание   The South China Morning Post . \r\nВ рамките на разговора в китайската столица, Си Дзинпин подчерта, че двете страни трябва много „точно да дефинират“ стратегическите си намерения с оглед изострянето на двустранните търговски отношения. Посланието му вероятно е последното, което отправя преди срещата му с държавния глава на САЩ Доналд Тръмп по-късно този месец.  \r\nКитайският президент увери бившия американски държавен секретар, че Пекин би искал да разреши проблемите си със САЩ чрез диалог, но същевременно подчерта, че Вашингтон трябва да уважи интересите  и избрания път на развитие на Пекин.  \r\n„От известно време в САЩ има отрицателни коментари срещу Китай, което е достойно за внимание\", заяви Си Дзинпин пред 95-годишния гуру на външната политика. „Китай се ангажира да работи със САЩ за избягване на конфронтацията и за постигане на взаимно уважително сътрудничество, от което двете страни ще спечелят\", допълни китайският президент.  \r\nКисинджър, който беше на посещение в Пекин след икономически форум в Сингапур по-рано тази седмица, заяви на свой ред, че Китай и САЩ трябва да проявят стратегическо мислене и да открият перспектива за по-добро разбиране, разширяване на взаимните интереси и управление на различията им. \r\nНа отделна среща външният министър Ван И също подчерта пред Кисинджър, че търговската конфронтация може да бъде решена чрез диалог. В отговор американският дипломат подчерта, че Пекин не бива да бъде разглеждан като съперник на Вашингтон. \r\nПосещението на Кисинджър - известен с посредничеството си за срещата между Ричард Никсън и Мао Цзедун през 1972 г., проправила пътя за установяването на официални дипломатически връзки между Китай и САЩ, се разглежда като част от подготовката за срещата на върха между Си Дзинпин и Доналд Тръмп в кулоарите на форума на Г-20 в Аржентина. Надеждите се, че преговорите между двамата ще доведат до своеобразно примирие в търговската война между САЩ и Китай. Тереза Герова", "date": "2018.11.08", "title": "The South China Morning Post: Си Дзинпин към Хенри Кисинджър: Китай и САЩ трябва да дефинират точно стратегическите си намерения"}
{"url": "http://www.focus-news.net/news/2018/11/08/2588152/veliko-tarnovo-dobri-sa-usloviyata-za-patuvane-na-teritoriyata-na-oblastta.html", "text": "Велико Търново. Добри са условията за пътуване на територията на област Велико Търново, предаде репортер на  Радио „Фокус“ – Велико Търново . Времето е облачно. Температурата е 13 градуса. Пътните настилки са сухи. Проходът на Републиката е отворен за движение за всички МПС. Не се допуска преминаване на товарни автомобили над 10 тона през прохода Твърдица – Елена. Движението от км 47 до км 48 се осъществява в една лента поради пропадане на пътното платно и наличие на свлачище. Остава затворен поради свлачище участък от пътя Царски извор – Драганово, обходният маршрут е през село Сушица. Движението по пътя Дебелец – Средни колиби – Елена е ограничено за МПС над 10 тона поради намален габарит на пътното тяло. Обходният маршрут е Дебелец – Велико Търново – Лясковски кантон – Миндя – Елена и обратно. Ограничено е движението на МПС над 3,5 тона на пътя Чешма - Кесарево, поради намален габарит на пътното платно. Срокът на организацията на движение е до 11 януари 2019 година. Обходният маршрут е Чешма- Сливовица-Горско Ново село-Джулюница-Кесарево. \r\nОграничено е движението в участък от път Стефан Стамболово – Обединение поради ремонтни дейности. Обходен маршрут е по пътя Стефан Стамболово – VTR 1235 (за Полски Сеновец) – път I-5 Полски Тръмбеш – път-502 – Обединение и обратно. \r\nДвижението в участък от пътя Павликени – Горна Студена се осъществява в една лента поради ремонтни дейности на асфалтовата настилка. То ще се пропуска последователно в двете посоки от регулировчици.до 18.00 часа на 30 ноември. \r\nПътят Лозен – Полски Тръмбеш е ограничен за движение на МПС с обща маса над 12 т поради намален габарит на пътното платно. Обходният маршрут е Лозен – Драганово – Янтра – Поликраище – Полски Тръмбеш. \r\nНадежда КРЪСТЕВА", "date": "2018.11.08", "title": "Велико Търново: Добри са условията за пътуване на територията на областта"}
{"url": "http://www.focus-news.net/news/2018/11/08/2588154/kyustendil-normalno-se-osashtestvyava-preminavaneto-na-motorni-prevozni-sredstva-prez-gkpp-gyueshevo.html", "text": "Нормално се осъществява преминаването на моторни превозни средства през ГКПП „Гюешево”. Това съобщи за  Радио „Фокус” – Кюстендил  дежурният на българо-македонския пункт. Трафикът не е интензивен. Няма образували се колони от чакащи автомобили. Пътят в посока граничния пункт е сух. Няма наложени ограничения за движението на моторни превозни средства. \r\nВенцеслав ИЛЧЕВ", "date": "2018.11.08", "title": "Кюстендил: Нормално се осъществява преминаването на моторни превозни средства през ГКПП „Гюешево”"}
{"url": "http://www.focus-news.net/news/2018/11/08/2588156/sliven-bez-problemi-se-osashtestvyava-dvizhenieto-po-patishtata-v-oblastta.html", "text": "Без проблеми се осъществява движението по пътищата в Сливенска област. Пътните настилки са сухи и нормално проходими. Трафикът е интензивен, съобщиха от  Областно пътно управление-Сливен . \r\nЗатворени за тежкoварни автомобили над 10 т са проходите Твърдишки и Вратник. Котленският  проход е отворен за всички превозни средства. Опасност от падащи камъни има по пътя Сливен – Ичера – Градец. \r\nРемонти се извършват по планинските пътища в района на Котел и в община Нова Загора. \r\nДвижението по път ІІ-57 в участъка от село Пет могили до село Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Ремонтът ще приключи в края на февруари 2019 г.", "date": "2018.11.08", "title": "Сливен: Без проблеми се осъществява движението по пътищата в областта"}
{"url": "http://www.focus-news.net/news/2018/11/08/2588157/gabrovo-ogranicheno-e-dvizhenieto-v-uchastak-ot-patya-mezhdu-kvartalite-chehlevtsi-i-velchevtsi-poradi-remont.html", "text": "Ограничено е движението в участък от пътя между кварталите „Чехлевци  и „Велчевци“, съвпадащ с ул. „Малина“ в Габрово. Причината е извършване на строителни дейности, уточниха за  Радио „Фокус“ – Велико Търново  от Областно пътно управление – Габрово. Движението се осъществява през улици в урбанизирана територия гр. Габрово. Поставена е необходимата сигнализация. Трафикът се пренасочва по обходен маршрут за квартал Чехлевци по път III-5004, път II-44 и път III-4404. До 3 януари 2019 г. е срокът за приключване на дейностите. \r\nПроходът Шипка е отворен за движение. Там остава в сила ограничение за МПС за превоз на товари, с технически допустима максимална маса над 12 тона и ремаркета и полуремаркета, с технически допустима максимална маса над 10 тона. \r\nОграничено за превозни средства над 10 тона е движението в участък от пътя между  село Крамолин и Велико Търново. Забраната е въведена от км 22+129 до км 28+380 поради намален габарит на пътното платно при км 26+444. \r\nПропаднал участък на асфалтова настилка затруднява движението по път III-5006 Габрово – Стоманеците при км 7+060. Добре е водачите да се движат с повишено внимание като спазват поставената сигнализация. Срокът за приключване на дейностите е 30 ноември. \r\nМария НЕДЕВА", "date": "2018.11.08", "title": "Габрово: Ограничено е движението в участък от пътя между кварталите „Чехлевци  и „Велчевци, поради ремонт"}
{"url": "http://www.focus-news.net/news/2018/11/08/2588155/glavniyat-prokuror-poiska-imunitetite-na-shestima-deputati-obzor.html", "text": "Главният прокурор Сотир Цацаров внесе в Народното събрание искане за снемане на имунитетите на шестима депутати - трима от „Воля“, двама от БСП и един от ГЕРБ. На лидера на „Воля“ Веселин Марешки, както и на депутатите Кръстина Таскова и Пламен Христов се иска сваляне на имунитетите заради сговаряне за извършване на престъпления с цел имотна облага. Тримата вече имат повдигнати обвинения за отправени заплахи към собственици на аптеки, с цел да ги принудят да закупуват лекарства и лекарствени средства само от една фирма. Те вече се отказаха от имунитетите си по досъдебното производство за изнудване. Говорителят на главния прокурор Румяна Арнаудова обясни, че с обвинението в сговаряне, това за изнудване няма да отпадне. Тъй като са налице доказателства за сговарянето, главният прокурор иска отново снемането на имунитетите. Лидерът на „Воля“ Веселин Марешки посочи в Народното събрание, че тримата още не са решили дали да дадат имунитетите си. По думите му искането за сваляне на имунитетите може да се дължи на това, че от „Воля“ са прекалено остри спрямо някои вицепремиери. Румяна Арнаудова заяви, че обвиненията на Прокуратурата не са следствие на изказвания или гласувания на народни представители, а се основават на събрани доказателства.  \r\nДепутатът от БСП Георги Михайлов се разследва за умишлена безстопанственост и сключване на неизгодни договори. Според Прокуратурата докато Михайлов е бил директор на Специализираната болница за активно лечение на хематологични заболявания в София, са натрупани задължения от над 24 млн. лева. Депутатът Елена Йончева се проверява за изпиране на пари в особено големи размери, както и за финансови операции с парични средства, присвоени от „КТБ“, прикривани чрез офшорна компания. Прокуратурата е установила, че през 2012 година е създадено съвместно дружество между „Авторска телевизия“ на Елена Йончева и офшорна компания, регистрирана на Британските Вирджински острови. Новообразуваното дружество е открило сметка в КТБ, като единствено Йончева е имала право да оперира със средствата в сметката. По нея са постъпили 171 хил. евро, тепърва ще се разследва как са разходвани. Прокуратурата счита, че Елена Йончева знае или предполага, че парите по сметката в КТБ са придобити по престъпен начин. Твърдението се базира на свидетелски показания. Тези сведения са извън дадените от депутатите от ГЕРБ в сигнала срещу Йончева. „Имаме индикации, че има длъжностно присвояване в особено големи размери и за това, че не са платени необходимите дължими данъци“, посочи Румяна Арнаудова. По думите ѝ от доказателства по делото „КТБ“ може да се правят изводи, че зад офшорната компания стои едно от подсъдимите по делото лица. Тя обаче не отговори дали това е Цветан Василев. Доказателствата за Елена Йончева са събрани след сигнала на ГЕРБ, не са били част от делото „КТБ“. В парламента Йончева и Михайлов обявиха, че се отказват от имунитетите си.  \r\nРазследването срещу депутата от ГЕРБ Борис Кърчев е за избягване плащането на 320 хил. лева ДДС и използване на документи с невярно съдържание. Румяна Арнаудова обясни, че сигналите срещу Кърчев идват от граждани и НПО. В парламента депутатът заяви, че ще даде имунитета си, защото никога не се е крил зад него. \r\nАко имунитетите на шестимата депутати бъдат снети, предстои разкриване на данъчна и банкова тайна. „За да се отговори по безспорен начин е необходимо да имаме право да събираме доказателства, за да стигнем до верни и обосновани изводи - има ли престъпление от лице с имунитет“, каза още Румяна Арнаудова. \r\nБиляна ИВАНОВА", "date": "2018.11.08", "title": "Главният прокурор поиска имунитетите на шестима депутати (ОБЗОР)"}
{"url": "http://www.focus-news.net/news/2018/11/08/2588159/afp-za-parvi-pat-sled-obyavyavaneto-na-pobedata-nad-islyamska-darzhava-v-irak-v-mosul-e-izvarshena-ataka-s-kola-bomba.html", "text": "Заминиран автомобил е бил взривен в близост до ресторант във втория по големина град в Ирак – Мосул, предава  AFP , като се позовава на местните сили за сигурност.  \r\nТова е първата подобна атака, извършена в града, след като преди около година Ирак обяви победа над близкоизточната радикална групировка „Ислямска държава“. Джихадистите загубиха всичките си позиции в градовете в страната, но продължават да извършват партизански атаки срещу цивилни и правителствени цели.  Тереза Герова", "date": "2018.11.08", "title": "AFP: За първи път след обявяването на победата над „Ислямска държава“ в Ирак: В Мосул е извършена атака с кола-бомба"}
{"url": "http://www.focus-news.net/news/2018/11/08/2588161/gd-granichna-politsiya-na-gkpp-kulata-gkpp-kapitan-andreevo-i-gkpp-dunav-most-ruse-trafikat-e-intenziven-izhod-za-tovarni-avtomobili.html", "text": "На ГКПП \"Кулата\" на българо-гръцката граница, на ГКПП \"Капитан Андреево\" на българо-турската и ГКПП \"Дунав мост - Русе\" на българо-румънската трафикът е интензивен изход за товарни автомобили. Това съобщиха от пресцентъра на  ГД \"Гранична полиция\" . \r\nНа българо-сръбската и българо-македонската граница трафикът е нормален на всички контролно-пропускателни пунктове.", "date": "2018.11.08", "title": "ГД \"Гранична полиция\": На ГКПП \"Кулата\", ГКПП \"Капитан Андреево\" и ГКПП \"Дунав мост - Русе\" трафикът е интензивен изход за товарни автомобили"}
{"url": "http://www.focus-news.net/news/2018/11/08/2588160/nimh-utre-nad-po-golyamata-chast-ot-stranata-shte-bade-predimno-slanchevo-maksimalnite-temperaturi-shte-sa-mezhdu-13-i-18.html", "text": "Утре над по-голямата част от страната ще бъде предимно слънчево, максималните температури ще са между 13° и 18°. Такава е прогнозата за времето на  Националния институт по метеорология и хидрология (НИМХ)  при БАН, съобщи за  Агенция „Фокус“  дежурният синоптик Георги Цеков.  През нощта и утре в сутрешните часове, в равнините и низините ще е с ниска слоеста облачност или мъгла, в отделни райони придружени с ръмежи. Около и след обяд облачността над по-голямата част от страната ще се разкъса и намалее до предимно слънчево, но в източните райони ще се задържи значителна. Ще духа слаб североизточен вятър. Минималните  температури ще са между 1° и 6°, по-високи по морския бряг. Максималните ще са между 13° и 18°. \r\nНад Черноморието ще е облачно с временни намаления на облачността. В отделни райони ще има ръмежи. Ще духа слаб до умерен вятър от север-североизток. Максимални температури на въздуха 14-15°. Температурата на морската вода е 16°. Вълнението на морето ще е около 2 бала. \r\nНад планините ще преобладава слънчево време, с повече облаци над масивите в Източна България. Ще духа слаб вятър, предимно от североизток. Малко по-топло с максимална температура на височина 1200 метра – около 12°, на 2000 метра – около 6°. \r\nПрез почивните дни над Източна България ще преобладава облачно време, с намалена видимост, възможно е и да преръмява. Над Западна ще бъде предимно слънчево, с разкъсана висока облачност, значителна в неделя. Вятърът ще е от югоизток, предимно слаб. Максималните температури ще са между 13° и 18°, а преобладаващите минимални – между 2° и 7°. В началото на следващата седмица значителна ниска облачност и намалена видимост ще има отново над Източна България, сутрин и по поречието на Дунав. Над останалата част от страната ще бъде предимно слънчево. Температурите ще останат без съществена промяна. \r\nАтмосферното налягане ще се задържи малко по-високо от средното за ноември.", "date": "2018.11.08", "title": "НИМХ: Утре над по-голямата част от страната ще бъде предимно слънчево, максималните температури ще са между 13° и 18°"}
{"url": "http://www.focus-news.net/news/2018/11/08/2588164/plovdiv-zam-kmetat-rozalin-petkov-se-sreshtna-s-pochetniya-konsul-na-balgariya-vav-florentsiya.html", "text": "Заместник-кметът на Община Пловдив Розалин Петков се срещна с почетния консул на България във Флоренция Алесандро Бузони, съобщиха за  Радио „Фокус“-Пловдив  от Общината. Това стана в рамките на посещението на Розалин Петков в италианския град и участието му в първата по рода си конференция на Европейските столици на културата и ежегодната среща „Единство в многообразието“. \r\nДвамата обсъдиха подготовката на Пловдив и Матера да посрещнат след около два месеца домакинството на Европейска столица на културата 2019. Почетният консул Алесандро Бузони заяви, че с интерес следи и икономическото развитие на Пловдив. Той сподели, че все повече фирми от Италия се интересуват как да инвестират в града под тепетата, особено в IT индустрията. \r\nПървото издание на форума във Флоренция бе посветено на  Европейската година на културното наследство и се организира съвместно с еврокомисаря по въпросите на образованието, културата, младежта и спорта Тибор Наварацик.", "date": "2018.11.08", "title": "Пловдив: Зам.-кметът Розалин Петков се срещна с почетния консул на България във Флоренция"}
{"url": "http://www.focus-news.net/news/2018/11/08/2588163/predstoyashti-mezhdunarodni-sabitiya-za-9-noemvri-agentsiya-fokus.html", "text": "Германия отбелязва 80-годишнината от Кристалната нощ. \r\n***  Президентът на Франция Еманюел Макрон и британският премиер Тереза Мей ще проведат работен обяд преди посещениет на англо-френско военно гробище.  \r\n***  Държавният глава на Турция Реджеп Тайип Ердоган приема за среща емира на Катар. \r\n***  „Зелените“ избират шпитценкандидат за европейските избори през май 2019 г. \r\n***  Министърът на енергетиката на САЩ Рик Пери пристига на посещение в Полша. \r\n***  Преговори между Китай и САЩ на високо равнище. \r\n***  Започва процесът срещу 26-мата обвиняеми за терористичното нападение в курорта Сус от 2015 г. \r\n***  Нов кръг от преговори между лидерите на Афганистан и талибаните. \r\n***", "date": "2018.11.08", "title": "Предстоящи международни събития за 9 ноември (Агенция „Фокус“)"}
{"url": "http://www.focus-news.net/news/2018/11/08/2588162/aleksandar-vuchich-sled-pregovorite-s-prezidenta-na-kosovo-ne-iskam-da-razgovaryam-s-tachi-no-po-dobre-da-govorim-sto-godini-otkolkoto-da-voyuvame-i-edin-den.html", "text": "В рамките на диалога за нормализиране на двустранните отношения между Белград и Прищина в Брюксел се проведе поредна среща между президентите на двете страни – Александър Вучич и Хашим Тачи, организирана с посредничеството на Върховния представител на Европейския съюз по външните въпроси и политиката за сигурност Федерика Могерини, предава излъчващият на албански език скопски телевизионен канал  „Алсат-М“ . \r\nСлед преговорите държавният глава на западната ни съседка подчерта, че положението на Сърбия е сложно. „Не ми е комфортно и не искам да разговарям с Тачи, но по-добре да говорим сто години, отколкото да воюваме и един ден. Това е моята работа. Мирът е важен. С нищо друго не може да бъде сравнен“, заяви Вучич след срещата в Брюксел. \r\nМогерини на свой ред подчерта, че очаква от Вучич и Тачи да потвърдят готовността на страните им да увеличат усилията за постигането на правно обвързващ договор за нормализирането на отношенията между двете страни. Тереза Герова", "date": "2018.11.08", "title": "Александър Вучич след преговорите с президента на Косово: Не искам да разговарям с Тачи, но по-добре да говорим сто години, отколкото да воюваме и един ден"}
{"url": "http://www.focus-news.net/news/2018/11/08/2588165/vidin-predstaviteli-na-sotsialni-sluzhbi-ot-transgranichniya-rayon-se-sreshtnaha-v-grada.html", "text": "Четвъртата работна среща „Източна социална мрежа” се проведе с участието на представители на социални служби и социални услуги от Видин, сръбския град Зайчар и от румънския град Калафат, съобщиха от пресцентъра на  Община Видин . Форумът е организиран от Фондация „Подкрепа за реализация” – Видин, сдружение „Добро дърво” – Зайчар и със съдействието на Община Видин. \r\nЗаместник-кметът Венци Пасков приветства гостите и представи основните дейности в областта на социалната политика на Община Видин: „На територията са разкрити и функционират 22 социални услуги, 18 от тях се предоставят от неправителствени организации като външни доставчици.  Дейностите са свързани с възможности за общуване, предоставяне на медицински грижи, почасови услуги в домашна среда, консултиране по отношение на децата в риск, лицата с увреждания и възрастните хора. Важна част от нашата социална политика е участието и реализирането на проекти, финансирани по национални и европейски програми като: „Грижа в семейна среда за лицата в неравностойно положение”, „Топъл обяд”, „Устойчиво развитие на услугите за социално включване” и други” – каза Пасков. Той изрази удовлетворение от взаимодействието с всички партньори, както и от затвърждаване обмена на добри практики и работещи модели в областта на социалнта сфера. \r\nСрещата продължи с предствяне дейността на всяка една от присъстващите организации и институции, както и възможности за реализиране на съвместни инициативи, участия с общи проекти в трите трансгранични региона. \r\nГостите посетиха и се запознаха с работата на доставчици на социални услуги в град Видин.", "date": "2018.11.08", "title": "Видин: Представители на социални служби от трансграничния район се срещнаха в града"}
{"url": "http://www.focus-news.net/news/2018/11/08/2588166/plovdiv-dvama-dushi-sa-zaginali-pri-katastrofa-na-patya-plovdiv-peshtera-v-uchastaka-mezhdu-selata-orizari-i-kadievo-dvizhenieto-v-rayona-e-preustanoveno.html", "text": "Двама души са загинали при тежка катастрофа на пътя Пловдив-Пещера. Това съобщи за  Радио \"Фокус\" - Пловдив  говорителят на ОДМВР - Пловдив. Пътят е затворен за движение. Сигналът е подаден на 112 след 18.30 часа. По първоначални данни в участък между селата Оризари и Кадиево се сблъскали лек автомобил и камион. Загинали са шофьорът и пътник в леката кола. Все още няма информация за самоличността им.  \r\nБез наранявания е шофьорът на тежкотоварния автомобил, който е роден през 1979 година. До приключване на огледа трафикът се насочва по обходни маршрути от полицейски служители. Причините се изясняват.  \r\nЦветана ТОНЧЕВА", "date": "2018.11.08", "title": "Пловдив: Двама души са загинали при катастрофа на пътя Пловдив-Пещера в участъка между селата Оризари и Кадиево, движението в района е преустановено"}
{"url": "http://www.focus-news.net/news/2018/11/08/2588158/sliven-protest-sreshtu-visokite-tseni-na-gorivata-shte-se-provede-na-11-noemvri-v-grada.html", "text": "Протест срещу високите цени на горивата ще се проведе на 11 ноември в Сливен. Протестиращите се организират чрез социалните мрежи, предаде репортер на  Радио „Фокус“ – Сливен . Освен това автошествието ще е насочено срещу увеличението на цената на застраховката „Гражданска отговорност“ и данъците на автомобилите. Протестиращите ще подкрепят и исканията на майките на деца с увреждания. Протестът е насрочен за 11. 00 часа, като сборен пункт ще е паркингът на Дамарски мост. \r\nЛюдмила ЙОРГОВА", "date": "2018.11.08", "title": "Сливен: Протест срещу високите цени на горивата ще се проведе на 11 ноември в града"}
{"url": "http://www.focus-news.net/news/2018/11/08/2588167/makfaks-makedoniya-turtsiya-tarsi-partnyor-za-proizvodstvoto-na-iztrebiteli-pregovarya-s-rols-roys.html", "text": "Турция търси партньор за производството на изтребители. Това обяви директорът на Секретариата по отбранителна промишленост Исмаил Демир, предава македонската информационна агенция  „Макфакс“. \r\nДемир заяви, че вратите остават отворени за международни производителите на двигатели за въздухоплавателни средства, желаещи да участват в турския проект за развитие на изтребители собствено производство.  \r\nМиналата година турската компания „Кале Груп“ обяви, че е постигнала съгласи с британската „Ролс Ройс“ за разработването на двигатели за самолети, включително за бойни. Съобщението бе разпространено, след като Великобритания и Турция подписаха договор за отбрана на стойност повече от 10 млн. лири. \r\nГоворейки на церемонията по подписването на договора с компанията „ТП Моторс\" за производство на изтребители, Демир подчерта, че преговорите с „Ролс-Ройс\" са в ход, но с оглед на продължителността на проекта, Анкара ще вземе предвид и други оферти. Той допълни, че Турция има готовност да започне масово производство на танковете си „Алтай\". . Тереза Герова", "date": "2018.11.08", "title": "„Макфакс“ (Македония): Турция търси партньор за производството на изтребители, преговаря с „Ролс-Ройс“"}
{"url": "http://www.focus-news.net/news/2018/11/08/2588192/mario-mishev-sdruzhenie-balgarska-istoriya-realizirali-sme-nad-250-rodolyubivi-uroka-v-tsyalata-strana.html", "text": "Над 250 родолюбиви урока е реализирало Сдружение „Българска памет“ в цялата страна. Това каза за  Радио „Фокус“ – Велико Търново  Марио Мишев, координатор-проекти в сдружение „Българска история“. По думите му целта на тези уроци е да подпомогнат образователния процес. „Учениците се радват на визуализацията. Харесват това, че може в рамките на един много кратък анимационен филм, направен по модерен начин, да се представи една понякога суха за тях материя, каквато е биографията на една личност или хронологията на дадено важно събитие. Много често в учебния процес на историята започва да се гледа като на бреме. Днес се изгубват важните послания. Ние искаме да ги върнем, да покажем, че в центъра на историята стои личността, нейните качества, добродетели и примера, който можем днес да вземем“, посочи Марио Мишев. \r\nСдружението е създадено преди 5 години от група ученици с интерес към историята.  С времето обаче организацията се разраства. Днес нейните членове са над 20 души, като отделно от това консултанти са преподаватели от Софийски и Великотърновски университет. Те създават книги и филми, а интернет страницата на сдружението се радва на голям интерес. „Опитваме се да представим българската история на всеки фронт, защото виждаме, че ако тя се поднася увлекателно и достоверно, има голям резултат. Българинът обича историята си, стига да му покажеш, че тя не е едни дебели томове хванали прах по лавиците в къщи, а нещо живо“, допълни Марио Мишев. \r\nНадежда КРЪСТЕВА", "date": "2018.11.08", "title": "Марио Мишев, Сдружение „Българска история“: Реализирали сме над 250 родолюбиви урока в цялата страна"}
{"url": "http://www.focus-news.net/news/2018/11/08/2588169/podpisaha-kolektivniya-trudov-dogovor-v-sektor-zdraveopazvane-za-2019-g-obzor.html", "text": "Министърът на здравеопазването Кирил Ананиев и представители на национално представени работодателски и синдикални организации подписаха Колективния трудов договор (КТД), регламентиращ трудовите и осигурителни отношения на работещите в отрасъл „Здравеопазване” през 2019 г. Текстът на договора цели по-високи минимални прагове на трудовите възнаграждения за ангажираните в здравната система. Според договореното най-ниската заплата за медицинска сестра, акушер или лаборант става 900 лв. Ръстът е с 200 лв. спрямо договореното в стария КТД. За лекарите и фармацевтите с една специалност най-ниското възнаграждение става 1200 лв., което е ръст с 350 лв. спрямо 2016 година. Началник на отделение ще получаванай-малко 1300 лв., а шеф на клиника –  1500 лв. Скокът е с около 50 на сто. В университетските многопрофилни и специализирани болници за активно лечение, както и в тези с над 51 на сто държавно участие увеличението е още по-голямо. Там началните заплати за медиците варират от 950 до 1700 лв. В проценти това представлява скок с 27 до 48 на сто спрямо 2016 година. \r\nСъщите стойности са предвидени за центровете за кожно-венерически заболявания, болници за продължително лечение, за рехабилитация. \r\n„Надявам се, че показателите за начална работна заплата в сектор „Здравеопазване“ по категории персонал, които са залегнали в Колективния трудов договор, ще бъдат постигнати и ще бъдат база за надграждане в следващите години, с оглед важността на труда на работещите в българското здравеопазване. Нека този договор да послужи за база да постигнем удовлетвореност както от страна на пациентите за качеството на медицинските грижи, така и на заетите в системата, които дават своя труд за това лечение“,заяви министърът на здравеопазването Кирил Ананиев след подписването на документа. \r\nВицепрезидентът на КНСБ д-р Иван Кокалов заяви, че е щастлив от факта, че с всеки министър на здравеопазването са успели да подпишат Колективен трудов договор. „Аз мисля, че с днешния подпис ние всъщност показахме, че работодатели, синдикати, министри вървим в правилната посока“, коментира той По думите му държавата трябва да участва повече във финансирането на здравеопазването, защото във времето сякаш се е пооттеглила от тази си роля. Трябва да намерим съгласие за по-справедливо разпределение на ресурса за всички. Все пак работата в здравеопазването е отборна. „Ако има звезди, те се крепят на работата на всички останали. Нека все пак да тушираме алчността на някои за сметка на това да стимулираме всички, ако искаме гражданите да са доволни, не само работещите в здравеопазването“, каза още Кокалов Димитров. „С този Колективен трудов договор и с последващите стъпки смятаме да се сложи ред в тази кочина. Разбира се, трябва да се намери начин и за правилното изразходване на публичния ресурс. В тая посока ние ще продължим нашите преговори, защото публичният ресурс е ограничен“, добави той.  \r\nОтрасловото споразумение се прилага за всички лечебни заведения; за второстепенни разпоредители с бюджетни средства към министъра на здравеопазването; за структурите по училищно и детско здравеопазване, както и за здравните кабинети в специализираните институции за предоставяне на социални услуги за деца и възрастни. Колективният трудов договор в здравеопазването влиза в сила в началото на 2019 година. \r\nТеодора ПАТРОНОВА", "date": "2018.11.08", "title": "Подписаха колективния трудов договор в сектор „Здравеопазване” за 2019 г. (ОБЗОР)"}
{"url": "http://www.focus-news.net/news/2018/11/08/2588170/veliko-tarnovo-predstaviteli-na-obshtina-svishtov-prisastvaha-na-patronniya-praznik-na-sa-d-a-tsenov.html", "text": "Тържествена церемония по повод патронния празник на  СА „Д. А. Ценов“ се проведе в Свищов, съобщиха от пресцентъра на  Общината . Събитието беше отбелязано с тържествен церемониал по поднасяне на цветя през паметника на Дарителя и шествие с поклонение пред гроба на Димитър Апостолов Ценов. \r\nПо покана на Ректора на Стопанска академия доц. д-р Иван Марчевски, на патронния празник на Свищовската академия присъстваха заместник-кметът на община Свищов Борислав Замфиров, председателят на ОбС – Свищов д-р Кристиян Кирилов, секретарят на Общината Любомира Петрова и директорът на дирекция „Култура и културно наследство“ Росен Маринов. В израз на дълбок поклон пред щедрото и благородно дело на Дарителя, представителите на общината поднесоха венец и цветя пред паметника и гроба на достойния българин.", "date": "2018.11.08", "title": "Велико Търново: Представители на Община Свищов присъстваха на патронния празник на СА „Д. А. Ценов“"}
{"url": "http://www.focus-news.net/news/2018/11/08/2588191/stefan-dimitrov-obshtina-svishtov-sastoyanieto-na-markirovkata-po-republikanskata-patna-mrezha-v-rayona-e-v-losho-sastoyanie.html", "text": "Състоянието на маркировката по републиканската пътна мрежа в района на Свищов е в лошо състояние. Това съобщи за  Радио „Фокус“ – Велико Търново  Стефан Димитров, директор на Дирекция „Управление при отбранително-мобилизационна подготовка“ в Община Свищов. По думите му особено през зимните месеци, когато видимостта е намалена, този проблем излиза на преден план.  \r\n„Има и два много трудни участъка – единият е Свищов – Царевец – Совата, при който при всеки снеговалеж почти става така, че се затваря. Другият е Царевец – Козловец - Алеково, това са участъци от републиканска пътна мрежа. Имаме готовност с един „БАТ“, който се намира в село Царевец, да разриваме при нужда, но най-подходяща е роторната машина. Има и един участък между Свищов и село Ореш, който е гориста местност, северно изложение. Там, при най – малкото падане на сняг и дъжд, участъкът се заледява и трябва да се почиства редовно, но обраслата дървесна растителност не позволява на тежките машини на пътно поддържащата фирма да почиства. Те често отказват, а и дърветата падат и стигаме до парадокса, че едно обикновено паднало дърво на пътя, спира цялото движение, а това е основният изход Свищов – Плевен“, обясни Стефан Димитров.  \r\nТой допълни, че е направена нова заявка до Министерство на вътрешните работи за набавяне на излязла от употреба техника, която може да се използва за зимното снегопочистване. \r\nМария НЕДЕВА", "date": "2018.11.08", "title": "Стефан Димитров, Община Свищов: Състоянието на маркировката по републиканската пътна мрежа в района е в лошо състояние"}
{"url": "http://www.focus-news.net/news/2018/11/08/2588172/istorikat-dots-d-r-petar-nenkov-chernata-koleda-na-1945-godina-v-makedoniya-uzhasyava-s-bezsmislenata-si-zhestokost.html", "text": "„Черната Коледа на 1945 година” в Македония ужасява с безсмислената си жестокост. Тогава от Титовите партизани са убити без съд и присъда стотици български лекари, учители и свещеници само заради факта, че открито заявяват своята българска национална принадлежност. Това коментира пред  Радио-„Фокус”-Пловдив  историкът доц. д-р Петър Ненков. \r\n„Тези факти години наред бяха скривани, фалшифицирани и изопачавани”, каза доц. д-р Ненков. По думите му и днес въпросът с българите в Западните покрайнини все още чака своето справедливо решение. Ненков припомни, че без да изчака решението на международната комисия за определяне на границата, на 6 ноември 1920 г. Сърбия окупира със свои войски територията, която и е дадена – Струмишко, Трънско, Босилевградско, Кулско и Царибродско и започва тотална денационализация и асимилация на българското население. \r\nНа 20 декември 1920 г. в Белград е приет Закон за защита на държавата, който не признава националните малцинства в Сърбия и задължава българите да приемат сръбски имена и презимена, а децата им да учат само в сръбски училища. Учителите и свещениците в българските църкви, манастири и училища са прогонени и в тях са настаняват сръбски свещеници и учители. Българската интелигенция е подложена на жесток терор. Убити са над 1200 души през този мрачен период, хиляди са хвърлени в затвори и концлагери. „Дори не се посвеняват да смутят покоя на мъртвите като оскверняват гробовете им, разрушават и изтриват от надгробните паметници, българските имена”, разказа Ненков. \r\nПрез 1929 г. крал Александър извършва държавен преврат, установява военна диктатура и на мястото на Сърбо-хърватско-словенското кралство създава нова държава, наречена Югославия. Тя е хетерогенна държава с население от 22 милиона души, съставено от 30 етнически групи, от които сърбите са едва 8 милиона души. \r\nПрез 1961 г. при поредното преброяване в Западните покрайнини е имало 63 000 българи, а през 1991 г. само 25 хиляди. В Цариброд при преброяването едва 52 % са се определили като българи, 22 % – като югославяни, 22 % – като сърби и 4 % – като други. Това означава, че 48 % от населението се е определило като небългарско и в това няма нищо чудно, защото през периода 1920-1941 г. сърбите провеждат бясна асимилаторска политика в този български район. \r\nСлед Втората световна война, конституцията на СФРЮ наред с другите народности, признава и наличието на българска народност. Когато през 1948 г. пропада замислената в Блед българо-югославска федерация и се влошават междудържавните отношения отново се засилва асимилаторския натиск върху българите в Западните покрайнини. Те са подложени на психически и физически тормоз. Без съд и присъда са хвърляни в затвора . В процентно отношение , българите са на второ място в Югославия, всред концлагеристите по национална принадлежност, а Западните покрайнини са един от най-бедните и изостанали райони в Титова Югославия. \r\n„След ужасяващите по своята жестокост граждански войни в Югославия, водени от кликата на Слободан Милошевеч, през 90-те години на миналия век, изкуствено създадената държава – рожба на Версайския мирен договор изчезна от политическата карта на Европа, а по своя воля народите от бившата федерация, извоюваха националната си независимост”, разказа още Петър Ненков. \r\nЦветана ТОНЧЕВА", "date": "2018.11.08", "title": "Историкът доц. д-р Петър Ненков: „Черната Коледа на 1945 година” в Македония ужасява с безсмислената си жестокост"}
{"url": "http://www.focus-news.net/news/2018/11/08/2588193/blagoevgrad-yuzu-neofit-rilski-organizira-lektsiya-diskusiya-na-tema-detsata-onlayn-riskove-i-opasnosti-na-13-noemvri.html", "text": "Югозападен университет (ЮЗУ) „Неофит Рилски“ организира лекция-дискусия на тема „Децата онлайн – рискове и опасности“. Това каза за  Радио „Фокус“-Пирин  Веска Арабаджиева, специалист по връзки с обществеността във висшето учебно заведение. „Ръководството на университета събира на едно място едни от най-компетентните по темата специалисти в България - комисар Явор Колев – началник дирекция „Киберпрестъпност“ в ГДБОП – МВР, Георги Апостолов – координатор на Националния център за безопасен интернет, Деян Благоев – специалист по онлайн защита на деца, и Радиона Никова – представител на Държавната агенция за закрила на детето, които ще запознаят присъстващите с последните тенденции в онлайн опасностите и как могат да се предпазят децата“, каза още Арабаджиева. Събитието ще се проведе на 13 ноември, от 14.00 ч., в Аулата на Югозападния университет „Неофит Рилски“ и е отворено за всички студенти, преподаватели, родители, учители и ученици. \r\nЛора КАЛЧЕВА", "date": "2018.11.08", "title": "Благоевград: ЮЗУ „Неофит Рилски“ организира лекция-дискусия на тема „Децата онлайн – рискове и опасности“ на 13 ноември"}
{"url": "http://www.focus-news.net/news/2018/11/08/2588168/iliya-valev-etnograf-osven-na-sveti-arhangel-mihail-dneshniyat-praznik-e-posveten-i-na-nebesniya-angel-pokrovitel-koyto-vseki-poluchava-pri-svoeto-krashtenie.html", "text": "Освен на Свети Архангел Михаил, днешният празник е посветен и на небесния ангел-покровител, който всеки получава при своето кръщение. Според християнските вярвания, именно в този ден, независимо на каква възраст се изпълнява светото тайнство,  всеки получава определен небесен закрилник. Това коментира за  Радио „Фокус“ – Велико Търново  етнографът от Регионалния исторически музей във Велико Търново Илия Вълев. Той посочи, че Архангеловден е голям и важен християнски празник, не само заради огромния брой именници, които празнуват днес. „Днешният празник се назовава Събор на Свети Архангел Михаил и другите небесни безплътни сили – това са ангелите. Искам да припомня, че той е в чест на съборното единство  на ангелските членове, които са  девет на брой – Серафимите, Херовимите, Престолите, Господствата, Силите, Властите, Началата, Архангелите, и което е по-важно за нас, като обикновени хора със своите страсти и слабости – Ангелите. Подчертавам ангелите, защото църквата е определила да се почитат светите ангели на този ден, разбира се, на първо място Архангел Михаил, който считаме за предводител на небесните сили и борец против духовете на тъмнината“, обясни етнографът. \r\nМария НЕДЕВА", "date": "2018.11.08", "title": "Илия Вълев, етнограф: Освен на Свети Архангел Михаил, днешният празник е посветен и на небесния ангел-покровител, който всеки получава при своето кръщение"}
{"url": "http://www.focus-news.net/news/2018/11/08/2588194/plovdiv-nad-1500-uchenitsi-se-vklyuchvat-v-esenniya-etap-na-kampaniyata-gramotni-li-smei-v-grada.html", "text": "Над 1500 ученици се включват в есенния етап на кампанията „Грамотни ли сме?“ в Пловдив, съобщиха за  Радио „Фокус“-Пловдив  от Общината. Събитието ще се състои на 9 ноември. То се организира  от Община Пловдив, отдел „Образование“, съвместно с Център за подкрепа за личностно развитие – Общински детски комплекс – Пловдив (ЦПЛР – ОДК). \r\nЦелта на кампанията е да се провери нивото на грамотност на участниците, свързана с компетентностите, които трябва да са придобили в обучението си по български език до съответния етап. Тестовите варианти за двете възрастови категории (VІІ клас и ХI – ХІІ клас) са съобразени с образователната степен на учениците. Всеки от тестовете е разработен по моделите на изпитните варианти за национално външно оценяване и държавен зрелостен изпит, като включват само въпроси от модулите, свързани с изучения материал по български език. Разнообразните типове задачи от отворен и затворен тип ще провокират участниците да покажат до какво ниво са овладели правописната, граматичната, пунктуационната и лексикалната норма в съвременния български книжовен език. \r\nЗаявки за участие на 1523 ученици са получени от 38 общински, държавни и частни училища от  Пловдив. \r\nСъстезанието ще се проведе в сградата на Център за подкрепа за личностно развитие – Общински детски комплекс – Пловдив, бул. „Шести септември“ №193, на два етапа – сутрин и следобед в извънучебно време. След оповестяване на резултатите, най-добре представилите се участници ще бъдат наградени.", "date": "2018.11.08", "title": "Пловдив: Над 1500 ученици се включват в есенния етап на кампанията „Грамотни ли сме?“ в града"}
{"url": "http://www.focus-news.net/news/2018/11/08/2588196/d-r-todor-boyadzhiev-kraven-tsentar-burgas-nablyudavame-tendentsiya-kam-uvelichavane-na-nuzhdite-ot-krav-i-kravni-sastavki.html", "text": "Наблюдаваме тенденция към увеличаване на нуждите от кръв и кръвни съставки. Това каза за  Радио „Фокус“ – Бургас  д-р Тодор Бояджиев, началник на Отделението по трансфузионна хематология (Кръвен център) към МБАЛ-Бургас. По думите му това е свързано с демографската инверсия и увеличаване туристопотока, който се наблюдава от няколко години. „Миналата година Летище Бургас посрещна двумилионния си пътник, тази година – тримилионния. Това е чудесно развитие за сектор „Туризъм“, но кръвният център не би могъл да се справи с това разрастване. Големият брой на населението означава по-голям брой на заболелите, а част от заболяванията опират до трансфузия на кръвни съставки“, обясни Бояджиев. Той добави, че тази важна инфраструктура трябва да бъде подкрепена, както материално – чрез допълнителна база и допълнителен брой служители, така и директно – с транспорт на кръвни съставки от вътрешността на страната. „Чрез  колаборация с колегите от Стара Загора, София, Пловдив, Ямбол и Сливен успяваме да задоволим част от нуждите на учебното заведение, но не всички. Според чл. 27, 28 от Закона за кръвта при липса на кръвни съставки, в което и да отделение по трансфузионна хематология, лекуващият лекар снабдява лечебното заведение с нея от Районния кръвен център, където се намират резервите. Оттам с транспорт се доставят съответните артикули за конкретен пациент“, посочи още лекарят. Той добави, че проблемът с липсата на кръвни съставки през изминалия летен сезон е бил толкова голям, че за по-дълго от обичайно са останали необслужени хора с хронични заболявания. \r\nСпоред д-р Тодор Бояджиевхора, които са боледували от някои инфекциозни заболявания, не могат да даряват кръв. „Лицата, които могат да даряват кръв, трябва да бъдат на възраст между 18 и 65 години. Освен това те не трябва да са картотекирани с тежки или редки заболявания като инсулт, инфаркт или диабет, както да приемат съдово-активни лекарства“, обясни лекарят. Той добави, че витамините и хранителните добавки не са проблем при кръводаряването. „Има, разбира се, и други уточняващи въпроси, които лекарят задава на пациента преди да допусне пациента да дари кръв“, каза още Бояджиев. Той добави, че липса на кръводарители не се наблюдава, но проблемът с липсата на кръвни съставки идва от увеличаване броя на населението в региона. „Поради това увеличение, се наблюдават и повече случаи на лежащо болни пациенти с редки кръвни групи“, добави Бояджиев. \r\nМария ГЕОРГИЕВА", "date": "2018.11.08", "title": "Д-р Тодор Бояджиев, Кръвен център – Бургас: Наблюдаваме тенденция към увеличаване на нуждите от кръв и кръвни съставки"}
{"url": "http://www.focus-news.net/news/2018/11/08/2588195/d-r-antoniya-paneva-darzhaven-arhiv-shumen-uchastva-s-4-dnevnika-v-izdanie-posveteno-na-100-godini-ot-parvata-svetovna-voyna.html", "text": "Държавен Архив-Шумен участва с 4 дневника в издание, посветено на 100 години от Първата световна война. Това каза пред  Радио „Фокус“-Шумен  д-р Антония Панева, началник на Държавен Архив- Шумен. Личният дневник на Илия Петров Ламбов и три военни полеви дневника, водени от командирите на 45-и пехотен полк, 46-и пехотен полк и 3-та пехотна бригада, в състава на която са двата полка, са публикувани в изданието на Държавна агенция „Архиви” – „Известия на държавните архиви”, брой 111/112, посветено на отбелязването на 100-годишнината от Първата световна война.  \r\nД-р Панева посочи, че само след броени дни, на 11 ноември се навършват точно 100 години от сключването на Компиенското примирие, с което се слага край на първия глобален конфликт в историята на човечеството, бойните действия на който се разгръщат на няколко континента. В изданието са включени дневници и спомени за Първата световна война.  Представените от Шумен полеви дневници са част от личния фонд на генерал- майор Марко Андреев Андреев, съхраняван в Държавен архив – Шумен. „Дневниците се отнасят към почти еднакъв времеви отрязък – август- септември- октомври 1918 година. 45-ти и 46-ти пехотни полкове са в състава на Трета бригада от Трета пехотна Балканска дивизия. Командир на 45-ти полк е полковник Иван Карамаждраков, командири на 46-ти полк са подполковник Константин Йорданов и подполковник Стефан Коевски, а командир на Трета бригада – полковник Марко Андреев. Дневниците описват пътя и бойните действия на бригадата в Македония, както и безславното завръщане в България и демобилизиране на войската през октомври 1918 година“, посочи д-р Антония Панева.  \r\nПо думите й въпреки че информацията е стандартизирана, читателят научава и  за умората, за липсата на продоволствия, за разколебаването на бойния дух, за тежките условия. Дневникът, който е част от личния фонд на Илия Петров Ламбов, включен в настоящото издание, се публикува за първи път. Дарен е на Архива от дъщеря му Димитрина Кожухарова. Дневникът се отнася за периода 30 август – 31 декември, 1916 година. „Става въпрос за класически личен дневник, воден ежедневно, от мястото на събитията. Представлява тефтер, джобен формат. Записките са правени с обикновен или химически молив“, каза д-р Панева. Тя посочи, че  Илия Ламбов описва изключително подробно преминатия от частта му маршрут, като в текста се срещат 66 наименования на населени места.  \r\nДневникът обхваща времето на най-важните събития на Северния фронт в Добруджа – от края на август 1916 до края на декември 1916 година – четири месеца, през които българските войски успяват да отблъснат обединените войски на Русия, Румъния и Сърбия от Северна Добруджа, като на 6 декември 1916 година е победният марш на българските войски в Букурещ. Сред описаните бойни действия са тези при Тутракан и Кубадин. „Най-ценният урок за нас е възможността да съпреживеем трудностите на бойното поле, липсата на елементарни хигиенни условия, мъката и носталгията по дома, за близките, нарастващото самочувствие и гордост след всяка поредна победа над обединените руски, сръбски и румънски войски“, заяви д-р Панева. \r\nИвелина ИВАНОВА", "date": "2018.11.08", "title": "Д-р Антония Панева: Държавен Архив-Шумен участва с 4 дневника в издание, посветено на 100 години от Първата световна война"}
{"url": "http://www.focus-news.net/news/2018/11/08/2588197/gabrovo-73-sokayni-shevitsi-predstavya-regionalniyat-istoricheski-muzey-v-dvuezichen-katalog.html", "text": "73 сокайни шевици представя Регионален исторически музей – Габрово в двуезичен каталог. Изданието е резултат от реализирания проект „Красотата на габровската сокайна шевица“, финансиран от програма „Култура“ на Община Габрово. Това съобщи за  Радио „Фокус“ – Велико Търново  Росен Йосифов, ръководител на проекта. Той посочи, че проектът е съвместен между Историческия музей, Етнографски музей на открито (ЕМО) „Етър“ и Музей на архитектурно-исторически резерват „Боженци“.   В каталога са представени 66 сокайни шевици, съхранявани в РИМ – Габрово, три в Музея в Боженци и четири от ЕМО „Етър“. Негов съставител е д-р Аксиния Бутева, началник на отдел „Музеи, галерии и визуални изкуства” в Министерството на културата. Тиражът е 600 броя, като може да се открие във всеки един от посочените културни институти, както и в Община Габрово. \r\nПроектът е на обща стойност  11 496 лева, като 30% от финансирането е осигурен от Регионален исторически музей – Габрово. Той се реализира в периода от месец април до месец ноември 2018 година. Първата осъществена дейност е дигитализация на колекциите сокайни шевици, съхранявани във фондовете на посочените музеи.  „Това е една много трудоемка дейност, както и последвалата обработка на изображенията. Тя протече в рамките на няколко месеца. Успоредно с това започна и каталогизирането на колекцията“, посочи Росен Йосифов. Той допълни, че в рамките на проекта е била подредена изложба на сокайни шевици. Те са били експонирани за първи път пред публика. Продукт на проекта е и книжката „Магията на сокайната шевица“. През летния период с деца от 1 до 4 клас са реализирани ателиета за робата. „В музейна среда те се запознаха с шевиците и можеха да проявят творчество и фантазия в работата с тях“, посочи Росен Йосифов. \r\nПо негови думи сокайното забраждане се среща само в Централна Северна България и то е еталон за културното минало на региона. Росен Йосифов  обясни, че сокайната шевица се извезвала на правоъгълни памучни парчета. Те били избродирани с различни мотиви – растителни, животински, антропоморфни, геометрични. Тези шевици се пришивали в двата края на месала и се използвали за сокайното забраждане. Всяка девойка сама везела сокайните си шевици. Тя излизала с тях на третия ден след сватбата. По думите на Росен Йосифов те представяли нейното майсторство. Сокайното забраждане се използвало в Габровския край до началото на 19 век в Габрово, след което е била въведена забрана жените да се забраждат по този начин. В селата продължавало да се носи до края на 19 век. „Сокайните шевици имат много високи естетически качества. Надявам се те да станат неделима част от визуалния образ на Габрово и да бъдат представяни на национално ,а и на международно ниво, тъй като са една великолепна и уникална културна ценност“, посочи Росен Йосифов. \r\nНадежда КРЪСТЕВА", "date": "2018.11.08", "title": "Габрово: 73 сокайни шевици представя Регионалният исторически музей в двуезичен каталог"}
{"url": "http://www.focus-news.net/news/2018/11/08/2588199/vidin-igumenat-na-bachkovskiya-manastir-arhimandrit-samuil-dari-na-darzhaven-arhiv-vidin-fototipno-izdanie-na-balgarskoto-chetveroevangelie-na-tsar-ivan-aleksandar-ot-1356-g.html", "text": "Архимандрит Самуил, игумен на Бачковския манастир „Успение Богордично” дари на Държавен архив – Видин първото фототипно издание на българското Четвероевангелие на цар Иван Александър от 1356 година, съобщиха за  Радио „Фокус“ – Видин  от архива. Ценното издание е получил  директорът на архива Светлана Кръстева. Фототипното издание на Четвероевангелието е дело на издателство „Меотдиеви книги”, част от поредицата му „Хилядолетие на българското християнско изкуство”. Отпечатано е по специална технология в 1000 екземпляра. \r\nПреди година архимандрит Самуил, игумен на Бачковския манастир служеше в храм „Света Петка“ във Видин и видинчани все още пазят добри спомени от неговата благочестива дейност. \r\nЧетвероевангелието е една от най-ценните книги от българското минало. През 2017 година тя е вписана в межуднародния регистър на ЮНЕСКО в раздела „Паметта на света”. Оригиналът се съхранява  в Британската библиотека в Лондон.", "date": "2018.11.08", "title": "Видин: Игуменът на Бачковския манастир архимандрит Самуил дари на Държавен архив – Видин фототипно издание на българското Четвероевангелие на цар Иван Александър от 1356 г."}
{"url": "http://www.focus-news.net/news/2018/11/08/2588200/vecermk-makedoniya-zaev-asnom-ne-se-zalichava-v-preambyula-shte-bade-spomenat-dva-pati.html", "text": "Заседанията на Парламентарната Комисия за конституционни промени започнаха дебатите по втората поправка, информира македонската медия  Vecer.mk . Опозицията обвини, че с нея и с измененията, които се правят в Преамбюла, се заличават деветте решения на АСНОМ (Антифашистко събрание за народно освобождение на Македония, 2 август.1944 г.), от които четири имат „държавотворческо значение“, както обяви представителката в Комисията на МВРО-ДПМНЕ Благица Ласовска. Според опозиционните депутати не трябва да се заменят решенията с Прогласа на АСНОМ. \r\nПремиерът Зоран Заев изтъкна, че „съгласно направените предложения за промени и допълнения на Конституцията, АСНОМ няма да се премахне, а ще бъде споменат на два пъти“. Той подчерта, че промените произтичат от Договора от Преспа.  \r\nПървата предложена конституционна поправка вече е приета. Според нея промяната на името от Република Македония на Република Северна Македония ще важи за всички конституционни текстове с изключение на чл. 36 поради историческия елемент, включен в нея. Ивелина Ватова", "date": "2018.11.08", "title": "Vecer.mk (Македония): Заев: АСНОМ не се заличава в Преамбюла, ще бъде споменат два пъти"}
{"url": "http://www.focus-news.net/news/2018/11/08/2588198/byudzhetnata-komisiya-v-parlamenta-shte-prerazgleda-limitite-za-obezshteteniyata-pri-katastrofi.html", "text": "Комисията по бюджет и финанси ще преразгледа предложението на управляващите за въвеждане на лимит от 20 000 лева при изплащане на обезщетение на роднините на загиналите при катастрофи. Това стана ясно след обсъждане в Народното събрание, на което присъстваха представители на всички заинтересовани страни - институции, застрахователи, адвокати и пострадали, предаде  БНТ . \r\nОсновният аргумент за въвеждането на лимит е, че застрахователите не разполагат с достатъчно средства, за да изплащат обезщетения на родните на загиналите и пострадалите в пътнотранспортни произшествия. Това е така заради тълкувателно решение на Върховния касационен съд от преди няколко месеца, с което се разшири кръга на хората, които могат да поискат обезщетение, а не само най-близките роднини. Според застрахователите и вносителят на предложението - председателят на бюджетната комисия Менда Стоянова, това може да доведе или до рязко поскъпване на застраховката Гражданска отговорност, или до поскъпване на останалите застраховки или до фалити на застрахователи, ако не бъдат вдигнати цените на застраховките. \r\nОсновният аргумент срещу въвеждането на лимити е на адвокатите, които твърдят, че това е в противоречие с европейското право и съдът е този, който най-справедливо трябва да отсъди дали и каква сума да бъде изплатена като обезщетение. Срещу лимита се обявиха и роднините на пострадалите при катастрофи. \r\nОще в самото начало на дискусията председателят на бюджетната комисия Менда Стоянова съобщи, че макар да е вносител, не тя е подготвила внесеното предложение за лимити на обезщетенията. Това е станало в работна група. По думите ѝ у нас гражданската отговорност е евтина и това е причината за недостига на средства за покриване на обезщетенията - средно 97 евро при 229 евро в Европа. \r\n\"Застрахователният пазар не печели от този тип, като покрива печалбите и загубите си в някои случаи в някои компании от други видове застраховки които прави\", посочи Стоянова. Тя призова засегнатите страни да бъде намерен баланс - да не се увеличат цените на застраховките, но и да се запази справедливостта при обезщетенията. За това призоваха и от финансовото министерство.  \r\n\"Смятам, че максимално бързо трябва да бъде намерено решение - до края на годината следва да бъде взето, защото междувременно може да изпаднем в ситуация, в която използвайки тълкувателното решение на ВКС да се появят редица нови казуси, които да вкарат застрахователния сектор в проблем\", коментира зам.-министърът на финансите Маринела Петрова. \r\n\"На първо място считаме, че опита за тази застрахователна промяна е изключително прибързан, неаргументиран даже лишен от мотиви и противоречи на принципите на законотворчеството\", коментира Милен Ралчев от Висшия адвокатски съвет. \r\nЗастрахователите признаха, че разширяването на кръга на засегнатите е справедливо, но обясниха, че нямат пари. По техни данни за миналата година са събрани от застраховка гражданска отговорност 650 млн. лева, изплатени са 400 млн. и 1 млрд. са заделени за резерв. Ситуацията се е променила остро през последните три месеца след тълкувателното решение на ВКС.  \r\nСветла Несторова, председател на Асоциацията на българските застрахователи, заяви, че до момента подадените към застрахователите претенции от новия кръг лица са 318, от които 145 постъпили по съдебен ред - 173 по доброволен ред. Исковете са в размер малко под 100 млн. лева. \r\nOстро срещу промяната обаче се обяви националният омбудсман Мая Манолова. Предложенията ще бъдат разгледани между двете четения отново в Бюджетна комисия, а след това законопроектът ще бъде внесен и в пленарна зала.", "date": "2018.11.08", "title": "Бюджетната комисия в парламента ще преразгледа лимитите за обезщетенията при катастрофи"}
{"url": "http://www.focus-news.net/news/2018/11/08/2588202/sport-parvoto-poluvreme-na-macha-ludogorets-i-aek-larnak-zavarshi-00.html", "text": "Първото полувреме на мача между Лудогорец и АЕК Ларнак от груповата фаза на Лига Европа завърши при нулево равенство.  \r\nДругите два отбора от Група \"А\" - Баейр Леверкузен и Цюрих - също играят при 0:0", "date": "2018.11.08", "title": "Спорт: Първото полувреме на мача Лудогорец и АЕК Ларнак завърши 0:0"}
{"url": "http://www.focus-news.net/news/2018/11/08/2588201/tanyug-speshno-tryabva-da-se-izpratyat-pisma-do-premierite-na-vsichki-darzhavi.html", "text": "Сръбският министър-председател Ана Брнабич съобщи в четвъртък, че скоро ще бъде готово писмо, с което тя ще информира правителствените ръководители на всички държави в света, че решенията и действията на Прищина застрашават мира и стабилността в региона, съобщава агенция  ТАНЮГ .   \r\nСпоред официалното изявление, обявено след заседание на сръбското правителство, с това послание то иска да предупреди отделните държави за нарушаване на всички споразумения, регионални инициативи и международни съглашения и как Прищина \"руши атмосферата на диалог, преднамерено и директно.\" Ивелина Ватова", "date": "2018.11.08", "title": "ТАНЮГ: Спешно трябва да се изпратят писма до премиерите на всички държави"}
{"url": "http://www.focus-news.net/news/2018/11/08/2588203/afp-v-yemen-edno-momche-ubito-patishtata-za-humanitarnata-pomosht-otryazani.html", "text": "Йеменските проправителствени сили, подкрепяни от военна авиация на коалицията, водена от Саудитска Арабия, в четвъртък напреднаха в град Ходейда, който е в ръцете на бунтовниците, информира  AFP . Стотици хиляди цивилни са в плен на сраженията, които се водят по улиците на пристанищния град.   \r\nСлед седмица на интензивни битки в покрайнините на Ходейда с подкрепяните от Иран бунтовници, лоялистките военни части са достигнали до жилищните квартали. \r\nТри военни източника съобщиха, че правителствените сили и техните коалиционни съюзници са почти стигнали до самото пристанище на Червено море, през което минават 80 на сто от йеменския търговски внос и специално цялата хуманитарна помощ, която идва от ООН.  \r\nСамолети на коалицията бомбардират позициите на бунтовниците и поне 47 от тях са били убити, по данни от болница, разположена в окупираната от тях зона. Пак по данни на медици, но в правителствената територия, убити са и 11 войника от про-правителствените сили.  \r\nПрез седемте дни на интензивни сражения са загинали вече 250 души: 197 от бунтовниците и 53 лоялисти. От неправителствената организация „Спасете децата“ съобщават за едно загинало дете, 15 годишно момче, което е умряло от шрапнелни рани извън града.  Ивелина Ватова", "date": "2018.11.08", "title": "AFP: В Йемен едно момче убито, пътищата за хуманитарната помощ отрязани"}
{"url": "http://www.focus-news.net/news/2018/11/08/2588171/stara-zagora-v-selo-gorno-cherkovishte-byaha-vazstanoveni-dve-emblematichni-za-mestnite-zhiteli-cheshmi.html", "text": "Дейности по почистване на коритото на река Гюрля изпълнява кметството на село Горно Черковище, каза за  Радио „Фокус“  кметът на селото Антон Антонов. Той поясни, че е реализирана и друга инициатива на местните жители – възстановени са две от най-старите чешми в селото. Едната е още от времето на турското робство и се намира в местността „Киризлика“, където ежегодно жителите на селото посрещат гости на розобер, предлагайки им възстановка на ритуали, свързани с този поминък. Другата чешма е дело и носи името на един от най-дългогодишните секретари на местното читалище, учител и директор на училището в Горно Черковище Христо Караджов. „Горночерковци вярват, че водата на тази чешма е лековита“, посочи Антон Антонов.  \r\nСлавяна ГАЙДАРОВА", "date": "2018.11.08", "title": "Стара Загора: В село Горно Черковище бяха възстановени две емблематични за местните жители чешми"}
