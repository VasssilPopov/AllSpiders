{"url": "http://www.focus-news.net/news/2017/06/15/2405435/hristo-hristov-oblastno-sdruzhenie-na-kmetovete-i-kmetskite-namestnitsi-veliko-tarnovo-iskame-ponyatieto-kmetski-namestnik-da-otpadne.html", "text": "Искаме  понятието „кметски наместник“ да отпадне. Това каза за Радио „Фокус“ – Велико Търново председателят на Областното сдружение на кметовете и кметските наместници и кмет на великотърновското село Ново село Христо Христов. Той подчерта, че от сдружението искат да отпадне прагът за образуване на кметство. „Не може най-мажоритарният вот да бъде опорочен по този начин. Наричам го мажоритарен, защото кметът се познава от всички в даденото населено място, докато народните представители в повечето случаи сме ги виждали единствено по телевизията или на снимка във вестника“, посочи Христов. \r\nТой съобщи, че Националното сдружение на кметовете и кметските наместници е изпратило писмо с исканията си до парламентарно представените групи. На Областното сдружение е възложена задачата да изготви рамка на проект за промяна в закона. „Въпреки че не сме юристи, в момента се опитваме да изготвим тази рамка. Разбира се, тя ще е мотивирана и ще съдържа  анализ на въздействието в  новата обстановка. Имаме абсолютна готовност да го направим както трябва“, допълни Христов. \r\nТой изрази надежда гласуването на Изборния кодекс да не се случи скоро, за да могат да влязат в него и тези промени. „ Имаме време до следващите местни избори, но същевременно знаем, че колкото повече време има, по не се случват нещата“, допълни Христов.\r\nНадежда КРЪСТЕВА", "date": "2017-06-15", "title": "Христо Христов, Областно сдружение на кметовете и кметските наместници-Велико Търново: Искаме понятието „кметски наместник“ да отпадне"}
{"url": "http://www.focus-news.net/news/2017/06/15/2405440/the-straits-times-petrolen-tanker-potana-do-brega-na-dzhohor-6-dushi-ot-ekipazha-lipsvat.html", "text": "Петролен танкер потъна близо до брега на Джохор, след експлозия на борда, предава сингапурският The Straits Times  .\r\nШестима души от индонезийския екипаж липсват. Малайзийската морска агенция за сигурност заяви, че има информация от сингапурската Брегова охрана за инцидент с кораба „MT Putri Sea’’, който е регистриран в Екваториална Гвинея.\r\nИнцидентът се е случил най-вероятно на около 4.6 морски мили западно от Танюг Пенгелих в Джохор.  Симеон Миланов", "date": "2017-06-15", "title": "The Straits Times: Петролен танкер потъна до брега на Джохор, 6 души от екипажа липсват"}
{"url": "http://www.focus-news.net/news/2017/06/15/2405439/mvr-i-sindikatite-se-razbraha-za-po-visoki-zaplati-na-politsaite-obzor.html", "text": "Синдикалните организации на МВР продължават да са в протестна готовност, но се договориха с ръководството на министерството по основните си исканията. След срещата на Съвета за социално партньорство към ведомството заместник-министърът на вътрешните работи Стефан Балабанов съобщи, че на следващото заседание ще бъдат поканени министърът на финансите и шефът на комисията по бюджет и финанси в парламента, за да се разберат какви са възможностите на държавата от кога и с колко биха могли да се увеличат заплатите на служителите на МВР. По думите му на срещата със синдикатите са били обсъдени три основни теми - повишаване на заплатите на служителите на МВР, спешни изменения в закона на МВР, които касаят социалния статус на служителите и подготовката за изцяло нов Закон за МВР. Балабанов уточни, че волята на правителството е тази година служителите да получат униформи, като това вероятно ще стане до края на годината и началото на следващата. Според него промените в Закона на МВР се налагат от обстоятелствата в света и в Европа, от динамиката на събитията и на полицейската професия изискват такава промяна. Стефан Балабанов уточни, че ще се направи всичко възможно да бъдат задоволени исканията на синдикатите, за да не се стига до протести. \r\nПредседателят на Синдикалната федерация на служителите в МВР Валентин Попов допълни, че срещата е преминала в един много коректен тон и че той е доволен, защото и по трите поставени проблеми е било достигнато до някакъв консенсус. По думите му докато текат нормални преговори, докато има около какво да се стига до консенсус, не може да се говори за протести. „Но в момента, в който някой от синдикатите или всичките, решат, че преговорите са се изчерпали като възможност, не може да се стигне до задоволително и за двете страни решение, законът не само ни позволява, той ни принуждава да излезем на протест“, коментира той. Попов заяви, че е необходимо увеличение на заплатите на служителите в МВР през тази година. Той изтъкна, че по въпросите като какъв да е размерът на това увеличение, от кога да влезе в сила то, дали да е еднакво за всички или да има някаква диференциация може да се разговаря и да се преговаря. Попов припомни, че позицията на СФСМВР е увеличение на основните заплати с между 15 и 25%. По думите му участниците в срещата са се обединили върху твърдението, че са належащи изменения в действащия Закон за МВР. \r\nСтефан ПЕТРОВ", "date": "2017-06-15", "title": "МВР и синдикатите се разбраха за по-високи заплати на полицаите (ОБЗОР)"}
{"url": "http://www.focus-news.net/news/2017/06/15/2405441/kyustendil-podpisan-e-dogovor-za-otpuskane-na-kredit-za-obshtinskata-bolnitsa-v-dupnitsa.html", "text": "Подписан е договор за отпускане на кредит за Общинската болница в Дупница. Това съобщи за Радио „Фокус” – Кюстендил Олга Китанова, зам.-кмет на Община Дупница. По думите й вече са подписани документите с банковата институция, която ще осигури 500 000 лева за нуждите на болничното заведение. До няколко дни сумата ще постъпи по сметката на болницата и ще започнат разплащанията с различните просрочия към доставчици. \r\n„Каквото трябваше да се направи от нас, като общинско ръководство, го направихме и изпълнихме поетите ангажименти. Всички решения на Общинския съвет Дупница са изпълнени. Изискванията на банката, като гарант, какъвто се явява Община Дупница, са удовлетворени”, каза Олга Китанова. По думите й Община Дупница очаква ръководството на болницата да изпълни своите ангажименти, които предвиждат да не се натрупват нови задължения и да се намалят разходите за издръжка.\r\nВенцеслав ИЛЧЕВ", "date": "2017-06-15", "title": "Кюстендил: Подписан е договор за отпускане на кредит за Общинската болница в Дупница"}
{"url": "http://www.focus-news.net/news/2017/06/15/2405438/the-washington-post-sastoyanieto-na-raneniya-amerikanski-kongresmen-stiv-skalis-e-seriozno.html", "text": "Президентът Доналд Тръмп призова американската нация да се моли за тежко ранения конгресмен Стив Скалис, за който Тръмп каза, че в момента води „смела борба“, но има „сериозни проблеми“, заради влошаване на раните му, предава The Washington Post.\r\n„Оказа се много по-сериозно, отколкото се мислеше“, каза Доналд Тръмп.\r\n„Той има сериозни проблеми, но е голям борец и всичко ще се оправи“, добави президентът.\r\nДоналд Тръмп посети Стив Скалис в сряда през нощта, заедно с първата дама Мелания Тръмп, вицепрезидента Майк Пенс и втората дама Керън Пенс.\r\n„Стив по своя си начин, може да е довел до някакво единство в нашата разединена страна“, каза Тръмп и добави:\r\n „Имам чувството, че Стив направи велика саможертва и може да има някакво единство в тази страна.“\r\nДоналд Тръмп похвали двамата ранени полицаи от Капитолия за героизма, които са проявили по време на стрелбата. Симеон Миланов", "date": "2017-06-15", "title": "The Washington Post: Състоянието на ранения американски конгресмен Стив Скалис е сериозно"}
{"url": "http://www.focus-news.net/news/2017/06/15/2405443/plovdiv-regionalniyat-etnografski-muzey-predstavya-ritualni-i-obredni-karpi-shalove-i-pokrivki-v-izlozhbata-ot-raklata-na-baba.html", "text": "Регионалният етнографски музей в Пловдив представя юбилейна изложба на майстор-тъкачката Николина Драмова, озаглавена „От раклата на баба“. Това съобщиха за Радио „Фокус“ – Пловдив от ръководството на културната институция. Изложбата ще може да бъде видяна до края на месец юни. Посетителите на музея имат възможност да разгледат ритуални и обредни кърпи, шалове, тишлайфери и покривки. Авторът на изложбата Николина Драмова става член на „Задругата на майсторите на народни занаяти“ през 1977 година. С малък колектив тъкачки изработват национални носии и костюми за филмовите продукции „Време разделно“, „Капитан Петко Войвода“ и други. Представяла е свои тъкани на изложби в България и чужбина. За нейната дългогодишна дейност говорят многобройните й грамоти и награди.\r\nТони МИХАЙЛОВ", "date": "2017-06-15", "title": "Пловдив: Регионалният етнографски музей представя ритуални и обредни кърпи, шалове и покривки в изложбата „От раклата на баба“"}
{"url": "http://www.focus-news.net/news/2017/06/15/2405445/smolyan-v-regionalna-biblioteka-nikolay-vranchev-prez-lyatoto-se-organizirat-atelieta-detsata-uchastvat-aktivno-v-tyah.html", "text": "В Регионална библиотека „Николай Вранчев” – Смолян през лятото се организират ателиета, като деца и ученици участват активно в тях. Това каза за Радио „Фокус” – Смолян Йорданка Вълчева – зам.-директор на библиотеката. По нейните думи има и цели класове, които участват в проектите „Моят час”, в рамките на които провеждат различни уроци, а в момента се осъществява инициативата „Сръчковци”, при която трябва да има 20 деца в група, а са записани 30. Вълчева обясни, че от библиотеката ще се опитат да продължат тези творчески занимания до края на лятото, за да могат децата действително да се чувстват добре в библиотеката и да я приемат като свой втори дом. Йорданка Вълчева каза още, че интересът към четенето на книги в Смолян не е загубен - има четящи хора, с трайно изградени читателски навици, а сега в библиотеката се радват и на малките читатели.\r\nДаниела БОЙКОВА", "date": "2017-06-15", "title": "Смолян: В Регионална библиотека „Николай Вранчев” през лятото се организират ателиета, децата участват активно в тях"}
{"url": "http://www.focus-news.net/news/2017/06/15/2405442/reuters-sin-feynshte-se-protivopostavi-na-vsyaka-sdelka-za-podkrepa-na-britanskoto-pravitelstvo-koyato-bi-zastrashila-mira-v-severna-irlandiya.html", "text": "Партия „Син Фейн“ заяви, че ще се противопостави на всяка сделка между министър-председателя Тереза мей и Демократичната юнионистка партия, която може да навреди на мирното споразумение в Северна Ирландия от 1998 г., предава Reuters .\r\n„Ще се противопоставим на всяка сделка, която застрашава споразумението“, заяви председателят на „Син Фейн“ Гери Адамс.\r\nАгенция „Фокус“ припомня, че Тереза Мей търси подкрепа от Демократичната юнионистка партия, след като торите не съумяха да си осигурят парламентарно мнозинство. Симеон Миланов", "date": "2017-06-15", "title": "Reuters: „Син Фейн“ще се противопостави на всяка сделка за подкрепа на британското правителство, която би застрашила мира в Северна Ирландия"}
{"url": "http://www.focus-news.net/news/2017/06/15/2405449/nimh-utre-shte-e-predimno-slanchevo-otdelni-mesta-glavno-v-yugozapadna-balgariya-shte-ima-slabi-prevalyavaniya.html", "text": "През нощта ще бъде предимно ясно, вятърът ще е слаб, от югоизток. Утре ще е предимно слънчево, с временни увеличения на облачността. На отделни места, главно в Югозападна България, ще има слаби превалявания. Това съобщи за Агенция \"Фокус\" Мартина Цветанова, дежурен синоптик в Националния институт по метеорология и хидрология (НИМХ) към Българската академия на науките (БАН). Ще е почти тихо. Максималните температури ще са между 26° и 31°.\r\nНад Черноморието ще има временни увеличения на облачността, главно по северното крайбрежие, където е възможно да превали слаб дъжд. Ще духа слаб-до умерен югоизточен вятър. Максималните температури ще са между 23° и 27°. Температурата на морската вода е 19-22°. Вълнението на морето ще бъде 1-2 бала.\r\nВ планините ще духа умерен западен вятър, в масивите от Източна България – от югозапад. Ще се развива купеста и купесто-дъждовна облачност и на места ще превали и прегърми. Максималната температура на височина 1200 метра ще е около 20°, на 2000 метра – около 13°.\r\nАтмосферното налягане е малко по-високо от средното за месеца, като привечер ще започне да се понижава.  \r\nВ събота сутринта ще е предимно слънчево, но с усилване на вятъра от северозапад ще проникне хладен въздух. От запад на изток ще се развива купесто-дъждовна облачност, ще има краткотрайни валежи, придружени с гръмотевици. Дневните температури ще са с 2-3 градуса по-ниски. В неделя и понеделник ще бъде хладно, облачността ще е по-често значителна и на много места ще има превалявания от дъжд, в следобедните часове - и с гръмотевици.", "date": "2017-06-15", "title": "НИМХ: Утре ще е предимно слънчево, отделни места, главно в Югозападна България, ще има слаби превалявания"}
{"url": "http://www.focus-news.net/news/2017/06/15/2405448/tass-kievski-sad-izze-tehnika-i-dokumenti-ot-ofis-na-ruskata-tehnologichna-kompaniya-yandeks.html", "text": "Шевченският районен съд в Киев наложи задържането на техника и документи, принадлежащи на руската компания „Яндекс“, които бяха иззети при обиск на един от офисите на компанията, намиращ се в Одеса, предава ТАСС.\r\nВ списъка на подлежащите за изземване предмети има 370 неща. Сред тях лаптопи, хард дискове, таблети, флашки и множество документи.\r\nПревод и редакция: Симеон Миланов", "date": "2017-06-15", "title": "ТАСС: Киевски съд иззе техника и документи от офис на руската технологична компания „Яндекс“"}
{"url": "http://www.focus-news.net/news/2017/06/15/2405447/vitsepremierat-valeri-simeonov-ogradata-na-balgaro-turskata-granitsa-e-stabilna-i-e-napravena-tochno-kato-ograda-na-evropeyskiya-sayuz.html", "text": "Оградата на българо-турската граница е стабилна и е направена точно като ограда на Европейския съюз. Това каза пред Радио „Фокус“ Валери Симеонов, вицепремиер по икономическата и демографска политика, след днешния оглед на съоръжението. Той добави, че екип на Агенцията за държавна финансова инспекция вече е направила оглед на съоръжението, като се очаква официален доклад с изводите на експертите, но според него няма нищо притеснително в тези проверки. \r\n„Нямаше никакви забележки. Има още, обаче, работа в размер на няколко километра, на територията на Хасковска област, където се е наложило препроектиране по време на служебното правителство. Извършено е такова, сменено е трасето и по тази причина са се забавили малко строителните работи. Смятам, че до десетина-петнадесет дни и тези 2-3 километра ще бъдат приключени“, коментира Валери Симеонов. „Тази ограда е нещо, с което България може да се гордее, това е ограда на Европейския съюз и е направена точно като такава, напук на всички зложелатели и сквернословци“, добави той.  \r\nВалери Симеонов коментира, че би било добре на днешната обиколка на съоръжението да бяха присъствали и от БСП и ДПС, за да се спре с политическите спекулации.", "date": "2017-06-15", "title": "Вицепремиерът Валери Симеонов: Оградата на българо-турската граница е стабилна и е направена точно като ограда на Европейския съюз"}
{"url": "http://www.focus-news.net/news/2017/06/15/2405436/prof-aleksandar-marinov-politolog-glasuvaneto-protiv-mazhoritarnata-sistema-nyama-da-se-otrazi-v-bukvalen-smisal-na-stabilnostta-na-upravlenieto.html", "text": "Гласуването „против“ мажоритарната система няма да се отрази в буквален смисъл на стабилността на управлението. Това каза политологът проф. Александър Маринов в интервю за Агенция „Фокус“ във връзка с отхвърлянето на предложенията на ГЕРБ за мажоритарна избирателна система. По думите му това няма да се отрази на стабилността на коалиционните отношения, защото партньорите са били съвсем наясно какво предстои да се случи. „Наясно са били, че ГЕРБ ще внесе този законопроект, за да се опита изконсумира някакви ползи и че Патриотите няма да го подкрепят, тъй като те отдавна са го заявили и това би било против техните интереси. Това е само един пример колко нездрава и нестабилна е основата на тази коалиция“, коментира проф. Маринов. Според него идеята, че за някои неща коалиционните партньори ще бъдат заедно, а освен това всеки ще прави, каквото иска, е много наивна. „Няма как да има сериозни различия и в един момент да искат да бъдат абсолютно сплотени заедно, а в следващия ден да гласуват по различен начин, дори да се противопоставят. Смисълът на една управленска програма е да дирижира много ясно приоритетните зони на безусловно партньорство. Най-логичното е, ако има различия, те да не бъдат внасяни за гласуване, да не бъдат превръщани в политически действия“, коментира той. Според проф. Маринов управляващата коалиция е непрекъснато със запален фитил. „Те се опитват да измислят квадратно колело, но ще видим дали ще успеят“, допълни политологът. \r\nДеница КИТАНОВА", "date": "2017-06-15", "title": "Проф. Александър Маринов, политолог: Гласуването „против“ мажоритарната система няма да се отрази в буквален смисъл на стабилността на управлението"}
{"url": "http://www.focus-news.net/news/2017/06/15/2405446/predstoyashti-mezhdunarodni-sabitiya-za-16-yuni-agentsiya-fokus.html", "text": "Лондон. Продължават усилията на британският министър-председател Тереза Мей да постигне договорености с Демократичната юнионистка партия за подкрепа на правителството й.\r\n***Париж. Френският президент Еманюел Макрон ще проведе разговор с холандския премиер, а по-късно и с премиера на Естония, както и работна вечеря с испанския премиер Мариано Рахой.\r\n***Брюксел. Германският президент Франк-Валтер Щайнмайер ще посети Брюксел.\r\n***Мека. Турският външен министър Мевлют Чавушоглу ще се срещне с краля на Саудитска Арабия по въпроси свързани с кризата в Персийския залив, при която Саудитска Арабия, Бахрейн, ОАЕ и Египет прекъснаха дипломатически отношения с Катар.\r\n***Оржиш. Американският генерал Бен Ходжис и полския министър на отбраната ще присъстват на годишните учения на НАТО „Сейбър страйк“.", "date": "2017-06-15", "title": "Предстоящи международни събития за 16 юни (Агенция „Фокус“)"}
{"url": "http://www.focus-news.net/news/2017/06/15/2405092/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Обединените арабски емирства (ОАЕ) и Бахрейн нарушават човешките права, като заплашват да затварят или глобяват всеки, който изразява симпатия за Катар, заяви Зейд Раад ал Хюсейни, който е комисар за човешките права на ООН, предава турското издание Yeni Safak.\r\n„Тези държави, както и Саудитска Арабия и Египет, скъсаха дипломатически отношения с Катар, но трябва да уважават правата на гражданите“, каза комисарят ал Хюсейни.\r\n„Става ясно, че мерките, които се предприемат, са много широки, както в обхват, така и в прилагане, и имат потенциала да нарушат на живота на хиляди жени, деца и мъже само, защото те може да принадлежат към една от националностите, участващи в спора“, каза ал Хюсейни в изявление.\r\nТурският парламент отне депутатския пост на Тюгба Хезер от Народната демократична партия (НДП), която защитава интересите на кюрдското малцинство, предава Daily Sabah.\r\nПоводът за отнемането на депутатския пост е, че Тюгба Хезер няма достатъчно присъствия в законодателния орган на Турция.\r\nПо време на заседанието, депутатът от НДП Сири Сюрея Юндер защити колежката си и каза, че партията му няма да „научи урока си“ с това решение.\r\nДжеймс Ходжкинс, идентифициран от полицията като човека, който откри стрелба по политици от Републиканската партия, е писал често писма до местни вестници, предава The Washington Post.\r\nВ тези писма нападателят Ходжкинс е изразявал притесненията си относно голямото социално неравенство в САЩ, както и погрешната според него, политика на републиканците.\r\n„Нека да изгоним всички републиканци от Конгреса, и да си върнем тази страна по правия път. Ако не искаме нова Голяма депресия, трябва да преизберем човек, който да работи за трудещите се. Политиките на Роналд Рейгън не работеха, и никога няма да работят. Силната средна класа е това, от което страната се нуждае, за да просперира“, е писал Джеймс Ходжкинс, който днес откри стрелба по консервативни сенатори и конгресмени във Вирждиния.\r\nДжеймс Ходжкинс е призовавал и за легализирането на марихуаната, което според него щяло да „стимулира“ икономиката“.\r\nИстанбулски съд осъди депутата от главната опозиционна сила Републиканската народна партия (РНП), Енис Бербероглу, заради неправомерното разсекретяване на конфиденциална информация относно придвижването на камиони, собственост на службите за сигурност, за Сирия, предава турското издание Hurriyet.\r\nПрез 2015 г. във вестник „Cumhuriyet“ излезе информация, че камиони, принадлежащи на Националната разузнавателна агенция на Турция (MIT) са пътували за Сирия, натоварени с оръжия и амуниции, когато са били спрени и претърсени в южна Турция.\r\nПрокурорът поиска доживотна присъда за депутата Енис Бербероглу, заради разкриването на тази строго секретна информация.\r\nБе подготвен обвинителен акт срещу народния представител, заради това, че е дал снимки на камионите, които са били собственост на MIT, на главния редактор на „Cumhuriyet” Чан Дюндар.\r\n„Това решение е неприятно за опозицията“, заяви заместник-председателят на парламентарната група на РНП Енгин Алтай.", "date": "2017-06-15", "title": "Преглед на някои от основните теми в световния печат (Агенция „Фокус“)"}
{"url": "http://www.focus-news.net/news/2017/06/15/2405437/krum-zarkov-bsp-shte-vnese-zakonoproekt-za-smesena-izbiratelna-sistema.html", "text": "БСП ще внесе законопроект за смесена избирателна система със 120 мажоритарно и толкова пропорционално избрани депутати. Това каза пред Радио „Фокус“ Крум Зарков, зам.-председател на Парламентарната група (ПГ) на „БСП за България“. „Работна група в БСП изготви проект, който предвижда парламентът да се избира със смесена система – 120 депутати да бъдат избирани мажоритарно в 120 едномандатни избирателни района, други 120 депутати да бъдат избирани пропорционално, в рамките на сега съществуващите 31 района,“ посочи Крум Зарков. Той поясни, че проектът е напълно готов, но в следващите няколко дни предстои документът да бъде обсъден на заседание на Национален съвет наБСП. „Получавайки политическата санкция за него, ще го внесем в деловодството на Народното събрание, за да бъде разгледан по съответния ред“, поясни зам.-председателят на ПГ на „БСП за България“. \r\nКрум Зарков отбеляза, че законопроектът, който левицата ще внесе, е най-близо до немската система, но по подобен начин се е гласувало в България и през 1990 г. на изборите за Велико народно събрание.", "date": "2017-06-15", "title": "Крум Зарков: БСП ще внесе законопроект за смесена избирателна система"}
{"url": "http://www.focus-news.net/news/2017/06/15/2405093/predstoyashti-sabitiya-v-stranata-za-15-yuni-agentsiya-fokus.html", "text": "***\r\nДържавният глава Румен Радев ще посети Варна. Президентът ще се срещне с кмета Иван Портних и неговия екип в сградата на Община Варна.  След това в сградата на Радио Варна Румен Радев ще разговаря с културни дейци от града.  По-късно в Аулата на Икономическия университет президентът Радев ще участва в инициативата на Европейската комисия „Граждански диалог“.\r\n*** \r\nВицепрезидентът Илияна Йотова ще присъства на официалното откриване на изложба на традиционните занаятчийски произведения от Североизточна Япония – „Красотата на занаятите от Тохоку“ в Галерията на Съюза на българските художници. \r\n***\r\nОт 09.30 часа пред Щаба на Военноморските сили във Варна министърът на отбраната Красимир Каракачанов ще бъде посрещнат с официална церемония. Той ще награди военнослужещи от състава на Военноморските сили. По-късно министъръ ще проведе срещи с личния състав на Пункта за базиране Варна, както и с екипажите на минен ловец „Цибър” и на фрегатите „Смели” и „Дръзки”.\r\n***\r\nОт 13.30 часа в сградата на МВР синдикатите в КНСБ от системата на МВР ще се срещнат с министъра на вътрешните работи Валентин Радев. Ще бъдат обсъдени исканията на работещите в системата, сред които увеличение на заплатите и осигуряване на екипировка, техника и работно облекло, жизнено нужни за нормалната работа на служителите в системата.\r\n***\r\nОт 10.30 часа в хотел „Империал“ министърът на регионалното развитие и благоустройството Николай Нанков ще открие работен семинар на тема „Интелигентни градове“. От 11.30 часа е предвидена пресконференция на Николай Нанков и Витория Алиата ди Вилафранка - директор на дирекция „Изграждане на административен капацитет“ в ГД „Регионална и градска политика“  на ЕК. \r\n***\r\nОт 14.00 часа министърът на регионалното развитие и благоустройството Николай Нанков ще открие блок 5 в ж.к. „Хале“, обновен по Националната програма за енергийна ефективност на многофамилни жилищни сгради. След това, от 15 часа той ще проверка напредъка по изпълнението на строително-монтажните работи на блокове 42, 44 и 78 в ж. к. „Граф Игнатиев“, които се финансират от програмата.\r\n***\r\nОт 09.00 часа ще започне редовното заседание на Народното събрание.\r\n***\r\nОт 09.00 часа в София Ивент Център министърът на енергетиката Теменужка Петкова и заместник-министърът на регионалното развитие и благоустройството Малина Крумова ще участват Дванадесетата годишна конференция „Стратегическа инфраструктура и инвестиции, България 2017“. От 14.30 часа, заместник-министърът на енергетиката Жечо Станков ще говори пред участниците в конференцията за развитието на основните проекти в енергийната инфраструктура на страната до 2020 г.\r\n***\r\nОт 09.30 часа в парк-хотел „Москва“ Министерство на образованието и науката организира национална среща-дискусия на тема „Мерки за обхващане, задържане и превенция на отпадането на децата и учениците в детските градини и училищата. Ефективно взаимодействие между институциите“.  \r\n***\r\nОт 09.30 часа ще се проведе заседание на Пленума на Висшия съдебен съвет.\r\n***\r\nОт 09.30 часа 2 състав на Специализирания наказателен съд ще гледа делото срещу Огнян М., Георги И., Томи Р., Еленко Ст., Захари Т., Михаил Г. и др., обвинени в образуване и ръководене на организирана престъпна група. \r\n***\r\nОт 9.30 часа 5 състав на Специализирания наказателен съд ще гледа делото срещу Хованес М., Пламен Т., Мариян М., Пламен М., Димитър М. и др., обвинени в образуване и ръководене на организирана престъпна група.\r\n***\r\nОт 10.00 часа в Галерия - книжарница „София прес“, ул. “Славянска” 29, ще се състои откриване на изложба фотография „Където текстът се  превръща в образ (Геофилософия)“.\r\n***\r\nОт 10.00 часа 7 състав на Специализирания наказателен съд ще гледа делото срещу Илиан М., Ангел П., Живомир Б., Илиан Й., Маруан Ф., обвинени в образуване и ръководене на организирана престъпна група.\r\n***\r\nОт 10.00 часа 17 състав на Софийския градски съд ще гледа делото срещу Кръстин Кацаров (прокурор в Районна прокуратура Казанлък по чл. 289 НК).\r\n***\r\nОт 10.00 часа 15 състав на Специализирания наказателен съд ще гледа делото срещу Камен Ж., Иван Р., Росен В., Николай И., Георги Е., Денис Ал и др., обвинени в образуване и ръководене на организирана престъпна група.\r\n***\r\nОт 10.00 часа 12 състав на Специализирания наказателен съд ще гледа делото срещу Младен М., Мария Тр., Полина Тр., Ценка Г., Николай Н. и др., обвинени в образуване и ръководене на организирана престъпна група.\r\n***\r\nОт 10.00 часа в София хотел Балкан (пл. „Света Неделя“ 5) Белгийско-българската асоциация Best2B организира работна закуска “Белгийският опит в подкрепа на успешното българско председателство на съвета на Европейския съюз”. \r\n***\r\nОт 10.00 часа състав на Софийски градски съд ще заседава за мярката за неотклонение на Димитър М. (обвинен в кражбата на детската инвалидна количка). \r\n***\r\nОт 11.00 час в хотел „Маринела“ ще се проведе първа национална дискусия за 2017 г. от кампанията „Да! На българската икономика“ - „Работната сила – проблем №1 за бизнеса“.\r\n***\r\nОт 11.00 часа 9 състав на Специализирания наказателен съд ще гледа делото срещу Атанас П., Веселин М., Николай Н., Чавдар Н., обвинени в образуване и ръководене на организирана престъпна група.\r\n***\r\nОт 11.00 часа 10 състав на Специализирания наказателен съд ще гледа делото срещу Иван И., Дилян И. и Милен Д., обвинени в образуване и ръководене на организирана престъпна група.\r\n***\r\nОт 11.00 часа 8 състав на Специализирания наказателен съд ще гледа делото срещу Гьорче В., Борис Б., Емил Д., Георги Б., Ангел А., Илия Тр., обвинени в образуване и ръководене на организирана престъпна група.\r\n***\r\nОт 11.00 часа 9 състав на Специализирания наказателен съд ще гледа делото срещу Селяйдин А., обвинен в образуване и ръководене на организирана престъпна група.\r\n***\r\nОт 11.00 часа в Сентръл Парк Хотел София Стопанска академия „Д. А. Ценов“ - Свищов организира тържествена церемония по награждаване на победителите в Национален конкурс „Най-добра администрация“ по прилагане на системите за финансово управление и контрол (СФУК) в общините.\r\n***\r\nОт 12.00 часа в Националния пресклуб на БТА ще бъде представена социалната мрежа www.volontime.com, която обединява неправителствения сектор с бизнеса и частни лица, които искат да правят и показват добро.\r\n***\r\nОт 18.00 часа в Националната галерия-Двореца ще бъде открита Фотоизложбата „С отворена уста“.\r\n***\r\nОт 18.00 часа в галерия „Академия“, ул. „Шипка“ 1, ще бъде отрита изложба на \r\nКазахската национална академия за изкуства Т. К. Жургенов, Алмати, Казахстан  “Палитра на приятелството.”\r\n***", "date": "2017-06-15", "title": "Предстоящи събития в страната за 15 юни (Агенция „Фокус“)"}
{"url": "http://www.focus-news.net/news/2017/06/15/2405094/ria-novosti-pri-vzriv-v-stolitsata-na-somaliya-sa-zaginali-nay-malko-devet-dushi.html", "text": "Кола-бомба се е взривила край ресторант в центъра на сомалийска столица Могадишу. Най-малко девет души са загинали, предаде  РИА Новости.\r\n„В момента можем да потвърдим гибелта на девет души, сред тях има основно жени и деца“, съобщи полицейският капитан Мохамед Хусеин. Взривът е избухнал край ресторант, популярен сред столичния елит, а след това вътре в заведението е започнала стрелба. \r\nОтговорност за нападението пое местната терористична групировка „Аш Шабаб“.  Виктор Турмаков", "date": "2017-06-15", "title": "РИА Новости: При взрив в столицата на Сомалия са загинали най-малко девет души"}
{"url": "http://www.focus-news.net/news/2017/06/15/2405097/tass-irak-i-siriya-shte-sazdadat-savmesten-tsentar-za-provezhdane-na-voenni-operatsii-sreshtu-islyamska-darzhava.html", "text": "Ирак и Сирия ще създадат съвместен център за военни операции срещу „Ислямска държава“ в районите, разположени на границата между двете държави, предаде ТАСС, позовавайки се на местни медии.\r\nВоенна делегация на сирийската армия е провела преговори в Багдад с представители на въоръжените сили на Ирак по въпроси, свързани с налагането на сигурността по границата между двете държави. Взето е решение за създаването на съвместен център по провеждането на бойни операции „за засилването на натиска срещу терористите в граничните райони“. \r\nНа 10 юни командването на сирийската армия съобщи, че частите ѝ са достигнали до границата на Ирак.  Виктор Турмаков", "date": "2017-06-15", "title": "ТАСС: Ирак и Сирия ще създадат съвместен център за провеждане на военни операции срещу „Ислямска държава“"}
{"url": "http://www.focus-news.net/news/2017/06/15/2405100/23-ma-dushi-sa-zadarzhani-pri-antikoruptsionna-aktsiya-na-gdbop-dans-i-spetsializiranata-prokuratura-na-gkpp-kulata-obzor.html", "text": "23-ма души, основно митнически инспектори, са били задържани при антикорупционна акция на ГДБОП, ДАНС и Специализираната прокуратура на ГКПП „Кулата“. Акцията е започнала в 19.15 ч. на 13 юни и е приключила в 3.30 ч. сутринта на 14 юни. През това време граничният пункт е затворен за тежкотоварни автомобили и се образуват опашки от по 5 км на вход и на изход от страната. В операцията участват над 250 служители на ГДБОП, ДАНС и Специализираната прокуратура. \r\nПо думите на Иван Гешев, административният ръководител на Специализираната прокуратура, това е най-голямата операция, в която е участвал. Той заяви, че Специализираната прокуратура ще направи всичко възможно, за да няма никаква толерантност към престъпления с корупционен елемент. Гешев допълни, че досъдебното производство е образувано през август 2015 г.,а инкриминираният период, който се разследва и за който, според наблюдаващите прокурори има доказателства, е от март 2015 г. Досъдебното производство е образувано за организирана престъпна група, извършваща корупционни престъпления – получаване на подкупи. По думите му до края на седмицата ще се прецени колко от тези 23 човека ще бъдат привлечени в качеството им на обвиняеми и за колко от тях няма да се съберат достатъчно доказателства и ще бъдат привлечени в качеството им на свидетели. Той посочи, че групата е действала чрез схема, в която „ВИП клиенти“ получават „абонамент“ - взима се такса на преминаващ камион на определен кръг фирми, които са на „абонамент“ при организираната престъпна група, като цената е между 50 и 100 лв. Тези пари се получават, за да не бъдат проверявани камионите и да не бъде извършено мерене на съответния камион, като ако се констатира претоварване, се плащат определени суми, регламентирани от закона. Плащането става на месечна база и се е водило т. нар. „черно счетоводство“. Гешев допълни, че по друга схема, когато се констатира претоварен камион, корумпираните митничари предлагат на съответния шофьор да мине втори път срещу 100 или над 100 евро, като тогава не се отчита претоварването и камионът преминава. Административният ръководител на Специализираната прокуратура каза, че към момента не може да се каже, че какъв приход е генерирала групата, но според него е значителна. Той каза още, че има 6 фирми, за които има информация, че са участвали в схемата, като „ВИП клиенти“. По думите му по всяка вероятност групата е имала ръководител, като в нея са участвали и хора с ранг началник-смяна. \r\nГлавният секретар на МВР главен комисар Младен Маринов, че от началото на акцията са направени множество обиски и претърсвания, като до момента има намерени над 60 000 лв. Според него в случая е демонстриран отличен синхрон между службите и Специализираната прокуратура. Маринов каза още, че тази операция е част от мерките, които са приоритет на правителството и са под постоянния контрол на премиера за противодействие на контрабандата, тъй като този тип престъпни дейности нанасят много сериозни щети на държавния бюджет. По думите му засилването на контрола по КПП-тата е в посока на противодействието на незаконното преминаване на граждани и товари, като в тази посока се предприемат ежедневни мерки. \r\nПо повод операцията премиерът Бойко Борисов каза, че контрабандата ще бъде преодоляна. Той изтъкна големите усилия, които са били положени за справянето с нея. По думите му всички министерства, които са въвлечени в тази дейност засега са много активни. Според него държавата с цялата си мощ трябва да се намеси във всички места, в които се случват корупционни практики. Премиерът посочи, че колкото по-успешна става борбата срещу контрабандата, толкова по-малко желаещи има да стават катаджии и митничари. Борисов изтъкна, че Министерството на финансите докладва, че има свиване на контрабандата, като това става ясно от докладите, които идват от независимите проверяващи системи.", "date": "2017-06-15", "title": "23-ма души са задържани при антикорупционна акция на ГДБОП, ДАНС и Специализираната прокуратура на ГКПП „Кулата“ (ОБЗОР)"}
{"url": "http://www.focus-news.net/news/2017/06/15/2405099/balgariya-komentari-v-svetovnite-medii-agentsiya-fokus.html", "text": "Във вторник турският министър-председател Бинали Йълдъръм благодари на българския си колега Бойко Борисов за подкрепата на София по време на опита за преврат през юли 2016 г. в Турция, предава  Independent Balkan News Agency. \r\nСред основните въпроси, обсъдени по време на посещението на Борисов, бяха миграцията и бежанската криза, терористичната заплаха на Балканите от екстремистката групировка „Ислямска държава“, както и отношенията между Турция и Европейския съюз. \r\nКилометрична опашка от превозни средства се е образувала на най-големия граничен пункт между България и Гърция – „Кулата“, поради задържането на почти цяла смяна български митничари, предава македонската информационна агенция  „Макфакс“. \r\nВ рамките на акция, проведена във вторник, българската полиция арестува 23-ма души, сред които множество митнически служители.\r\nГоворителката на българската прокуратура, Румяна Арнаудова, заяви, че организираната престъпна група е действала от март 2005 г. Освен митничари, тя включва и представители на транспортни фирми, които са давали подкупи, за да преминат камионите им през границата без извършването на проверки.\r\nБългарски гражданин е задържан за източване на банкомати в северния филипински град Кесон, предаде  ABS-CBN. \r\nПолицията е задържала Орлин Грозданов Стоев. Властите са го заподозрели, виждайки го как облечен с маска се е опитвал да тегли пари от банкомат като транзакцията му е отнела твърде много време. У него са открити 55 „клонирани“ банкови карти, както и сума в размер на 55 хил. филипинско песо (1930 лв.).\r\nСтоев и преди е бил задържан за източване на банкомати в страна, но е бил пуснат под гаранция. \r\nШведската корпорация \"Сааб\" очаква да започне преговори с българското правителство през следващите няколко месеца, за да му достави нови изтребители „Грипен“, предаде  Reuters .\r\nПредишното служебно правителство в София съобщи, че преговорите трябва да започнат за покупката на осем изтребителя „Грипен“, но настоящият министър-председател Бойко Борисов постави под съмнение дали София ще се впусне в споразумението на сума от 1,5 млрд. евро.\r\nМинистерството на отбраната в търсене на заместител на остаряващите съветски изтребители Миг-29 избра шведските самолети пред предложенията на САЩ и на Португалия за продажбата на втора ръка американски изтребители Ф-16, както и пред италианското предложение за втора ръка „Юрофайтър Тайфун“.\r\n„Надяваме се и очакваме да бъдем извикани за преговори, най-вероятно след лятната почивка“, заяви Магнус Люис-Олсон, председател на „Сааб“ за Европа. „Ако България иска бърза доставка, тогава е ясно, че се надяваме преговорите да започнат колкото се може по-скоро, защото трябва да построим самолетите“, посочи той.\r\nЛюис-Олсон посочи, че „Сааб“ е готов да обсъди различните възможности за финансиране, включително и на разсрочено плащане и ще бъде готов да достави четири изтребителя 18 месеца след подписването на договора.", "date": "2017-06-15", "title": "България - коментари в световните медии (Агенция „Фокус“)"}
{"url": "http://www.focus-news.net/news/2017/06/15/2405101/afp-korabi-ot-amerikanskiya-flot-sa-pristignali-v-katar-za-obshti-ucheniya.html", "text": "Два американски бойни кораба са пристигнали в Персийския залив за общи учения с флота на Катар, предаде  AFP.\r\nАмериканските кораби са пристигнали на пристанище Хамад, южно от Доха, „за да участват в общо учение с флота на Катар“, пише в официално заявление на катарското министерство на отбраната. Не е ясно, кога учението е било планирано, но то се провежда по време на дипломатическа криза в Залива. \r\nНай-голямата въздушна база на САЩ в Близкия изток „Ал Удеид“ се намира в Катар. Виктор Турмаков", "date": "2017-06-15", "title": "AFP: Кораби от американския флот са пристигнали в Катар за общи учения"}
{"url": "http://www.focus-news.net/news/2017/06/15/2405444/parlamentat-othvarli-na-parvo-chetene-predlozhenieto-na-gerb-za-zamyana-na-proportsionalnata-izbiratelna-sistema-s-mazhoritarna-obzor.html", "text": "Със 98 гласа „за”, 121 – „против” и 1 – „въздържал се”, парламентът отхвърли на първо четене внесените от ГЕРБ промени в Изборния кодекс, предвиждащи промяна в избирателната система на страната ни. В подкрепа на мажоритарната система гласуваха 87 народни представители от ПГ на ГЕРБ, 10 от ВОЛЯ и 1 независим. „Против” законопроекта гласът си дадоха 72 народни представители от „БСП за България”, 26 от „Обединени патриоти” и 23 от ДПС. Само един народен представител гласува с въздържал се, който е от групата на „БСП за България”. \r\nСъс законопроекта вносителите целяха промяна на изборните правила при избори за народни представители и преминаването от пропорционална към мажоритарна система, в резултат на проведения на 6 ноември 2016 г. национален референдум. \r\nОт ГЕРБ предвиждаха въвеждането на мажоритарната изборна система с абсолютно мнозинство в два тура чрез създаване на 240 едномандатни изборни района в страната. Във всеки едномандатен изборен район е предвидено образуването на районни избирателни комисии, които да се състоят от 13 членове, включително председател, заместник-председатели и секретар, предложени от парламентарно представените партии.\r\nКандидатите за народни представители да бъдат предлагани за регистриране само от една партия, коалиция или инициативен комитет и само в един едномандатен изборен район.\r\nПредвиждаше се наименованията, границите и номерацията на изборните райони да се определят с указ на президента на републиката въз основа на единна норма на представителство за цялата страна в зависимост от броя на населението по данни, предоставени от Националния статистически институт. \r\nПредседателят на ПГ на ГЕРБ Цветан Цветанов аргументира предложените законови промени с факта, че подкрепяйки мажоритарния вот на референдума, хората са показали, че вече искат да гласуват за личности, които да изпълняват ангажимента си като народни представители. Народният представител Георги Марков подчерта, че мажоритарният вот прави изборите интересни, защото е непредсказуем. Според него в мажоритарната система личностният принцип е безспорен, а хората искат да избират в едномандатен район кандидати лице срещу лице, които не са анонимни. „Връзката между избрания народен представител и избирателя е по-голяма”, аргументира се още Марков. По думите му предимство на мажоритарната система е и правенето на по-големи и по-силни мнозинства в парламента. \r\nГрупата на „БСП за България“ се обяви против мажоритарната избирателна система. Народният представител Филип Попов коментира, че тя ще облагодетелства големите партии и ще нанесе тежък удар върху демокрацията. „Чистата мажоритарна система убива демокрацията, представителността в парламента, плурализма”, посочи Попов в началото на изказването си. Развивайки тезата си той подчерта, че пропорционалната избирателна система е създадена, за да компенсира недостатъците на мажоритарната и е приложена за първи път през 1889 година в Белгия. Според него мажоритарна система ще доведе до липса на парламентарно представяне на голям процент от българските гласоподаватели. \r\nОт ДПС също бяха против. Според Джейхан Ибрямов, ако партията се ръководи само от собствения си интерес, би трябвало да подкрепи мажоритарната система, но тъй като е национално отговорна партия – няма да го направи. Основната му критика бе срещу начертаването на границите на едномандатните райони. \r\nЗа „Обединените патриоти” районирането на страната също бе проблем, а народният представител Николай Александров го определи като „най-големият капан в предлаганите промени в изборната система“. \r\nОт ВОЛЯ обявиха, че ще подкрепят предложението, тъй като са „за“ въвеждането на мажоритарен елемент, но се обявиха срещу така извършеното райониране. Народният представител Пламен Христов обяви, че ще депозират свой законопроект, който ще предлага мажоритарна система, но при запазването на сегашния брой многомандатни избирателни райони, което според него ще спести средства на държавата при организирането на избори. \r\nСъс законопроекта се предлагаше още в едномесечен срок преди произвеждането на първите избори за народни представители по мажоритарната изборна система, българските граждани, живеещи извън Република България, да могат да подават заявления за активна регистрация за гласуване извън страната чрез интернет страницата на Централната избирателна комисия, като условията и реда бъдат определяни от комисията.\r\nПредвиждаше се и намаляване на годишния размер на държавната субсидия за партиите и коалициите на 1 лев за един действителен глас. \r\nСлед като законопроектът бе отхвърлен на първо четене в пленарна зала, екипът на „Шоуто на Слави“ разпространи позицията на телевизионния водещ Слави Трифонов, който бе председател на инициативния комитет, инициирал референдума. В нея се посочва, че с гласуването си Народното събрание е суспендирало Конституцията, тъй като според нея цялата власт произтича от народа. „На референдума народът пряко упражни властта си. Пряко изрази волята си. Днес депутатите не признаха тази воля и практически извършиха държавен преврат. От днес ние не живеем в демократична държава“, се казва още в позицията на Слави Трифонов. \r\nПреди парламентът да отхвърли на първо четене предложението на ГЕРБ за замяна на пропорционалната избирателна система с мажоритарна, пред журналисти във Варна държавният глава Румен Радев коментира предложението той да определя избирателните райони при провеждане на мажоритарни избори. Радев благодари за гласуваното му доверие и отново припомни на  народните представители, че България не е президентска, а парламентарна република. „Президентът има ясни правомощия и ангажимент към изборния процес и те са регламентирани в Конституцията. По Конституция президентската институция няма нито правомощията, нито капацитета да извърши такова райониране“, отбеляза президентът Радев. \r\nИван ЛАЗАРОВ", "date": "2017-06-15", "title": "Парламентът отхвърли на първо четене предложението на ГЕРБ за замяна на пропорционалната избирателна система с мажоритарна (ОБЗОР)"}
{"url": "http://www.focus-news.net/news/2017/06/15/2405098/afp-rumanskiyat-ministar-predsedatel-otkaza-da-podade-ostavka-sled-kato-upravlyavashtata-partiya-ottegli-podkrepata-si-kam-nego.html", "text": "Министър-председателят на Румъния Сорин Гриндяну отказа да подаде оставка, въпреки че управляващата Социалдемократическа партия оттегли подкрепата си към него и неговото правителство, предаде  AFP.\r\n„Ще подам едва когато президентът Клаус Йоханис проведе преговори с партиите и обяви, че номинира нов министър-председател от социалдемократите“, посочи Гриндяну.  Виктор Турмаков", "date": "2017-06-15", "title": "AFP: Румънският министър-председател отказа да подаде оставка, след като управляващата партия оттегли подкрепата си към него"}
{"url": "http://www.focus-news.net/news/2017/06/15/2405104/the-guardian-ima-postradali-sled-intsident-na-tankov-poligon-v-uels.html", "text": "Министерството на отбраната на Великобритания съобщи, че е възможно да има ранени след инцидент във танковия полигон „Касълмартин“ в уелското графство Пембоукшир, предаде  The Guardian.\r\n„Разбирам, че има пострадали“, съобщи прессекретар на министерството. По-рано в сайта на правителството бе съобщено, че на полигона между понеделник и петък ще се проведат учения. „Все още инцидентът се разследва и затова не мога да дам допълнителна информация“, добави той.\r\nПолигонът „Касълмартин“ е единственият във Великобритания, където бронетанковите сили на страната извършват учения с бойни муниции. Виктор Турмаков", "date": "2017-06-15", "title": "The Guardian: Има пострадали след инцидент на танков полигон в Уелс"}
{"url": "http://www.focus-news.net/news/2017/06/15/2405106/unss-osadi-deystviyata-i-na-prepodavatelya-i-na-studenta-razprostranil-v-sotsialnite-mrezhi-signal-za-nerednosti-na-izpita-po-geoikonomika-i-regionalno-razvitie-obzor.html", "text": "УНСС осъди действията и на преподавателя, и на студента, разпространил в социалните мрежи сигнал за нередности на изпита по „Геоикономика и регионално развитие“. Това стана ясно по време на пресконференция относно решенията на Академичния съвет на висшето учебно заведение във връзка с проведения на 9 юни т.г. изпит. В пресконференцията взеха участие ректорът проф. д.ик.н. Стати Статев, заместник-ректорът доц. д-р Миланка Славова, академичният омбудсман проф. д-р Благой Колев, председателят на Комисията по етика проф. д.ик.н. Пламен Мишев, председателят на Контролния съвет проф. д-р Виолета Цакова, председателят на Студентския съвет Кристиян Маджуров, председателят на Студентския сенат Даниел Парушев и др.\r\nПроф. Стати Статев обясни, че студентът Кезим Медев, разпространил информация за нередности на изпита по „Геоикономика и регионално развитие“, е наказан с предупреждение за изключване. Той подчерта, че никой от присъстващите в качеството им на длъжностни лица и ръководители на институции в университета, не е бил информиран по надлежния ред за случая. Той посочи, че ректорският съвет е взел две решения в понеделник, като едното е било да се създаде комисия, пряко ангажирана по изясняване на случая. „Имаме доклад на комисията, в който се установяват нарушения от страна и на двете страни. Проф. Докова, че не е спазила правилника за организиране и провеждане на изпит и студентът за това, че не е спазил вътрешно нормативната уредба да се обърне към някоя от институциите“, допълни той и уточни, че причината за това е лоша практика по нарушаване на правилника, а от друга страна много силно уронване на престижа на УНСС. Проф. Статев посочи, че вчера се е получило заявление от Соня Докова за прекратяване на трудовото отношение. Според него няма как да ѝ бъде наложена персонално санкция, но Академичният съвет е осъдил тези практики, като е обърнал сериозно внимание на преподавателите, служителите и студентите да се спазва стриктно правилникът на УНСС, правилата за провеждане на изпити и учебни занятия и при възникване на инциденти, своевременно да бъдат информирани студентските органи. По думите му студентът Медев е изразил своето желание да продължи да се учи и да работи за подобряване на качеството на учебното заведение. Освен това, той е изразил съжаление, за развитието на случая. „Може би това повлия да не отидем към първоначалната нагласа на налагане на най-тежкото наказание и в двата случая. Ситуацията ни принуди в единия случай да не можем да наложим наказание, а в другия да го смекчим“, уточни проф. Статев. \r\nТой обърна внимание и на това, че няма искане от студентите изпитът по „Геоикономика и регионално развитие“ да бъде анулиран. По думите му проф. Докова е във второ удължение и няма как да й бъде отказано да бъде пенсионирана. „Тя избра варианта да се пенсионира. Много съжалявам и за двамата колеги. Проф. Докова е във военна болница в недобро здраве. Колегата, когато е бил изслушан, също е казал, че не се чувства добре. Най-важно от всичко е здравето“, обясни проф. Статев. \r\nЗам.-ректорът доц. д-р Миланка Славова подчерта, че твърдението, че само на бели листи са поставяни оценки, не е 100% вярно. „Имаше листи, както с развити въпроси, така и такива, на които бяха имената на студентите и самите въпроси без да бъдат достатъчно развити. Това са точно студентите, на които е предложено да им бъде зачетена оценката от текущ контрол и те са я приели. По принцип в УНСС, съгласно правилника за учебната дейност, от изпит могат да бъдат освободени студенти, които имат оценка добър 4. Тези, които не са получили този текущ контрол, са се явили на изпита. Те са били около 30-40 от общо 160 в двата потока“, уточни проф. Славова. Тя заяви, че признават вината на проф. Соня Докова и Комисията е излязла с предложение да бъдат наложени санкции. \r\nПредседателят на Комисията по етика към УНСС проф. Пламен Мишев каза, че студентът Кезим Медев, сигнализирал за нередности на изпита по „Геоикономика и регионално развитие“, е признал, че е постъпил емоционално. „Той се съгласи, че е постъпил много емоционално. Малко прибързано прекратихме заседанието, тъй като каза, че не се чувства добре. Стигнахме до разбирателство, че емоциите са хубаво нещо, но при всички случаи първо трябва да се премисли преди да се реагира прекалено емоционално, особено когато се злепоставя една институция или човек“, коментира проф. Мишев. По думите му това говори за злоупотреба с определени възможности. „Разделихме се съвсем спокойно с колегата. Надявам се, че той си е направил изводът. Надявам се, че ще използва възможностите, които дава всяка една система за реакция, а няма да се поддава на емоциите“, посочи той. \r\nПроф. Виолета Цакова, която е председател на Контролния съвет към УНСС посочи, че от всичко това, което се случва и участвайки във всякакви работни срещи и търсене на добро решение, от създалата се ситуация е изпитала обида и от друга страна е получила много ясен сигнал. „Обидена съм, защото съм втори мандат председател на Контролния съвет. Над 80% от жалбите са от студенти. Нито един не е оставен настрани. Тъй като се касае за права и интереси режимът, по който работи Контролният съвет е много тежък, но веднага от понеделник задвижих процедурата. Огорчението ми е заради недоверието и прескачането ми. Тази институция винаги е била на страната на студентите. От друга страна съм сигнализирана за това, че нашите студенти ни нямат доверие. Нещо трябва да се направи. Не намирам този ход като най-добър“, коментира тя. \r\nПредседателят на Студентския съвет Кристиян Маджуров също заяви, че не толерира такива практики, както и това сигналите за тях да се изнасят извън институцията. „Въпреки че човекът е член на Студентския съвет, не ни беше уведомил. Не бяха информирани и другите институции. Студентският съвет се свиква извънредно не само защото Медев е негов член, но и е студент“, посочи той. \r\nПредседателят на Студентския сенат Даниел Парушев посочи, че това, което се е случило преди няколко дни, не е било добро за УНСС. „Това, което ще обсъждаме заради казуса с Кезим Медев, ще бъде през зимната сесия. Студентският съвет е обиден от това, което се случи. Ще бъде обсъдено неговото членство и дали подкрепят неговите виждания. По време на сесия сме и не можем да ги съберем в момента“, обясни още Парушев.\r\nРекторът на УНСС проф. Стати Статев коментира, че не може да разбере защо няколко пъти журналистите настояват за въпроса по анулирането на изпита. „50 човека, посещавали лекции, знаейки, че имат текущ контрол 3, си предават белите листи и излизат. Останалите 4 остават“, посочи той и уточни, че студентът Кезим Медев не е посещавал лекции и по правилата на УНСС той е трябвало да бъде санкциониран и да не бъде допуснат до изпит. „Студент, който не си е изпълнил ангажиментите по учебната програма, няма право да бъде допуснат на изпит. При нас е казано, че ако имаш повече от 3 отсъствия, може да не бъдеш допуснат до изпит“, допълни проф. Статев. По думите му обаче някои преподаватели са по-широко скроени и затова допускат такива студенти. „Не мога да проумея тази активност. Включително и Кезим Медев няма претенции за това, че оценката му е 2-ка“, каза още ректорът на УНСС.\r\nЛюба АЛЕКСИЕВА", "date": "2017-06-15", "title": "УНСС осъди действията и на преподавателя, и на студента, разпространил в социалните мрежи сигнал за нередности на изпита по „Геоикономика и регионално развитие“ (ОБЗОР)"}
{"url": "http://www.focus-news.net/news/2017/06/15/2405109/the-hill-beliyat-dom-belezhi-242-riya-rozhden-den-na-amerikanskata-armiya.html", "text": "Белият дом отбеляза в сряда 242-рия рожден ден на армията на САЩ, пише   The Hill.\r\n„Няма начин да изразим колко важна е нашата армия за запазването на нашите свободи и начин на живот. Нацията ни е вечно благодарна“, съобщи прессекретарят на САЩ Шон Спайсър. \r\nВ свое официално заявление Белият дом посочи, че армията на САЩ е „най-добрата сухопътна сила на света“. „Войниците са синове и дъщери от цялата ни горда нация, те служат като основа за армията. Те са готови да ни отбраняват“, пише в заявлението. \r\nСамият президент на страната Доналд Тръмп отбеляза събитието от своя профил в социалната мрежа „Туитър“. \r\n„Честит рожден ден на армията на САЩ и на нашите войници. Благодаря ви за вашата смелост, жертви и отдаденост. Горд съм да съм ваш главнокомандващ“, заяви той.  Виктор Турмаков", "date": "2017-06-15", "title": "The Hill: Белият дом бележи 242-рия рожден ден на американската армия"}
{"url": "http://www.focus-news.net/news/2017/06/15/2405103/reuters-katar-shte-sklyuchi-sdelka-za-pokupkata-na-36-iztrebitelya-f-15.html", "text": "Катар ще подпише сделка за покупката на   36 изтребителя Ф-15 от САЩ, въпреки че бе наскоро разкритикуван от президента Доналд Тръмп за това, че подкрепя тероризма, предаде  Reuters.\r\n„Министърът на отбраната на САЩ Джеймс Матис и представители от Катар ще се срещнат тази седмица, за да подпишат споразумението“, сочи запознат със сделката източник. През ноември САЩ одобриха възможната продажба на 52 подобни изтребителя за Катар срещу 21,1 млрд. долара. \r\nВ петък Тръмп обвини Катар, че е спонсор на тероризма, по този начин пречейки на усилията на Държавния департамент да облекчи напрежението в Персийския залив между Доха и другите арабски столици.  Виктор Турмаков", "date": "2017-06-15", "title": "Reuters: Катар ще сключи сделка за покупката на 36 изтребителя Ф-15"}
{"url": "http://www.focus-news.net/news/2017/06/15/2405105/reuters-nay-malko-20-dushi-sa-darzhani-kato-zalozhnitsi-v-somaliyskata-stolitsa-sled-samoubiystveniya-atentat.html", "text": "Сомалийската полиция съобщава, че терористи държат като заложници най-малко 20 души в ресторант в Могадишу. По-рано днес камикадзе взриви кола-бомба в близост, а по-късно терористи нахлуха в заведението, откривайки стрелба, предаде  Reuters.\r\n„Терористите са все още в ресторанта и държат като заложници над 20 души. Не знаем колко от тях са живи или мъртви“, заяви майор Ибрахим Хюсеин от местната полиция. \r\nМестната терористична организация „Аш Шабаб“ пое отговорност за нападението.  Виктор Турмаков", "date": "2017-06-15", "title": "Reuters: Най-малко 20 души са държани като заложници в сомалийската столица след самоубийствения атентат"}
{"url": "http://www.focus-news.net/news/2017/06/15/2405108/new-europe-varshava-i-zagreb-se-obyaviha-sreshtu-evropa-na-dve-skorosti.html", "text": "Президентите на Хърватия и на Полша Колинда Грабар-Китарович и Анджей Дуда проведоха среща в Загреб, предаде  New Europe.\r\nПо време на съвместна пресконференция Грабар-Китарович заяви, че двамата са се разбрали, че „Европа трябва да бъде на една скорост“. Тя добави, че заедно с Дуда са обсъдили сътрудничеството в отбраната. Тя добави, че Варшава и Загреб споделят притеснения за регионалната стабилност.\r\nТя посочи, че Хърватия е настроена към засилването на икономическите връзки с Полша, увеличавайки полските инвестиции в страната си.  Виктор Турмаков", "date": "2017-06-15", "title": "New Europe: Варшава и Загреб се обявиха срещу Европа на две скорости"}
{"url": "http://www.focus-news.net/news/2017/06/15/2405095/reuters-polskiyat-ministar-predsedatel-e-podlozhen-na-kritika-zashtoto-iznese-rech-sreshtu-migrantite-po-vreme-na-poseshtenie-v-aushvits.html", "text": "Полският министър-председател Беата Шидло бе подложена от критика, защото изнесе реч в Аушвиц, в която защити правителствената антимиграционна политика, предаде  Reuters.\r\nПо време на речта си Шидло заяви, че „Аушвиц е урок, който показва, че всичко трябва да се върши в защита на гражданите“. Коментарът ѝ предизвика критика, след като мнозина разбраха думите ѝ като защита на правителственото решение да не приема бежанци според квотната система на ЕС. \r\n„Подобни думи на такова място не трябва да излизат от устата на полски министър-председател“, заяви Доналд Туск – настоящ председател на Европейския съвет и бивш полски премиер. \r\nПо време на речта си Шидло заяви, че е задача за политиците да направят така, че „такива ужасни неща, като тези, случили се в Аушвиц и на други места на мъченичество никога да не се случват отново“.  Виктор Турмаков", "date": "2017-06-15", "title": "Reuters: Полският министър-председател е подложен на критика защото изнесе реч срещу мигрантите по време на посещение в Аушвиц"}
{"url": "http://www.focus-news.net/news/2017/06/15/2405114/rossiyskaya-gazeta-t-90-vliza-v-pustinyata.html", "text": "В интернет се появи информация, че между Русия и Египет е сключен договор за закупуване на танкове Т-90СМ. Твърди се, че все още няма официално потвърждение, за да „не се уплаши“ сделката, пише  Российская Газета.\r\n„Няма какво да се коментира. Няма никакви договори с Египет. А и най-вероятно няма да има такива. В тази страна вече от отдавна основен боен танк е американският „Ейбръмс“ . Египетската армия едва ли ще тръгне да сменя едната машина с другата“, пише в официален коментар на „Росотбранекспорт“.\r\nРаботата не е в това, че американският танк е по-добър от руския. Просто те са съвсем различни. „Ейбръмс\" е газовотурбинен, докато Т-90СМ дизелов. А преминаването на екипажите от газовотурбинен към дизелов танк без сериозно повторно обучение е сложно. Трябва да се отбележи, че военнотехническото сътрудничество между Русия и Египет се развива динамично и без танкове. \r\nНо дим бе огън няма. Интересът към Т-90СМ стремително расте. За първи път тази машина бе демонстрирана през 2013 г. През есента на същата година на военнотехническото изложение в Абу Даби, където се състоя международната премиера на този танк, той стана сензация. Военните от ОАЕ поискаха да им се остави един екземпляр за по-детайлно запознаване. \r\nКъм Т-90СМ са се насочили военни от страните от Близкия изток и от Северна Африка. Очаква се преговорите за доставка към страните от региона да бъдат приключени тази година. \r\nТ-90СМ при бойна маса от 40 тона с лекота развива 70 км/ч. Гъсениците му са облекчени и с повишен ресурс. Те са облицовани с гума, като при движение по асфалт те не повреждат пътната настилка. Танкът има добра защита. Освен многослойната и дебела броня, той има и динамична защита от ново поколение.  Виктор Турмаков", "date": "2017-06-15", "title": "Российская Газета: Т-90 влиза в пустинята"}
{"url": "http://www.focus-news.net/news/2017/06/15/2405111/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Бившият председател на британската „Партия на независимостта“ Найджъл Фараж заяви, че Брекзит е под заплаха и обяви, че ще се върне в политиката, за да може излизането от Съюза да премине гладко, предаде The Daily Express.\r\nФараж заяви, че би било „голяма грешка“ консерваторите да позволят на тези, които искат оставането, да поемат контрола над процеса по Брекзит. Коментирайки своето евентуално завръщане в политиката, ако председателят на лейбъристите Джереми Корбин стане министър-председател, Фараж посочи, че „не би имал абсолютно никакъв друг избор“ освен да се завърне.\r\nПолитикът предрече втори референдум за Брекзит, ако Корбин се обедини с Либералдемократическата и с Шотландската национална партии в случай, че настоящото консервативно правителство падне. \r\nПредседателят на Британската либералдемократична партия Тим Фарън подаде оставка, предаде The Daily Telegraph.\r\nТова се случва след оставката на неговия говорител лорд Браър Падик заради разминаващите му се гледни му точки с Фарън за еднополовите бракове . По време на предизборната кампания Фарън избягваше въпросите относно мнението си за тях.\r\nВ свое кратко официално заявление Фарън заяви, че е „разкъсан между това да бъде вярващ християнин и политически лидер“. Възможни негови наследници могат да бъдат бившите министри сър Винс Кейбъл, Джо Суинсън, сър Ед Дейви и Норман Ламб.\r\nКентърбърийският епископ Джъстин Уелби похвали г-н Фарън, определяйки решението му за „прилично и правещо му чест“. \r\nМинистерството на отбраната на Великобритания съобщи, че е възможно да има ранени след инцидент във танковия полигон „Касълмартин“ в уелското графство Пембоукшир, предаде The Guardian.\r\n„Разбирам, че има пострадали“, съобщи прессекретар на министерството. По-рано в сайта на правителството бе съобщено, че на полигона между понеделник и петък ще се проведат учения. „Все още инцидентът се разследва и затова не мога да дам допълнителна информация“, добави той.\r\nПолигонът „Касълмартин“ е единственият във Великобритания, където бронетанковите сили на страната извършват учения с бойни муниции.\r\n Британският министър-председател Тереза Мей заяви, че ще има „правилно разследване“ след пожара в лондонската сграда „Гренфел Тауър“, посочвайки, че, ако има „някакви уроци за учене, те ще бъдат научени, и ще бъдат предприети мерки“, пише The Independent. Най-малко 12 души загинаха, а десетки ранени след като огънят обхвана 24-етажната жилищна сграда в Лондон.\r\n„Тази нощ има хора, които няма къде да отидат, които са загубили абсолютно всичко, затова трябва да се съсредоточим върху помощта за тях“, заяви Мей. „Когато мястото е сигурно, когато е възможно да идентифицираме причините за пожара, тогава, разбира се, ще има правилно разследване и ако има уроци за учене, то те ще бъдат научени и ще бъдат предприети мерки“, посочи Мей.\r\nМинистър-председателят похвали усилията на спешните служби и посочи, че трябва да се даде помощ за стотиците хора, които са пострадали от пожара.", "date": "2017-06-15", "title": "Преглед на някои от основните теми в британския  печат (Агенция „Фокус“)"}
{"url": "http://www.focus-news.net/news/2017/06/15/2405113/ria-novosti-nay-malko-15-dushi-sa-zhertvi-na-navodneniyata-v-severoiztochna-indiya.html", "text": "Най-малко 15 души са загинали по време на наводненията в североизточната част на Индия през последните няколко дни, предаде РИА Новости, позовавайки се на местни медии. \r\nОбилните валежи са предизвикали наводнения, довели до жертви в три щата: Асам, Манипур и Мизарам. Хиляди домове са пострадали.\r\n„Наводнението утихва, защото дъждът спира“, заяви местен депутат. Той добави, че броят на загиналите може да се увеличи.  Виктор Турмаков", "date": "2017-06-15", "title": "РИА Новости: Най-малко 15 души са жертви на наводненията в Североизточна Индия"}
{"url": "http://www.focus-news.net/news/2017/06/15/2405112/dps-izklyuchi-ot-reditsite-si-kmeta-na-hitrino-nuridin-ismail-i-predsedatelya-na-obshtinskiya-savet-mustafa-ahmed-obzor.html", "text": "Централното оперативно бюро вчера взе решение да изключи двама души от ДПС – кмета на Хитрино Нуридин Исмаил и председателя на Общинския съвет Мустафа Ахмед. Това заяви пред журналисти в парламента народният представител от ПГ на ДПС Йордан Цонев. Той обясни, че причината за това са станалите твърде много сигнали на граждани от Хитрино, че възстановяването на населеното място, след инцидента с влаковите цистерни не върви съобразно техните очаквания. Според Цонев няма достатъчно прозрачност в действията на Нуридин Исмаил като кмет, както и на общинския съвет. „Дори членовете на Обществения комитет, който бе създаден във връзка с възстановяването на Хитрино и разходването на средствата, нямат информация какво става там”, аргументира се Цонев. Той обясни, че дори интернет сайта, който е трябвало да поддържат с данни за постъпилите средства, не дава достатъчно информация. Йордан Цонев не каза дали има съмнения за финансови злоупотреби, но подчерта, че непрозрачността винаги води до такива.\r\nОт своя страна кметът на Хитрино Нуридин Исмаил заяви, че приема решението на Централното ръководство за изключването му от партията, но не споделя мотивите за това. „От партията ме изключват за неща, които са измислени и са свързани с управление на средства, за които аз отговарям пред други институции“, заяви Нуридин Исмаил. Той посочи, че във връзка с възстановяването на село Хитрино, пострадало от взрива на жп гарата през декември 2016 година, досега са харчени основно средствата от БЧК и от Социалния фонд. Той призова да бъде попитано ръководството на БЧК за това дали тези пари са били харчени съобразно решенията на Обществения съвет и какви са отчетите. Той посочи, че от набирателната дарителска сметка на Община Хитрино са разходвани много малко средства, основно за обезщетение и лечение на хората, пострадали най-много от взрива, но винаги с решение на Обществения съвет.", "date": "2017-06-15", "title": "ДПС изключи от редиците си кмета на Хитрино Нуридин Исмаил и председателя на Общинския съвет Мустафа Ахмед (ОБЗОР)"}
{"url": "http://www.focus-news.net/news/2017/06/15/2405115/voa-devet-dushi-sa-raneni-pri-pozhar-v-nay-golyamata-petrolna-rafineriya-v-meksiko.html", "text": "Голям пожар е избухнал в рафинерията „Салина Круз“ , собственост на държавния производител на Мексико „Пемекс“ , след разливане на суров петрол. Девет души са ранени, предаде  VOA.\r\n„Пожарът е започнал в помпена станция в „Салина Круз“ – най-голямата рафинерия в Мексико и компанията се опитва да го потуши“, съобщи прессекретар на „Пемекс“. Той добави, че огънят все още не е достигнал до резервоарите на рафинерията и че в момента се предприемат мерки това да не се случи. \r\nСлужител от силите за бързо реагиране в щата Оахака, където се намира рафинерията, сочи че близките населени места са били евакуирани.  Виктор Турмаков", "date": "2017-06-15", "title": "VOA: Девет души са ранени при пожар в най-голямата петролна рафинерия в Мексико"}
{"url": "http://www.focus-news.net/news/2017/06/15/2405102/the-daily-telegraph-predsedatelyat-na-britanskata-liberaldemokratichna-partiya-podade-ostavka.html", "text": "Председателят на Британската либералдемократична партия Тим Фарън подаде оставка, предаде  The Daily Telegraph.\r\nТова се случва след оставката на неговия говорител лорд Браър Падик заради разминаващите му се гледни му точки с Фарън за еднополовите бракове . По време на предизборната кампания Фарън избягваше въпросите относно мнението си за тях. \r\nВ свое кратко официално заявление Фарън заяви, че е „разкъсан между това да бъде вярващ християнин и политически лидер“. Възможни негови наследници могат да бъдат бившите министри сър Винс Кейбъл, Джо Суинсън, сър Ед Дейви и Норман Ламб. \r\nКентърбърийският епископ Джъстин Уелби похвали г-н Фарън, определяйки решението му за „прилично и правещо му чест“.  Виктор Турмаков", "date": "2017-06-15", "title": "The Daily Telegraph: Председателят на Британската либералдемократична партия подаде оставка"}
{"url": "http://www.focus-news.net/news/2017/06/15/2405118/parlamentat-reshi-na-parvo-chetene-da-premahne-patnite-znatsi-preduprezhdavashti-shofyorite-za-nalichieto-na-kameri-obzor.html", "text": "Със 165 гласа „за”, 0 – „против” и 26 „въздържал се”, парламентът прие на първо четене промените в Закона за движението по пътищата, внесени от Цветан Цветанов и група народни представители на 2 юни 2017 г. В мотивите на законопроекта се посочва, че основната му цел е да постигне превантивен и възпиращ ефект върху всички шофьори по отношение на спазването на ограниченията на скоростта. Именно в тази посока са и предложенията на ГЕРБ. Те искат от закона да отпадне т. 8 от чл. 165, ал. 2, с което да бъде премахнат пътен знак Е24. Той уведомява водачите за наличието на камери, които засичат скоростта на движение или т. нар. автоматизирани технически средства или системи (АТСС). Според вносителите, когато водачите биват уведомявани чрез поставянето на знак пред полицейския автомобил, оборудван с АТСС, те намаляват скоростта само в зоната на знака и след това продължават движението си с превишена скорост. Предложението е мотивирано и с факта, че по този начин се губи възпитателният ефект върху всички шофьори и у тях се развива чувство за безнаказаност. \r\nТова предложение предизвика дебат в пленарна зала, а част от опозицията подкрепи предложението на ГЕРБ. Народният представител от ПГ на „БСП за България“ Николай Тишев обяви от парламентарната трибуна, че след като групата му е подкрепила текстовете в комисия, ще го направи и в зала, въпреки че според него този законопроект не решава всички проблеми, свързани с движението по пътищата. Тишев подчерта, че тези промени са частични и призова да бъдат извършени цял пакет от законови изменения в тази посока. \r\nОт „Обединени патриоти“ определиха тези промени като „стъпка в правилната посока“. „Няма нормална държава в света, която да оставя гражданите си свободно да се избиват по улиците“, аргументира позицията на групата си Николай Александров. По думите му Законът за движение по пътищата най-често нарушаваните и призова запазването на човешкия живот да обедини партиите.\r\nСпоред председателят на ПГ на ГЕРБ Цветан Цветанов, законът заслужава да бъде приет, дори и ако спаси само един човешки живот. Той изрази убедеността си, че тази законодателна инициатива ще спомогне за постигането на ефекта, към който всички се стремят. \r\nОт ДПС се обявиха против законопроекта. В хода на дискусията народният представител Рамадан Аталай заяви, че предложенията за промени са безполезни, прибързани и не решават проблема. По думите му вносителите не са направили дори оценка на въздействието на законопроекта и не са го подложили на публична дискусия. \r\nЛидерът на ВОЛЯ Веселин Марешки се обяви за запазването на пътните знаци. По думите му, ако те са превантивна мярка, няма нужда да бъдат премахвани. „Хайде да махнем и стационарните камери тогава, те също карат шофьорите да намаляват и да бъдат внимателни\", обясни от трибуната Марешки. От ВОЛЯ обявиха, че ще предложат няколко промени в Закона за движение по пътищата между първо и второ четене, а една от тях е именно запазване на знаците за камери по пътя. \r\nКато аргумент в полза на предлаганите промени е представена и статистиката на МВР, според която основната причина за настъпване на тежки ПТП с пострадали и убити е движението с несъобразена или превишена скорост. \r\nС изменението на друга разпоредба от закона се предвижда при изпълнение на функциите си, определените от министъра на вътрешните работи служби да имат право да извършват контрол по спазване на правилата за движението по пътищата с автомобили, оборудвани със средства за аудиозапис и видеозаснемане, като контролът ще се осъществява само в обхвата на средствата за видеозаснемане.\r\nПредлага се по-тежка мярка за собствениците, които предоставят автомобила си на неправоспособни водачи. Предложението в тази посока е свързано с прекратяване на регистрацията на пътно превозно средство за срок от 6 месеца до една година.\r\nИван ЛАЗАРОВ", "date": "2017-06-15", "title": "Парламентът реши на първо четене да премахне пътните знаци, предупреждаващи шофьорите за наличието на камери (ОБЗОР)"}
{"url": "http://www.focus-news.net/news/2017/06/15/2405116/nezavisimaya-gazeta-grazhdanite-na-rusiya-smyatat-che-im-e-po-lesno-da-se-svarzhat-s-prezidenta-otkolkoto-s-rakovoditelite-na-regionite.html", "text": "Прессекретарят на Кремъл Дмитрий Песков заяви, че по-голямата част от въпросите, зададени на президента на Русия Владимир Путин на  организираната по интернет „Пряка линия“ с гражданите на страната, могат да се решат от местните власти, пише  Независимая Газета.\r\n„Гражданите на Русия смятат, че им е по-лесно да се свържат с президента, отколкото с ръководителите на собствените им региони“, коментира Песков. „Такива въпроси, разбира се е болезнено да се четат. Социалните въпроси, както и преди остават на водещи позиции на дневния ред. Това са най-различни въпроси, свързани и със социалните грижи, и със заплатите, и с пенсиите, и с жилищните проблеми, и със здравеопазването“, посочи Песков.\r\nСпоред него, броят на постъпилите към Путин въпроси по време на „Пряката линия“ е бил около 1, 6 млн. Песков добави, че „в значително по-малка степен“ гражданите на Русия се вълнуват от външнополитическите теми, в това число и тези, свързани със Сирия и с Украйна. „Бих казал, че те дори не са и на десето място“, посочи той.  Виктор Турмаков", "date": "2017-06-15", "title": "Независимая Газета: Гражданите на Русия смятат, че им е по-лесно да се свържат с президента, отколкото с ръководителите на регионите"}
{"url": "http://www.focus-news.net/news/2017/06/15/2405117/liviu-dragnya-vsichki-ministri-ot-rumanskata-sotsialdemokraticheska-partiya-podadoha-ostavka.html", "text": "Председателят на Румънската социалдемократическа партия Ливиу Драгня съобщи, че всички министри от партията, членове на управляващата коалиция са подали оставка, предаде Agerpres.\r\n„Всички членове на правителството от РСДП подадоха оставка“, съобщи Драгня. Той спомена, че партията е готова да формира ново правителство със Съюза на либералите и демократите. Той посочи, че според Анализа на правителствената дейност, насоката му е добра, но някои министри не са приели сериозно програмата му. \r\n„Анализирайки документа, мнозинството от колегите достигнаха до извода, в това число и аз, че част от членовете на правителство не приемат правителствената програма сериозно“, посочи политикът. \r\nВ сряда вечерта Националният изпълнителен комитет на РСДП гласува да оттегли политическата си подкрепа към правителството на министър-председателя Сорин Гриндяну. Виктор Турмаков", "date": "2017-06-15", "title": "Ливиу Драгня: Всички министри от Румънската социалдемократическа партия подадоха оставка"}
{"url": "http://www.focus-news.net/news/2017/06/15/2405110/the-daily-express-spored-naydzhal-farazh-tereza-mey-e-postavila-brekzit-pod-risk.html", "text": "Бившият председател на британската „Партия на независимостта“ Найджъл Фараж заяви, че Брекзит е под заплаха и обяви, че ще се върне в политиката, за да може излизането от Съюза да премине гладко, предаде  The Daily Express.\r\nФараж заяви, че би било „голяма грешка“ консерваторите да позволят на тези, които искат оставането, да поемат контрола над процеса по Брекзит. Коментирайки своето евентуално завръщане в политиката, ако председателят на лейбъристите Джереми Корбин стане министър-председател, Фараж посочи, че „не би имал абсолютно никакъв друг избор“ освен да се завърне. \r\nПолитикът предрече втори референдум за Брекзит, ако Корбин се обедини с Либералдемократическата и с Шотландската национална партии в случай, че настоящото консервативно правителство падне.  Виктор Турмаков", "date": "2017-06-15", "title": "The Daily Express: Според Найджъл Фараж Тереза Мей е поставила Брекзит под риск"}
{"url": "http://www.focus-news.net/news/2017/06/15/2405120/reuters-gratskiyat-ministar-na-ikonomikata-zayavi-che-volfgang-shoyble-e-neiskren.html", "text": "Гръцкият министър на икономиката Димитри Пападимитриу обвини германския финансов министър Волфганг Шойбле, че е „неискрен“, блокирайки облекчаването на гръцкия дълг, въпреки, че сам призна, че Атина е приложила значими реформи, предаде  Reuters.\r\n„Дори и Шойбле заяви, че сме изпълнили изискванията, но след това промени мнението си. Не съм се срещал още с него и не бих искал да съм нелюбезен, но неговото поведение ми изглежда неискрено“, заяви Пападимитриу. Той посочи, че германската съпротива срещу облекчаването на дълга за Гърция създава въпроси относно самата идея и структура на еврозоната. „Успехът на десните популисти в Европа също показва недоволството от тези европейски структури“, смята гръцкият министър.\r\n„Гърция е превърната в жертвен агнец“, смята Пападимитриу. Той предупреди Шойбле да не взема решения, основани единствено върху вътрешната политика на Германия, посочвайки, че страната му също е получавала облекчения на дълга си по време на възстановяването си след Втората световна война.  Виктор Турмаков", "date": "2017-06-15", "title": "Reuters: Гръцкият министър на икономиката заяви, че Волфганг Шойбле „е неискрен“"}
{"url": "http://www.focus-news.net/news/2017/06/15/2405124/reuters-meksiko-saobshti-che-ministrite-na-zemedelieto-ot-nafta-shte-provedat-sreshta.html", "text": "Министърът на земеделието на Мексико Хосе Калзада ще посети следващата седмица САЩ, за да се срещне със своите американски и канадски колеги, за да започне преговори по предоговарянето на НАФТА, предаде  Reuters.\r\n„Калзада ще се срещне със Сони Пърдю от САЩ и с Лоурънс МакОлри по време на посещението си от 19 до 22 юни в родния щат на Пърдю Джоржия“, пише в официално заявление на мексиканското министерство на земеделието.  Виктор Турмаков", "date": "2017-06-15", "title": "Reuters: Мексико съобщи, че министрите на земеделието от НАФТА ще проведат среща"}
{"url": "http://www.focus-news.net/news/2017/06/15/2405469/bbc-premierat-na-velikobritaniya-tereza-mey-naredi-mashtabno-razsledvane-na-pozhara-v-london.html", "text": "Министът-председателят на Обединеното кралство Тереза Май е наредила пълно разследване на причините за пожара, който изпепели жилищен блок в западен Лондон, съобщава BBC.\r\nДо момента официалният брой на жертвите от изгорялата кула „Гренфел“ в Кенсингтън е 17, но се очаква броят им да нарасне, заяви Стюарт Кънди, ръководител на противопожарната служба в Лондон.\r\nВ изказването си премиерът Мей каза, че хората „заслужават отговори\" защо огънят се е разпространил толкова бързо. Една от жертвите е Мохамед Алхаджали, 23 годишен сирийски бежанец, участник в кампанията „Солидарност за Сирия“. Николай Братанов", "date": "2017-06-15", "title": "BBC: Премиерът на Великобритания Тереза Мей нареди мащабно разследване на пожара в Лондон"}
{"url": "http://www.focus-news.net/news/2017/06/15/2405121/afp-falshiva-trevoga-dovede-do-zatvaryaneto-na-voennovazdushna-baza-v-sasht.html", "text": "Военновъздушната база на САЩ „Травис“ край Сан Франциско бе временно затворена след фалшива тревога за появил се на нейна територия „активен стрелец“, предаде  AFP.\r\n„Научихме, че охраната е откликнала на сигнал за изстрели“, заяви говорителят на базата сержант Никол Лейдхолм. „В крайна сметка стрелец не бе открит. Базата отново е отворена“, посочи тя. \r\nБазата се намира на около 90 км. североизточно от Сан Франциско. Виктор Турмаков", "date": "2017-06-15", "title": "AFP: Фалшива тревога доведе до затварянето на военновъздушна база в САЩ"}
{"url": "http://www.focus-news.net/news/2017/06/15/2405122/kommersant-igor-dodon-razkritikuva-ideyata-ruskite-televizionni-kanali-da-badat-zabraneni-na-teritoriyata-na-moldova.html", "text": "Президентът на Молдова Игор Додон разкритикува законопроекта на Демократическата партия, забраняващ излъчването на руски новини и информационно-аналитични телевизионни програми.  Главният лобист на тази идея – лидерът на демократите и олигарх Владимир Плахотнюк, обясни, че това е с цел борба срещу „пропагандата и дезинформацията“, пише  „Коммерсант“.\r\nВ пояснителния анекс към законопроекта се сочи, че държавата не само че има право, но и е задължено да защитава информационното пространство. Там се посочва, че борбата срещу пропагандата не е изобретение на Молдова и в последно време активно се обсъжда в Европа. \r\nНай-важната поправка предписва на местните телевизионни канали да излъчват информационно-аналитични програми, новини и предавания на военна тема, произведени в „страните от ЕС, САЩ, Канада и в държавите, ратифицирали Европейската конвенция за трансгранично излъчване“. Русия е подписала въпросната конвенция, но не я е ратифицирала. По този начин при приемане на законопроекта от молдавските телевизионни канали ще изчезнат новините и предаванията, произвеждани в Русия. \r\n„Молдова е уязвима за пропаганда, особено от тази, водена от няколко руски телевизионни канали. Това разваля имиджа на страната и на нашите партньори от ЕС и САЩ. Излива се много фалшива информация“, посочи Плахотнюк. \r\nПрезидентът Додон разкритикува инициативата. „Нали знаете на лошия танцьор какво му пречи? Сега по заповед, вероятно от Брюксел или от Вашингтон се опитвате да забранявате“, заяви Додон. Той обеща, че ако законопроектът бъде приет, той няма да го подпише. Но Молдова е парламентарна република. В конституцията ѝ се сочи, че ако парламента повторно гласува отклонен от президента закон, той ще е задължен да го подпише.  Виктор Турмаков", "date": "2017-06-15", "title": "„Коммерсант“ : Игор Додон разкритикува идеята руските телевизионни канали да бъдат забранени на територията на Молдова"}
{"url": "http://www.focus-news.net/news/2017/06/15/2405119/vzglyad-minskite-sporazumeniya-veche-ne-sa-tolkova-bezalternativni.html", "text": "Държавният секретар на САЩ Рекс Тилърсън в сряда посочи, че Киев и Москва могат да разрешат конфликта около Донбас с помощта на нови договорености, различаващи се от Минските, пише  Взгляд.\r\n„Правителствата на Украйна и на Русия могат да достигнат до удовлетворително решение благодарение на определена структура, отличаваща се от „Минск“, посочи Тилърсън по време на изслушване пред Конгреса на САЩ. „Смятам, че е важно да имаме достатъчна гъвкавост, за да реализираме задачите от Минските споразумение“, добави той. \r\nКакто е известно, след февруари 2015 г. , когато Минските споразумения бяха сключени, а след това утвърдени от Съвета за сигурност на ООН, никой от  участниците в „нормандската четворка“ не подложи на съмнения необходимостта те да се изпълнят. Постоянно и лидерите на Русия, и на Германия, и на Франция, и на Украйна, като мантра, повтарят, че Минските споразумения нямат алтернатива. \r\nТака Тилърсън разруши представата, че споразуменията са аксиома за мира. В крайна сметка от гледна точка на САЩ тези договореност не са единственият път за излизане от украинската политическа криза. Може уверено да се предположи, че тази гледна точка ще бъде като минимум подхваната от европейските съюзници на Вашингтон – а още повече от Киев, който на практика съботира изпълняването на споразуменията. \r\nДумите на Тилърсън съвпадат с изтичането на данните, че президентът на Украйна Петро Порошенко ще посети Вашингтон и ще бъде приет от Доналд Тръмп на 19 и 20 юни.  Виктор Турмаков", "date": "2017-06-15", "title": "Взгляд: Минските споразумения вече не са толкова безалтернативни"}
{"url": "http://www.focus-news.net/news/2017/06/15/2405123/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "Президентът на Молдова Игор Додон разкритикува законопроекта на Демократическата партия, забраняващ излъчването на руски новини и информационно-аналитични телевизионни програми. Главният лобист на тази идея – лидерът на демократите и олигарх Владимир Плахотнюк, обясни, че това е с цел борба срещу „пропагандата и дезинформацията“, пише „Коммерсант“.\r\nВ пояснителния анекс към законопроекта се сочи, че държавата не само че има право, но и е задължено да защитава информационното пространство. Там се посочва, че борбата срещу пропагандата не е изобретение на Молдова и в последно време активно се обсъжда в Европа.\r\nНай-важната поправка предписва на местните телевизионни канали да излъчват информационно-аналитични програми, новини и предавания на военна тема, произведени в „страните от ЕС, САЩ, Канада и в държавите, ратифицирали Европейската конвенция за трансгранично излъчване“. Русия е подписала въпросната конвенция, но не я е ратифицирала. По този начин при приемане на законопроекта от молдавските телевизионни канали ще изчезнат новините и предаванията, произвеждани в Русия.\r\n„Молдова е уязвима за пропаганда, особено от тази, водена от няколко руски телевизионни канали. Това разваля имиджа на страната и на нашите партньори от ЕС и САЩ. Излива се много фалшива информация“, посочи Плахотнюк.\r\nПрезидентът Додон разкритикува инициативата. „Нали знаете на лошия танцьор какво му пречи? Сега по заповед, вероятно от Брюксел или от Вашингтон се опитвате да забранявате“, заяви Додон. Той обеща, че ако законопроектът бъде приет, той няма да го подпише. Но Молдова е парламентарна република. В конституцията и се сочи, че ако парламента повторно гласува отклонен от президента закон, той ще е задължен да го подпише.\r\nДържавният секретар на САЩ Рекс Тилърсън в сряда посочи, че Киев и Москва могат да разрешат конфликта около Донбас с помощта на нови договорености, различаващи се от Минските, пише Взгляд.\r\n„Правителствата на Украйна и на Русия могат да достигнат до удовлетворително решение благодарение на определена структура, отличаваща се от „Минск“, посочи Тилърсън по време на изслушване пред Конгреса на САЩ. „Смятам, че е важно да имаме достатъчна гъвкавост, за да реализираме задачите от Минските споразумение“, добави той.\r\nКакто е известно, след февруари 2015 г. , когато Минските споразумения бяха сключени, а след това утвърдени от Съвета за сигурност на ООН, никой от участниците в „нормандската четворка“ не подложи на съмнения необходимостта те да се изпълнят. Постоянно и лидерите на Русия, и на Германия, и на Франция, и на Украйна, като мантра, повтарят, че Минските споразумения нямат алтернатива.\r\nТака Тилърсън разруши представата, че споразуменията са аксиома за мира. В крайна сметка от гледна точка на САЩ тези договореност не са единственият път за излизане от украинската политическа криза. Може уверено да се предположи, че тази гледна точка ще бъде като минимум подхваната от европейските съюзници на Вашингтон – а още повече от Киев, който на практика съботира изпълняването на споразуменията.\r\nДумите на Тилърсън съвпадат с изтичането на данните, че президентът на Украйна Петро Порошенко ще посети Вашингтон и ще бъде приет от Доналд Тръмп на 19 и 20 юни.\r\nПрессекретарят на Кремъл Дмитрий Песков заяви, че по-голямата част от въпросите, зададени на президента на Русия Владимир Путин на организираната по интернет „Пряка линия“ с гражданите на страната, могат да се решат от местните власти, пише Независимая Газета.\r\n„Гражданите на Русия смятат, че им е по-лесно да се свържат с президента, отколкото с ръководителите на собствените им региони“, коментира Песков. „Такива въпроси, разбира се е болезнено да се четат. Социалните въпроси, както и преди остават на водещи позиции на дневния ред. Това са най-различни въпроси, свързани и със социалните грижи, и със заплатите, и с пенсиите, и с жилищните проблеми, и със здравеопазването“, посочи Песков.\r\nСпоред него, броят на постъпилите към Путин въпроси по време на „Пряката линия“ е бил около 1, 6 млн. Песков добави, че „в значително по-малка степен“ гражданите на Русия се вълнуват от външнополитическите теми, в това число и тези, свързани със Сирия и с Украйна. „Бих казал, че те дори не са и на десето място“, посочи той.\r\n В интернет се появи информация, че между Русия и Египет е сключен договор за закупуване на танкове Т-90СМ. Твърди се, че все още няма официално потвърждение, за да „не се уплаши“ сделката, пише Российская Газета.\r\n„Няма какво да се коментира. Няма никакви договори с Египет. А и най-вероятно няма да има такива. В тази страна вече от отдавна основен боен танк е американският „Ейбръмс“ . Египетската армия едва ли ще тръгне да сменя едната машина с другата“, пише в официален коментар на „Росотбранекспорт“.\r\nРаботата не е в това, че американският танк е по-добър от руския. Просто те са съвсем различни. „Ейбръмс\" е газовотурбинен, докато Т-90СМ дизелов. А преминаването на екипажите от газовотурбинен към дизелов танк без сериозно повторно обучение е сложно. Трябва да се отбележи, че военнотехническото сътрудничество между Русия и Египет се развива динамично и без танкове.\r\nНо дим бе огън няма. Интересът към Т-90СМ стремително расте. За първи път тази машина бе демонстрирана през 2013 г. През есента на същата година на военнотехническото изложение в Абу Даби, където се състоя международната премиера на този танк, той стана сензация. Военните от ОАЕ поискаха да им се остави един екземпляр за по-детайлно запознаване.\r\nКъм Т-90СМ са се насочили военни от страните от Близкия изток и от Северна Африка. Очаква се преговорите за доставка към страните от региона да бъдат приключени тази година.\r\nТ-90СМ при бойна маса от 40 тона с лекота развива 70 км/ч. Гъсениците му са облекчени и с повишен ресурс. Те са облицовани с гума, като при движение по асфалт те не повреждат пътната настилка. Танкът има добра защита. Освен многослойната и дебела броня, той има и динамична защита от ново поколение.", "date": "2017-06-15", "title": "Преглед на някои от основните теми в руския печат (Агенция „Фокус“)"}
{"url": "http://www.focus-news.net/news/2017/06/15/2405125/voa-iranski-korab-e-tselil-s-lazerna-pokazalka-amerikanski-helikopter-v-ormuzkiya-proliv.html", "text": "Представител от флота на САЩ съобщи, че ирански военен катер е насочил лазерна показалка към американски хеликоптер, прикриващ три американски бойни кораба в Ормузкия пролив, предаде VOA.\r\nФлотски командир Бил Урбан, прессекретар на Пети американски флот заяви, че иранският съд се е приближил на 730 метра от американския щурмови кораб „Баатан“ и е действал по „непрофесионален и небезопасен начин“. \r\n„Баатан“, заедно с ракетния разрушител „Коул“ и товарния кораб „Уошингтън Чембърс“ преминаваха през пролива, когато иранския съд пресече пътя на формацията и насочи прожектор към „Коул“, посочи Урбан. Той добави, че по-късно иранският кораб е насочил лазер към хеликоптер „ЦХ-53Е“ преди да напусне мястото.\r\nУрбан обясни, че насочването на лазерни показалки към хеликоптерите през нощта е опасно, защото създава навигационна опасност, която може да намали видимостта и да дезориентира пилотите, които използват очила за нощно виждане.  Виктор Турмаков", "date": "2017-06-15", "title": "VOA: Ирански кораб  е целил с лазерна показалка американски хеликоптер в Ормузкия пролив"}
{"url": "http://www.focus-news.net/news/2017/06/15/2405129/pregled-na-mezhdunarodnite-novini-do-6-chasa-agentsiya-fokus.html", "text": ". Най-малко 12 са потвърдените смъртни случаи при пожарът в Лондон.\r\n„Очаквам, че за съжаление, броят на жертвите ще се увеличи над тези 12“, заяви Стюърт Къндли от лондонската полиция.\r\nДесетки от жителите на сградата, която изгоря са получили спешна медицинска помощ.\r\n*** Външният министър на Швейцария Дидие Буркхалтер изпрати оставката си на парламента, предава AFP.\r\nДидие Буркалхтер е казал пред местни медии, че решението му се е появило изведнъж и го е „ударило като вълна“.\r\n„Не чувствам огорчение. Просто искам да правя нещо друго“, заяви 57 годишният член на Либералната партия, който е част от Федералния съвет от 2009 г., когато служеше като вътрешен министър, преди да бъде назначен за министър на външните работи през 2012 г. Очаква се той да остане министър още 4 месеца.\r\n*** Международният съд на ООН даде на Украйна срок до 12 юни, за подготовката на меморандум по делото за предполагаемите нарушения на Конвенцията за противодействие на финансирането на тероризма, както и Конвенцията за противодействие на расовата дискриминация, от страна на Русия.\r\nРуската федерация също е длъжна да представи меморандум със своята гледна точка, до 12 юни 2019 г. \r\n***. Германският канцлер Ангела Меркел заяви, че Европейския съюз е готов да преговаря с Великобритания за Брекзит на 19 юни.\r\nАнгела Меркел заяви, че е смятала, че разговорите към разговорите ще се пристъпи, както е планирано, въпреки изборните резултати на британските консерватори.\r\n„От европейска страна сме готови. Ще видим за другите“, заяви Меркел по време на среща с високопоставени лица от правителството, профсъюзи и бизнеса.\r\nТя отрече спекулациите за промяна в плановете на Великобритания относно Брекзит.\r\n„Гражданите решиха, и аз приемам, че ще трябва да продължим с тези преговори“, каза тя. \r\n***. Президентът на Русия Владимир Путин заяви, че страната се отнася със симпатия към президента на САЩ Доналд Тръмп, защото той е говорил за готовността си да възстанови отношенията с Москва.\r\n„Разбира се, ние симпатизирахме на г-н Тръмп и сега също правим така, защото той публично заяви за своята готовност и желание да възстанови руско-американските отношения“, заяви Путин. „Ние, разбира се, сега трябва да наблюдаваме как ще се развиват отношенията на практика между нашите държави“, добави той.\r\n„Тръмп говори за възстановяването на икономическите връзки, за съвместната борба с тероризма. Нима това е лошо“, смята руският президент.\r\n***. Голям пожар е избухнал в рафинерията „Салина Круз“ , собственост на държавния производител на Мексико „Пемекс“ , след разливане на суров петрол. Девет души са ранени.\r\n„Пожарът е започнал в помпена станция в „Салина Круз“ – най-голямата рафинерия в Мексико и компанията се опитва да го потуши“, съобщи прессекретар на „Пемекс“. Той добави, че огънят все още не е достигнал до резервоарите на рафинерията и че в момента се предприемат мерки това да не се случи.\r\nСлужител от силите за бързо реагиране в щата Оахака, където се намира рафинерията, сочи че близките населени места са били евакуирани. \r\n***. Сомалийската полиция съобщава, че терористи държат като заложници най-малко 20 души в ресторант в Могадишу. По-рано днес камикадзе взриви кола-бомба в близост, а по-късно терористи нахлуха в заведението, откривайки стрелба.\r\n„Терористите са все още в ресторанта и държат като заложници над 20 души. Не знаем колко от тях са живи или мъртви“, заяви майор Ибрахим Хюсеин от местната полиция.\r\nМестната терористична организация „Аш Шабаб“ пое отговорност за нападението.\r\n***", "date": "2017-06-15", "title": "Преглед на международните новини до  6 часа /Агенция “Фокус”/"}
{"url": "http://www.focus-news.net/news/2017/06/15/2405127/futbol-tsska-moskva-shte-prodalzhi-dogovora-s-mario-fernandes-za-pet-godini.html", "text": "ЦСКА Москва ще продължи за пет години договора си със защитника Марио Фернандес, предаде ТАСС.\r\nБразилецът играе за ЦСКА Москва от 2012 година. В състава на отбора бразилецът стана трикратен шампион на Русия.  Виктор Турмаков", "date": "2017-06-15", "title": "Футбол: ЦСКА Москва ще продължи договора с Марио Фернандес за пет години"}
{"url": "http://www.focus-news.net/news/2017/06/15/2405130/regnum-pepel-ot-izrigvashtiya-vulkan-shiveluch-e-padnala-varhu-dve-sela-na-poluostrov-kamchatka.html", "text": "Пепел от изригващия от миналата сутрин вулкан Шивелуч е паднала, вдигната от вятъра, върху две села на полуостров Камчатка: Козиревск и Майское, предаде  Regnum. Тя е натрупала плас от един милиметър. \r\nМеждувременно над село Ключи, което се намира на около 50 км. от вултана, чиито жители първи усетиха пепелопада,  са се изсипали 3 мм пепел. \r\nСтълбът пепел, изригнат от Шивелуч е достигнал до височина от 12 км.  Виктор Турмаков", "date": "2017-06-15", "title": "Regnum: Пепел от изригващия вулкан Шивелуч е паднала върху две села на полуостров Камчатка"}
{"url": "http://www.focus-news.net/news/2017/06/15/2405126/vladimir-putin-rusiya-se-otnasya-sas-simpatiya-kam-donald-tramp-predvid-negovata-gotovnost-da-vazstanovi-otnosheniyata-s-neya.html", "text": "Президентът на Русия Владимир Путин заяви, че страната се отнася със симпатия към президента на САЩ Доналд Тръмп, защото той е говорил за готовността си да възстанови отношенията с Москва, предаде ТАСС.\r\n„Разбира се, ние симпатизирахме на г-н Тръмп и сега също правим така, защото той публично заяви за своята готовност и желание да възстанови руско-американските отношения“, заяви Путин. „Ние, разбира се, сега трябва да наблюдаваме как ще се развиват отношенията на практика между нашите държави“, добави той. \r\n„Тръмп говори за възстановяването на икономическите връзки, за съвместната борба с тероризма. Нима това е лошо“, смята руският президент. Виктор Турмаков", "date": "2017-06-15", "title": "Владимир Путин: Русия се отнася със симпатия към Доналд Тръмп предвид неговата готовност да възстанови отношенията с нея"}
{"url": "http://www.focus-news.net/news/2017/06/15/2405133/boks-floyd-meyuedar-i-konar-makgregar-shte-provedat-dvuboy-na-26-avgust.html", "text": "Американският боксьор Флойд Мейуедър обяви, че ще проведе двубой срещу ирландския боец смесен стил Конър МакГрегър на 25 август в Лас Вегас, предаде ESPN.\r\nБоят между 40-годишния Мейуедър и 28-годишиня МакГрегър ще се проведе по правилата на бокса.  Виктор Турмаков", "date": "2017-06-15", "title": "Бокс: Флойд Мейуедър и Конър МакГрегър ще проведат двубой на 26 август"}
{"url": "http://www.focus-news.net/news/2017/06/15/2405135/predstoyashti-sabitiya-v-stranata-za-15-yuni-agentsiya-fokus.html", "text": "***\r\nДържавният глава Румен Радев ще посети Варна. Президентът ще се срещне с кмета Иван Портних и неговия екип в сградата на Община Варна. След това в сградата на Радио Варна Румен Радев ще разговаря с културни дейци от града. По-късно в Аулата на Икономическия университет президентът Радев ще участва в инициативата на Европейската комисия „Граждански диалог“.\r\n*** \r\nВицепрезидентът Илияна Йотова ще присъства на официалното откриване на изложба на традиционните занаятчийски произведения от Североизточна Япония – „Красотата на занаятите от Тохоку“ в Галерията на Съюза на българските художници. \r\n***\r\nОт 09.00 часа в София Ивент Център министърът на енергетиката Теменужка Петкова и заместник-министърът на регионалното развитие и благоустройството Малина Крумова ще участват Дванадесетата годишна конференция „Стратегическа инфраструктура и инвестиции, България 2017“. От 14.30 часа, заместник-министърът на енергетиката Жечо Станков ще говори пред участниците в конференцията за развитието на основните проекти в енергийната инфраструктура на страната до 2020 г.\r\n***\r\nОт 09.30 часа в парк-хотел „Москва“ Министерство на образованието и науката организира национална среща-дискусия на тема „Мерки за обхващане, задържане и превенция на отпадането на децата и учениците в детските градини и училищата. Ефективно взаимодействие между институциите“. \r\n***\r\nОт 09.30 часа пред Щаба на Военноморските сили във Варна министърът на отбраната Красимир Каракачанов ще бъде посрещнат с официална церемония. Той ще награди военнослужещи от състава на Военноморските сили. По-късно министърът ще проведе срещи с личния състав на Пункта за базиране Варна, както и с екипажите на минен ловец „Цибър” и на фрегатите „Смели” и „Дръзки”.\r\n***\r\nОт 10.30 часа в хотел „Империал“ министърът на регионалното развитие и благоустройството Николай Нанков ще открие работен семинар на тема „Интелигентни градове“. От 11.30 часа е предвидена пресконференция на Николай Нанков и Витория Алиата ди Вилафранка - директор на дирекция „Изграждане на административен капацитет“ в ГД „Регионална и градска политика“  на ЕК.\r\n***\r\nОт 13.30 часа в сградата на МВР синдикатите в КНСБ от системата на МВР ще се срещнат с министъра на вътрешните работи Валентин Радев. Ще бъдат обсъдени исканията на работещите в системата, сред които увеличение на заплатите и осигуряване на екипировка, техника и работно облекло, жизнено нужни за нормалната работа на служителите в системата.\r\n***\r\nОт 14.00 часа министърът на регионалното развитие и благоустройството Николай Нанков ще открие блок 5 в ж.к. „Хале“, обновен по Националната програма за енергийна ефективност на многофамилни жилищни сгради. От 15.00 часа той ще проверка напредъка по изпълнението на строително-монтажните работи на блокове 42, 44 и 78 в ж. к. „Граф Игнатиев“, които се финансират от програмата.\r\n***\r\nОт 09.00 часа ще започне редовното заседание на Народното събрание.\r\n***\r\nОт 09.30 часа ще се проведе заседание на Пленума на Висшия съдебен съвет.\r\n***\r\nОт 09.30 часа 2 състав на Специализирания наказателен съд ще гледа делото срещу Огнян М., Георги И., Томи Р., Еленко Ст., Захари Т., Михаил Г. и др., обвинени в образуване и ръководене на организирана престъпна група. \r\n***\r\nОт 9.30 часа 5 състав на Специализирания наказателен съд ще гледа делото срещу Хованес М., Пламен Т., Мариян М., Пламен М., Димитър М. и др., обвинени в образуване и ръководене на организирана престъпна група.\r\n***\r\nОт 10.00 часа в Галерия - книжарница „София прес“, ул. „Славянска” 29, ще се състои откриване на изложба фотография „Където текстът се  превръща в образ (Геофилософия)“.\r\n***\r\nОт 10.00 часа 7 състав на Специализирания наказателен съд ще гледа делото срещу Илиан М., Ангел П., Живомир Б., Илиан Й., Маруан Ф., обвинени в образуване и ръководене на организирана престъпна група.\r\n***\r\nОт 10.00 часа 17 състав на Софийския градски съд ще гледа делото срещу Кръстин Кацаров (прокурор в Районна прокуратура Казанлък по чл. 289 НК).\r\n***\r\nОт 10.00 часа 15 състав на Специализирания наказателен съд ще гледа делото срещу Камен Ж., Иван Р., Росен В., Николай И., Георги Е., Денис Ал и др., обвинени в образуване и ръководене на организирана престъпна група.\r\n***\r\nОт 10.00 часа 12 състав на Специализирания наказателен съд ще гледа делото срещу Младен М., Мария Тр., Полина Тр., Ценка Г., Николай Н. и др., обвинени в образуване и ръководене на организирана престъпна група.\r\n***\r\nОт 10.00 часа в София хотел Балкан (пл. „Света Неделя“, 5) Белгийско-българската асоциация Best2B организира работна закуска “Белгийският опит в подкрепа на успешното българско председателство на съвета на Европейския съюз”. \r\n***\r\nОт 10.00 часа състав на Софийски градски съд ще заседава за мярката за неотклонение на Димитър М. (обвинен в кражбата на детската инвалидна количка). \r\n***\r\nОт 11.00 час в хотел „Маринела“ ще се проведе първа национална дискусия за 2017 г. от кампанията „Да! На българската икономика“ - „Работната сила – проблем №1 за бизнеса“.\r\n***\r\nОт 11.00 часа 9 състав на Специализирания наказателен съд ще гледа делото срещу Атанас П., Веселин М., Николай Н., Чавдар Н., обвинени в образуване и ръководене на организирана престъпна група.\r\n***\r\nОт 11.00 часа 10 състав на Специализирания наказателен съд ще гледа делото срещу Иван И., Дилян И. и Милен Д., обвинени в образуване и ръководене на организирана престъпна група.\r\n***\r\nОт 11.00 часа 8 състав на Специализирания наказателен съд ще гледа делото срещу Гьорче В., Борис Б., Емил Д., Георги Б., Ангел А., Илия Тр., обвинени в образуване и ръководене на организирана престъпна група.\r\n***\r\nОт 11.00 часа 9 състав на Специализирания наказателен съд ще гледа делото срещу Селяйдин А., обвинен в образуване и ръководене на организирана престъпна група.\r\n***София. \r\nОт 11.00 часа в Сентръл Парк Хотел София Стопанска академия „Д. А. Ценов“ - Свищов организира тържествена церемония по награждаване на победителите в Национален конкурс „Най-добра администрация“ по прилагане на системите за финансово управление и контрол (СФУК) в общините.\r\n***\r\nОт 12.00 часа в Националния пресклуб на БТА ще бъде представена социалната мрежа www.volontime.com, която обединява неправителствения сектор с бизнеса и частни лица, които искат да правят и показват добро.\r\n***\r\nОт 18.00 часа в Националната галерия-Двореца ще бъде открита Фотоизложбата „С отворена уста“.\r\n***\r\nОт 18.00 часа в галерия „Академия“, ул. „Шипка“ 1, ще бъде отрита изложба на Казахската национална академия за изкуства Т. К. Жургенов, Алмати, Казахстан „Палитра на приятелството”.\r\n***София. \r\nВ Института за етнология и фолклористика с Етнографски музей при Българска академия на науките, ул. Московска 6А (зала 19), ще се проведе международна научна конференция Cultural Heritage in Migration.\r\n***\r\nВ Бизнес център „Земята и хората“ за втора поредна година ще се проведе SQL Server 2017 Discovery Day, където пред българските експерти от ИТ сферата официално ще бъде представен новият Microsoft SQL Server\r\n***\r\nОт 19.30 часа с прожекция на филма „Действия при наводнения – спасяване в бързотечащи води“ в Дома на киното ще бъде открит съвместният филмов маратон на БЧК и Дома на киното за превенция на водния травматизъм.\r\n***\r\nОт 10.00 часа, в Университетския център „Бачиново“ ще бъде открита Седмата международна конференция на Природо-математическия факултет на ЮЗУ „Неофит Рилски“. \r\n***\r\nОт 18.30 часа в НЧ „Никола Вапцаров“ ще се проведе юбилеен концерт на диригента Христо Велев.\r\n***\r\nОт 18.30 часа в Големия салон на НЧ Н.Й.Вапцаров - 1866\" - Благоевград с концерт на Смесен хор \"Ален мак\" и участието на Теодора Петрова и Милена Томанова ще бъдат отбелязани 75 години от рождението и 50 години творческа дейност на Диригента Христо Велев.\r\n***\r\nОт 18.00 часа на открита сцена \"Охлюва\" с концерт на група \"Горещ пясък\" ще се състои официалното откриване на 17-ия Научен конгрес на Български зъболекарски съюз. \r\n***\r\nОт 16.00 часа в Аулата на Икономическия университет във Варна Представителството на Европейската комисия в България организира граждански диалог с комисар Тибор Наврачич, отговарящ за образование, култура, младеж и спорт в Европейската комисия.\r\n***\r\nОт 10.00 часа в Регионална библиотека, ул. Иванка Ботева №2, ще се състои откриване на изложбата на Жолт Сабоки \"Унгарски крепости в карпатския басейн - Х-ХVIII век\".\r\n***\r\nОт 11.00 часа в парковете „Марно поле” и „Колю Фичето” ще се проведат дегустации на здравословни детски храни, подходящи за малчугани до 3-годишна възраст.\r\n***\r\nОт 18.00 часа в района около Художествената галерия и паметника Асеневци ще бъде открит Международен Фестивал за 3D рисунки на винилни пана.\r\n***\r\nОт 17.00 часа в Салона на Първа поликлиника ще се състои обществена консултация относно необходимостта от поемане на дългосрочен общински дълг.\r\n***\r\nОт 19.00 часа в градска концертна зала ще се проведе концерт на Симфониета Враца.\r\n***\r\nОт 19.00 часа в камерна зала на ДКТ ще се проведе постановката „Нора“ от Хенрик Ибсен.\r\n***\r\nОт 18.20 часа в НЧ „Напредък -1869“ Драматичен театър при НЧ „Христо Козлев - 1883” - гр. Долна Оряховица представя постановка „Луди пари”от Рей Куни. \r\n***\r\nОт 9.00 часа в зала 10 Окръжен съд-Пловдив ще гледа делото срещу Мартин П., Светлин С., Владимир Е., Радослав К., Петьо П., Валери Б. и Милко Д., обвинени за умишлени палежи.\r\n***\r\nОт 9.30 часа в зала 5 Окръжен съд-Пловдив ще гледа делото срещу Божидар А. и Иван К., срещу които са повдигнати обвинения по чл. 116 ал. 1 т. 7 от НК.\r\n***\r\nОт 10.00 часа в зала 1 Окръжен съд-Пловдив ще гледа делото срещу Иван Д., обвинен, че при управление на моторно превозно средство е причинил смърт по непредпазливост.\r\n***\r\nОт 10.00 часа в зала 12 Районен съд – Пловдив ще гледа делото срещу Пенка П. и Петя В.\r\n***\r\nОт 12.00 часа в Областна администрация – Пловдив областният управител Здравко Димитров ще посрещне футболистите от шампионския отбор на ФК „Ботев“ от 1967 година по случай 50-годишнината от спечелване на втората шампионска титла.\r\n***\r\nОт 18.00 часа на втория етаж в Залите за временни експозиции на ул. „Княз Александър I“№15 ще бъде открита новата самостоятелна изложба на Иван Поповски.\r\n***\r\nВ Дом на културата „Борис Христов” в Пловдив ще се проведе Рекламният фестивал ФАРА 2017.\r\n***\r\nОт 15.00 часа от пл. Свобода ще се проведе колоездачно състезание „Обиколката на Смолян“ по маршрута: Стар център – Райково – Устово – Смолян.\r\n***\r\nОт 15.30 часа в Регионална библиотека „Николай Вранчев” – Смолян ще бъде представена „Историята на края през погледа на младите. Творчеството на Светозар Казанджиев“.\r\n***\r\nОт 17.00 часа в Регионален исторически музей „Стою Шишков” – Смолян ще се състои откриване на изложба „Почетните граждани на Смолян – история и памет“.\r\n***\r\nОт 19.00 часа в НЧ „Орфееви гори-1870” – Смолян, кв. Райково, ще бъде представена театрална постановка „Краят“ - адаптация по пиесата на Атол Фугард „Здравей и сбогом“ с участието на Десислава Минчева и Рене Хол.\r\n***\r\nОт 10.00 часа в Детски отдел на библиотека „Родина“ ще се проведе Програма за лятна работа с деца.\r\n***\r\nОт 18.30 часа в РБ „Захарий Княжески“ ще се проведе концерт на ученици от НУМСИ „Христина Морфова“.\r\n***\r\nОт 18.00 часа в зала „Байер“ ще се проведе Международен пленер по живопис „Дружба“.\r\n*** \r\nОт 19.00 часа в зала 203, ет. 2, в сградата на Община Стара Загора на пресконференция ще бъде представено уникално по рода си спортно събитие, с участието на едни от най-големите световни футболни звезди. В пресконференцията ще участват носителят на Златната топка Христо Стоичков и кметът на Община Стара Загора Живко Тодоров.\r\n***\r\nОт 20.00 часа в Регионален исторически музей ще бъде представена едноактна опера в 4 картини „Пламъци в платната на нощта“.\r\n***\r\nОт 9.00 часа общинският съветник Петър Бичев от ПП ГЕРБ-Тунджа ще проведе открита приемна за граждани в село Безмер.\r\n***\r\nОт 10.00 часа общинският съветник Красимир Георгиев от ПП ГЕРБ - Тунджа ще проведе приемна за граждани в село Генерал Инзово.\r\n***\r\nОт 10.30 часа общинският съветник Костадин Костов от ПП ГЕРБ-Тунджа ще проведе приемна за граждани в село Гълъбинци.\r\n***\r\nОт 10.00 часа в зала 2 на Областна администрация Шумен ще бъдат представени приоритетни области в дейността на общините в област Шумен през 2017.\r\n*** \r\nОт 11.00 часа в пресклуба на БТА кметът на Нуридин Исмаил, кмет на Хитрино, ще даде пресконференция.", "date": "2017-06-15", "title": "Предстоящи събития в страната за 15 юни (Агенция „Фокус“)"}
{"url": "http://www.focus-news.net/news/2017/06/15/2405134/aktualna-patna-obstanovka.html", "text": "Забранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, съобщиха от пресцентъра на Агенция „Пътна инфраструктура”. Забраната важи, както следва:\r\n1) за периода от 01 юни до 15 септември 2017 г. за дните петък – от 17:00 часа до 20:00 часа и неделя – от 14:00 часа до 20:00 часа.\r\nОграниченията важат само за следните участъците от републиканската пътна мрежа:\r\n•\tпът I-1 с. Ребърково-Ботевград, като движението се пренасочва по път II-16 Ребърково – Своге – София;\r\n•\tпът I-1 Благоевград – ГКПП „Кулата“;\r\n•\tпът I-5 Русе – Велико Търново;\r\n•\tпът I-9 Варна – Бургас;\r\n•\tпът II-99 Бургас – Царево.\r\n2) целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nОграниченията важат само за участъците от републиканската пътна мрежа, както следва:\r\n•\tАвтомагистралите; \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София;\r\n•\tпът I-1 Благоевград-ГКПП „Кулата“;\r\n•\tпът I-4 п. в. „Коритна“-Велико Търново-Шумен;\r\n•\tпът I-5 Русе-Велико Търново;\r\n•\tпът I-8 ГКПП „Калотина“-София;\r\n•\tпът I-9 Варна-Бургас;\r\n•\tпът II-18 Околовръстен път София;\r\n•\tпът II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.:\r\nАМ „Тракия“: област Ямбол: Завой-Зимница от км 285+070 до км 285+500 в посока Бургас – затварят се активна лента, като движението ще се осъществява в изпреварващата лента с ограничение на скоростта до 70 км/ч. Срок до 16.06.2017 г.; област Бургас: от п.в. „Карнобат“ до п.в. „Ветрен“ от км 325+000 до км 359+000 – почистване и оформяне на земен окоп, както и изрязване и почистване на храсти в двете посоки. Срок до 15.06.2017 г.; при км 350 посока София-Бургас в участъка при пътен възел Бъгарово – укрепване на табела. Заета е аварийната лента. Срок до 16.06.2017 г.; в участъка Карнобат-Българово от км 324+000 до км 355+000 – поставяне на бордюри в двете посоки. Движение с повишено внимание. Срок до 15.06.2017 г.; област Пазарджик: от км 57+000 до км 58+000 посока София – частичен ремонт на асфалтовата настилка. Срок до 15.06.2017г.\r\nАМ „Хемус“: \r\nобласт София:\r\nЗа леки МПС:\r\nЗа виадукти при км 33+600 и тунел Витиня – пълно затваряне на дясното платно /посока Варна/ и прехвърляне на движението двупосочно в лявото платно /посока София/. В тунел Витиня и върху съоръжението при км 33+600 се забранява движението в изпреварващата лента, като леките МПС се движат двупосочно в аварийна и активна лента. \r\nОт км 31+960 до км 33+850 - движението се отклонява от дясното платно и се осъществява двупосочно в лявото платно на АМ „Хемус“; \r\nОт км 33+850 до км 36+750 движението е в двете платна на АМ „Хемус“;\r\nЗа виадукт при км 37+520 – пълно затваряне на дясното платно /посока Варна/ и прехвърляне на движението на леките МПС двупосочно в лявото платно от км 36+750 до км 37+720 /посока София/. \r\nЗа тежкотоварни МПС с технически допустима максимална маса над 12 тона:\r\nВ посока Варна - пълно затваряне на АМ „Хемус“ от п.в. „Витинска река“ при км 30+260 до п.в. „Ботевград“ при км 47+060. Движението да се отклонява на п.в. „Витинска река“ при км 30+260 по път I-1 и път II-17 до п.в. „Ботевград“ при км 47+060.\r\nВ посока София - от км 36+750 до км 37+670 движението да се осъществява двупосочно по АМ „Хемус“. От временна пътна връзка при км 35+450 до км 30+260 - п.в. „Витинска река“ – пълно затваряне на АМ „Хемус“. Движението да се отклонява при км 35+450 /временна пътна връзка/ по път I-1, след което се връщат на АМ „Хемус“ при км 30+260 - п.в. „Витинска река“.\r\nЗа МПС над 12 тона, се предвиждат и следните обходни маршрути:\r\nЗадължителен маршрут за МПС над 12 тона, пътуващи по направление Видин –София, от области Видин, Монтана и Враца с крайна цел София е: Път I-1 – път II-16 при с. Ребърково - гр. Своге - гр. София, а от Видин и Монтана за София – път II-81;\r\nАлтернативен маршрут за МПС над 12 тона, пътуващи от области Габрово, Велико Търново и Русе с крайна цел София е: път I-5 Бяла - Велико Търново - II-55 проход на Републиката - АМ Тракия - София;\r\nАлтернативен маршрут за МПС над 12 тона - пътуващи от области Ловеч и Плевен с крайна цел София е: път II-35 Ловеч - Плевен, път II-13 Плевен - Кнежа - Борован, път II-15 Борован - Враца, път I-1 Враца - село Ребърково, път II-16 село Ребърково - Своге - гр. София.\r\nСрокът на действие на ВОБД да приключи най-късно до 31.08.2017 г.;\r\nОграничено движението в посока Варна от км 21+940 до км 28+340 поради ремонтни дейности на км 24+700. Движението се осъществява двупосочно в лявото платно /посока София/.  – част 1. В последния работен ден преди празничен /почивен/ ден от 10:00 часа  до последния празничен /почивен/ ден до 10:00 часа се обособяват две ленти за движение в посока Варна и една лента в посока София. – част 2. В последния празничен /почивен/ ден от 10:00 часа до 10:00 часа на първия работен ден след празниците се обособяват две ленти за движение в посока София и една лента за движение в посока Варна. - част 3. Срок до 21.07.2017 г.;ограничава се движението в дясната тръба на тунел „Витиня“ в посока Варна, поради ремонт. Срок до 31.08.2017 г.; Ограничено движение в дясна тръба на тунел „Ечемишка“ посока Варна, поради ремонтно-възстановителни работи. Движението се извършва двупосочно в ляво платно /посока София/. Срок до 16.06.2017 г.; област Шумен: косене на тревни площи ръчно от км 372+000 до км 369+000 южно и северно платно; изсичане на храсти от км 375+800 до км 362+600, северно платно. Срок до 15.06.2017г.; ръчно косене /зад канавки/ – Шумен-Каспичан от км 350+000 до км 362+600, посока Каспичан; почистване на водосток етапна връзка на км 0+500; машинно косене Белокопитово-Каспичан, посока Каспичан. Срок до 15.06.2017г.\r\nАМ „Струма“: област Перник: от км 23+000 до км 24+000 посока Кулата – ограничение на скоростта 80 км/ч, поради намален габарит на пътното тяло. Срок до 30.06.2017г.; област Кюстендил: участъка от км 56+000 до км 91+000 Дупница-Благоевград – ремонтни дейности (косене на тревни площи). Стесняване на една от лентите за движение. Срок до 16.06.2017 г.; област Благоевград: Сандански-Кулата на ПВ Петрич - Мелник - Кулата км 153+430 – ремонт на компрометирани участъци в настилката в часовете от 08:00 до 14:00 часа посока Петрич - Кулата и от 14.00 до 18.00 часа посока  Кулата – Петрич на 15.06.2017 г. движението ще се извършва в едната лента за движение съгласно поставените пътни знаци.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: област Перник: Движение в една лентa в трети тунел при км 15 /дясна тръба посока Кулата/, поради ремонт на облицовъчни пана. Участъка е сигнализиран с необходимите пътни знаци. Срок до 30.06.2017 г.:\r\nПроходи:\r\n- „Върбишки” - затворен за всички МПС; \r\n- „Златишки” - затворен за всички МПС;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Петрохан” - отворен за всички МПС;\r\n- „Печинско” - отворен за всички МПС;\r\n- „Превала” - отворен за всички МПС;\r\n- „Предел” – отворен за всички МПС;\r\n- „Република“ - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Вратник” - забранен за МПС над 10 т;\r\n- „Дюлински” - забранен за МПС над 3,5 т;\r\n- „Пампорово” - забранен за МПС над 3,5 т;\r\n- „Твърдишки” - забранен за МПС над 10 т;\r\n- „Троянски” - забранен за МПС над 10 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г.:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: област Видин: Ограничено движение за тежкотоварни МПС над 12 т между гр. Дунавци и с. Ружинци при км 46+800 в с. Бела САМО в посока Монтана-Видин, поради ремонтни дейности /изграждане на ригола/. \r\nОбходен маршрут: с. Ружинци-Дреновец-Тополовец-Добри дол-Арчар-гр. Дунавци. Ограничението важи само от 09:00 до 18:00 часа със срок до 18.06.2017 г.; област Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2017 г.; движение в една лента по път Монтана-Сумер от км 112+000 до км 121+000, поради полагане на хоризонтална маркировка. Срок до 19.06.2017 г.; област Враца: от км 143+164 до км 146+856 – движение с повишено внимание, поради ремонтни дейности. Стесняване на една от лентите за движение. Срок до 31.07.2017 г.; чертите на гр. Враца от км 143+100 до км 143+400, затворено ляво платно за движение по ул „Илинден“ и затворен за движение бул. „Васил Кънчов“ от км 143+400 до км 144+200 – частични ремонтни дейности на асфалтовата настилка. Срок до 30.06.2017г.\r\nОбходен маршрут: \r\n \tпосока Монтана-Враца: ул.“Илинден“ - бул.“Христо Ботев“-бул. „Мито Орозов“- ул. Васил Кънчов\r\nпосока Враца- Монтана: път Обход Враца; Сумер-Враца от км 125+450 до км 143+164 – полагане на хоризонтална маркировка. Стесняване на двете ленти за движение. Срок до 16.06.2017 г.; Краводер-Враца от км 129+000 до км 143+164 – ремонт на ограничителни системи. Срок до 23.06.2017г.  област София: забранено е движението на всички МПС в участъка Жерково-Елешница от км 224+600 до км 229+700, поради намален габарит на пътното платно. Срок 31.08.2017 г.; Ботевград-София  от км 196+700 /с. Врачеш/ до км 229+700 /с. Елешница/ движението да се осъществява с повишено внимание, поради намален габарит на пътното тяло. Срок 30.09.2017 г.; област Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъка с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 г-ца ОПУ Перник – забранено движението на товарни МПС над 15 т; област Кюстендил: от км 328+000 до км 356+000 Дупница-Благоевград движение с повишено внимание – косене на тревни площи по банкети. Стесняване на една от лентите за движение. Срок до 18.06.2017 г.;п.в. ”Кочериново“ при км 355+564 – движение с повишено внимание през кръговото кръстовище, поради превоз и преминаване на влекачи с ремаркета с греди с дължина 32 м по временен бетонов път. След преминаване на влекачите движението се възстановява. Срок от 9:00 до 16:00 часа само през делничните дни до 31.07.2017 г.; област Благоевград: от км 397+150 до км 401+420 – полагане на хоризонтална маркировка. Срок до 16.06.2017 г.; между Благоевград и отклонение за с. Крупник от км 359+000 до км 381+000 – косене и рязане на храсти от ляво и дясно на пътя. Срок до 16.06.2017 г.; в района на Ново село от км 397+150 до км 401+420 – миене на пътя и полагане на хоризонтална маркировка. Движение  в лява или дясна лента за движение. Срок до 16.06.2017 г.; между Кресненско ханче и Струмяни от км 394+000 до км 410+000 – косене и рязане на храсти от ляво и дясно на пътя. Движение в лява или дясна лента за движение. Срок до 17.06.2017 г.\r\n- път І-2 Граница Румъния-Русе-Цар Калоян-Разград-Шумен-Девня-Варна: област Шумен: няма.\r\n- път І-3 Гара Бяла-Плевен-Луковит-Коритна-Ябланица-Ботевград: област София: Правец-с. Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2017 г.; област Ловеч: Румянцево-Ябланица от км 150+000 до км 164+000 – движение с повишено внимание поради ремонтни работи – косене по банкети и изсичане на храсти. Срок до 16.06.2017г.; \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: област Габрово: Севлиево-В.Търново от км 99+300 до км 99+400 – ремонтни дейности на асфалтовата настилка. Срок до 15.06.2017 г.; граница Ловеч-о.п Севлиево-граница В. Търново поради изсичане на храсти от км 90+000 до км 92+500. Срок до 20.06.2017г.; област Велико Търново: Севлиево-Велико Търново в участъка от км 126+500 до км 126+542, /преди начало гр. В.Търново/ – изгражда се крайпътен обслужващ обект. МПС да се движат в свободната лента. Скоростта е ограничена до 40 км/ч. Срок до 29.08.2017 г.; област Ловеч: Сопот-Абланица от км 24+000 до км 51+000 – движение с повишено внимание поради ремонтни работи – косене по банкети и изсичане на храсти. Срок до 17.06.2017 г.; \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: област Велико Търново: Куцина-В.Търново от км 90+400 до км 115+000 – ремонт на банкета. Движението на конкретните места ще се регулира от сигналисти. Срок до 30.06.2017 г.; област Кърджали: Черноочене-Кърджали – ограничено движението на МПС над 15 т.\r\nОбходен маршрут: път І-5-път ІІІ-505 /с.Манастир/-път ІІІ-507-Г.Войводино-Мост- Чифлик-Кърджали.\r\nНадлез Кирково-ГКПП Маказа – ограничено движението на МПС над 3,5 т; \r\nП.в.Кирково-граница Гърция в участъка от км 387+780 до км 388+542 – движение в една лента, поради извършване на СМР. Движението се извършва в дясната лента за движение посока граница Гърция. Срок до 18.09.2017 г.; област Стара Загора: Стара Загора-с. Бъдеще – стесняване на едната лента, поради ремонтни дейности (рязане на храсти). Срок до 18.06.2017 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: няма.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: област Ямбол: Окоп-Елхово от км 280+000 до км 282+000 – ръчно косене на банкети. Движение с повишено внимание, поради стесняване на една от лентите за движение. Срок до 16.06.2017 г.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: област София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2017 г.; област Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево”-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: област Варна: ВОД на Аспарухов мост - движението преминава изцяло двупосочно по ремонтираното източно платно. За регулиране на движението от бул. „Христо Ботев“ и ул. „Девня“ е предвиден светофар. За обслужване на пристанище Варна „Изток“ е предвидена лента за ляво завиване и се регулира от сектор „Пътна полиция“ при ОД на МВР Варна. Движението по посока на движение вход град Варна от АМ „Черно море“ се осъществява в най-крайната лява лента на Аспарухов мост, а тези които идват от квартал Аспарухово и Галата в дясната лента на моста. \r\nПри необходимост е предвидена дясната лента на Аспарухов мост посока град Варна да се обособи само за автобуси на градски транспорт и МПС със специален режим на движение. \r\nЗа периода на ремонтните дейности е ограничено тежкотоварното движение над 10 т преминаващо през Аспарухов мост в светлата част на денонощието сутрин от 6.30 ч. до 10.00 ч. и след обяд от 16.30 ч. до 20.00 ч.\r\nШофьорите, преминаващи транзитно през Варна, може да използват алтернативен маршрут: от ул. „Девня“ във Варна - с. Езерово - Страшимирово - Девня - Разделна - Белослав - АМ „Черно море“. Движение с повишено внимание по Аспарухов мост - ограничение на скоростта на 40 км/час. Краен срок за завършване на ремонтните работи до 12.00ч. на 15.06.2017 г.;\r\nКранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 31.06 2017 г.; при км 83+300 и от км 84+500 до км 85+000– ограничение на скоростта – 30 и 60 км/ч, поради свлачищни процеси Срок до 31.06 2017 г.; област Бургас: въвежда се временна организация на движението, през летния сезон по път I-9 Варна-Бургас от км 202+307 /к.к. Слънчев бряг/ до км 229+639 /пътен възел \"Бургас-север\"/, за МПС над 12 т. МПС над 12 тона се пренасочват през път I-9 км 202+307 /п кр. Тънково/ - път III-9061 - пътно кръстовище с път III-906 при км 43+421 – Каблешково - пътен възел „Бургас-север“ на път I-9 при км 229+639 и обратно. Срок до 15.09.2017 г.; Сл. бряг-Бургас от км 222+849 до км 225+522 – движение на всички МПС с ограничение на скоростта до 50 км/ч, поради изграждане на второ пътно платно. Срок до 30.06.2017 г.; Обзор-Сарафово км 168+100 до км 224+500 извършва се косене на тревни площи-ръчно и машинно. Срок до 16.06.2017 г.;  (ВОД):ОПУ-Благоевград:\r\nВременно са въведени следните ограничения за движение на МПС: няма.\r\nРемонтни дейности:\r\nПът II-19 Симитли - Разлог - Гоце Делчев - граница Гърция от км 3+000 до км 8+000 /от Симитли до с. Градево/ – косене и храстене от ляво и дясно на пътя. Срок до 16.06.2017 г.; път II-84 Звъничево-Ветрен дол-Велинград-Юндола-Якоруда-о.п.Разлог при км 98+500, стеснен участък поради дестабилизиран банкет в ляво. Движението е урегулирано с необходимите пътни знаци. Срок до 30.06.2017 г.; път III-198 Гоце Делчев-Катунци-Петрич при км 38+380, в с. Горно Спанчево, поради разрушена подпорна стена с дължина 15 метра, дясното платно за движение е подкопано, и движението се извършва само в лявата лента за движение. Движението е урегулирано с необходимите пътни знаци. Срок до 31.08.2017 г.; път ІІІ-1972 с. Блатска-с. Абланица, при км 7+700, едното платно за движение е деформирано поради активизирало се свлачище и движението се извършва само в едната лента за движение. Движението е урегулирано с пътни знаци. Срок до 31.07.2017 г. ОПУ-Бургас:\r\nВременно са въведени следните ограничения за движение на МПС:\r\nПът III-908 Варовник-Вълчаново ханче от км 20+000 до 39+200 – забранено движението на МПС над 10 т., поради стесняване на пътното платно. Срок до 20.12.2017 г; път ІІІ-908 от км 22+400 до км 39+300 /от разклона за с. Варовник до кръстовището с път II-79/ – ограничава се движението на тежкотоварни автомобили с общо тегло над 10 т, поради намален габарит на пътното тяло. Срок до 20.12.2017 г; път ІІІ-992 Веселие-Ясна Поляна в участъка на аварирал мост над река Ропотамо при км 16+257 е изграден временен път с временен брод през коритото на реката, като е въведена забрана за движение на МПС над 12 т. Срок 30.06.2017 г; път ІІІ-7306 Черница-Сунгурларе-Чубра – ограничава се движението на тежкотоварни автомобили с общо тегло над 10 т, поради намален габарит на пътното тяло. Срок 20.12.2017 г.\r\nРемонтни дейности: \r\nПът II-53 Зорница-Средец от км 184+000 до км 210+000 – частични ремонтни дейности на асфалтовата настилка. Движение в една лента. Срок до 20.06.2017 г.;  път II-79 от км 38+000 до км 77+000 Желязковo-Константиново се извършва косене на тревни площи. Срок 15.06.2017 г.; път II-79 Желязково-Константиново от км 38+000 до км 84+000 – частичен ремонт на пътната настилка. Движение с повишено внимание. Срок до 30.06.2017 г.; път II-99 Созопол-Царево от км 20 до км 49 – рязане на храсти и косене на трева. Срок до 30.06.2017 г.; път II-99 Царево-М Търново от км 63 до км 70 – частични ремонтни дейности на асфалтовата настилка. Движение с повишено внимание. Срок до 16.06.2017 г.; път III-9901 Царево-Синеморец от км 3+000 до км 20+000 – ремонт на пътната настилка. Възпрепятства движението. Срок до 16.06.2017 г.;ОПУ-Варна:\r\nВременно са въведени следните ограничения за движение на МПС: няма.\r\nРемонтни дейности: \r\nПът III-904 Долни Чифлик-Гроздьово-Бозвелийско от км 30+000 до км 35+000 – почистване на облицовани канавки. Срок до 31.06.2017 г.ОПУ-Велико Търново:\r\nВременно са въведени следните ограничения за движение на МПС: \r\nПът ІІІ-407 Лозен-Полски Тръмбеш – ограничено е движението на МПС с обща маса над 12 т, поради намален габарит на пътното платно. Срок до 20.12.2017 г.\r\nОбходен маршрут: Лозен-Драганово-Янтра-Поликраище-Полски Тръмбеш.;\r\nПът ІІІ-551 Дебелец-Средни колиби-Елена – затворен за МПС над 10 т, поради намален габарит на пътното платно. \r\nОбходен маршрут: Дебелец-В. Търново-Лясковски кантон-Миндя-Елена и обратно.\r\nПът ІІІ-4073 Царски извор-Драганово, от км 0+000 до км 5+500  затворен поради свлачище. \r\nОбходен маршрут: Царски извор-Сушица-Драганово и обратно. \r\nПът ІІІ-4082 Чешма-Кесарево – ограничено движението на МПС над 3,5 т, поради намален габарит на пътното платно. Срок до 20.12.2017 г.\r\nОбходен маршрут: Чешма-Сливовица-Горско Ново село-Джулюница-Кесарево.\r\nРемонтни дейности: няма.ОПУ-Видин:\r\nВременно са въведени следните ограничения за движение на МПС: няма.\r\nРемонтни дейности: \r\nпът III-1142 от км 0+000 до км 19+195 между с.Дреновец и с.Костичовци – ремонтни дейности. Срок до 30.06.2017 г. ОПУ-Враца:\r\nВременно са въведени следните ограничения за движение на МПС:\r\nПът ІІ-11 Оряхово-Лесковец-граница с област Плевен от км 118+000 до км 119+000 – ограничено движение на МПС над 3.5 т, поради свлачищни процеси и големи деформации в асфалтовата настилка.\r\nОбходен маршрут: Оряхово-Селановци /път ІІІ-306/ Галово-Остров /пътища ІV-ти клас/-път ІІ-11-граница Плевен. Срок 20.12.2017 г.\r\nПът III-101 от км 0+000 до км 0+350 в чертите на гр. Враца – ремонт на мостово съоръжение. Ограничено е движението на всички МПС. Срок до 30.06.2017 г.\r\nОбходен маршрут: \r\n - за движещите се в посока Криводол – Враца: ул. „Изгрев“ – ул. „Околчица“ – бул. „Мито Орозов“ (път II-15); \r\n- за движещите се в посока Враца – Криводол: бул. „Христо Ботев“ (път III-1002) – бул. „Мито Орозов“ (път II-15).\r\nПът ІІІ-161 Ребърково-Люти дол от км 0+000 до км 8+700 – стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 20.12.2017 г.; път ІІІ-308 Своде-Караш-Хубавене-Роман в участъка от село Караш до село Хубавене – затворен за движение на МПС, поради свлачище от км 25+000 до км 25+200. Срок 20.12.2017 г.\r\nОбходен маршрут: Роман-Ябланица-Осикова Лъкавица-Правешка Лъкавица-Караш за пътуващите от Роман за Караш. Ябланица-Роман-Хубавене за пътуващите от София и Ловеч.\r\nпът III-1002 гр. Враца (бул. „Христо Ботев“) от км 0+800 до км 1+200 – ремонтни дейности по водопровод и канализация. Ограничено движение за всички МПС в участъка. Участъкът е сигнализиран с пътни знаци. Обходен маршрут: съседни улици и булеварди. Срок до 22.06.2017 г.\r\nПът ІІІ-1306 Вировско-Върбица-Горно Пещене - /път ІІ-15/ от км 62+000 до км 62+300 – стесняване на дясното платно за движение и ограничаване на скоростта до 50 км/ч, поради възникнали свлачищни процеси. Движение с повишено внимание. Срок 20.12.2017 г.\r\nРемонтни дейности:\r\nПът II-13 Липен-Борован от км 10+600 до км 43+000 – полагане на хоризонтална маркировка. Стесняване на двете ленти за движение. Срок до 16.06.2017 г.; път ІІІ-1002 Враца-Леденика от км 5+150 до км 5+200 – стесняване на една от лентите за движение, поради деформация на пътната настилка. Срок до 31.08.2017 г.; път ІІІ-1002 Враца-Леденика от км 12+150 до км 12+200 – стесняване на една от лентите за движение, поради възникнали свлачищни процеси. Срок до 31.08.2017 г.; път III-1002 Враца-Мездра от км 3+000 до км 17+000 – частични ремонти на асфалтовата настилка. Двупосочно движение в едно платно в работните участъци. Срок до 16.06.2017г.ОПУ-Габрово:\r\nВременно са въведени следните ограничения за движението на МПС:\r\nПът III-403 с. Кормянско-с. Малък Вършец при км 10+080 – стеснен участък при мост над р. Крапец. Сигнализиран с пътен знак В15 „Забранено влизането на пътни превозни средства с ширина, включително на товара, по-голяма от 3,30 м. \r\nОбходен маршрут: за МПС над 3,30 м по път III-401 Граница Ловеч - /Кормянско-Малък Вършец/ - при км 46+800 по общински път до III-403 в с. Малък Вършец; Срок 30.06.2017 г.\r\nПът III-3011 Крамолин-В. Търново от км 22+129 до км 28+380 – ограничено движение за МПС над 10 т, поради намален габарит на пътното платно при км 26+444. Срок до 30.06.2017 г.; път ІІІ-4404 Габрово-Дебел дял в участъка от км 10+151 /от разклона за к.к. „Люляците”/ до км 13+807 /до с. Дебел дял/ – затворен за движение на всички МПС, поради пропадане на пътното платно. Срок до 30.06.2017 г.\r\nОбходен маршрут: по път III-4404 Габрово-Гъбене-Музга-Дебел дял.\r\nПът III-5006 Габрово-Стомонеците – ограничено движение за МПС над 3,5 т, поради аварийно състояние /срутена конзола/ на мост при км 4+375. Пътят е сигнализиран с пътни знаци. Срок до 20.12.2017 г. \r\nРемонтни дейности: \r\nПът III-5004 Чехлевци-Велчевци от км 11+770 до км 11+829 – ремонти дейности на асфалтовата настилка. Движението се осъществява в една лента. Срок до 30.06.2017 г.; път III-5006 Палаузово-Стомонеците при км 7+060 – движение с повишено внимание поради пропаднал участък до ръб асфалтова настилка. Една от лентите за движение е стеснена, поставена е необходимата сигнализация. Срок до 30.06.2017 г.; път III-5006 Дебел дял- Музга oт км 6+000 до км 21+000 – частични ремонтни дейности на асфалтовата настилка. Срок до 16.06.2017 г.ОПУ-Добрич:\r\nВременно са въведени следните ограничения за движение на МПС: няма.\r\nРемонтни дейности: няма.ОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222 Смоличано-Пелатиково от км 10+000 до км 14+000 – ограничено движение за товарни автомобили над 12 т, поради пропадане на част от пътното тяло при км 10+650, км 11+720, км 12+830 и км 13+360. Сигнализирано с пътни знаци. Срок 31.07.2017 г.\r\nРемонтни дейности: \r\nПът III-107 след Рилския манастир от км 31+350 до км 31+450 пропадане на част от дясната пътна лента и банкета. Движението се извършва двупосочно само в една лента. В участъка скоростта на движение е ограничена до 30 км/час и е сигнализирано с пътни знаци. Срок до 31.07.2017 г.; път III-623 Бобов дол-Жедна при км 14+900 – активизирало се свлачище, движението се извършва само в едната лента за движение. Сигнализирано с пътни знаци. Срок 31.07.2017 г.; път ІІІ-637 Трекляно-Драговищица от км 43+000 до км 70+000 – почистване на окопи, профилиране и подравняване на банкети. Стесняване на една от лентите за движение. Срок до 16.06.2017 г.; път III-6372 от км 24+650 до км 33+170 в участъка Косово- Трекляно движение с повишено внимание – профилиране на банкети, направа на скален насип и машинно полагане на плътна асфалтова смес. Стесняване на една от лентите за движение. Сигнализирано с пътни знаци. Срок до 16.06.2017 г. ОПУ-Кърджали:\r\nВременно са въведени следните ограничения за движение на МПС: \r\nПът II-59 Момчилград-Крумовград в участъка от км 17+880 до км 21+400 – движението се извършва по новоизградения обходен път. Срок до 20.12.2017 г.; път ІІІ-5009 Зорница-Бели пласт-Стремци-Черноочене-Кърджали – забранено е движението на товарни МПС над 12 т. Срок до 20.12.2017 г.\r\nОбходен маршрут: по път I-5 Хасково-Кърджали и път III-507 Кърджали-Мост, през с. Мост;\r\nРемонтни дейности: \r\nПът III-8632 Баните-Стояново-п.к. Стояново от км 7+720 до км 14+000, между граница Смолян – п.к. Стояново – частични ремонтни дейности. Срок до 16.06.2017 г.ОПУ-Ловеч: \r\nВременно са въведени следните ограничения за движение на МПС: \r\nПът II-35 Троян-Балканец в чертите на гр. Троян – затворен за движение за всички МПС е мост над р. Бели Осъм при км 83+215, поради деформация на челните стени на моста. Обходен маршрут по общински път през с. Балабанско и с. Терзийско. Срок 30.06.2017 г.; път III-3505 Казачево-Стефаново от км 0+000 до км 8+500 – затворен за движение за МПС над 12 т, поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 31.07.2017 г. \r\nРемонтни дейности: \r\nПът ІІІ-402 Български Извор-Борима от км 0+000 до км 15+000 – частични ремонтни дейности по пътната настилка. Срок до 16.06.2017 г.; път II-35 Ломец-Балканец от км 71+044 до км 82+015 движение в една лента – полагане на хоризонтална маркировка в оста на пътя. Срок до 19.06.2017г.;път III-3505 Стефаново-Велчево от км 13+431 до км 30+380 – косене по банкети. Срок до 17.06.2017г.; ОПУ-Монтана:\r\nВременно са въведени следните ограничения за движение на МПС: \r\nПът ІІІ-101 от км 52+320 до км 53+170 в чертите на село Громшин се въвежда ВОБД на обект: “Реконструкция на вътрешна водопроводна мрежа село Громшин, община Бойчиновци“, като се ограничава движението на всички МПС.\r\nОбходен маршрут: Посока Лехчево-Граница Област Враца – от начало село Громшин по ул. „Ставри Крумов“ – ул. „Цанко Церковски“ , ул. Бенковски , ул. „М-р Костадинов“  до улица „ Христо Ботев“ – Център Громшин. Срок до 15.06.2017 г.; път ІІІ-112 Дъбова Махала-Смирненски-Славотин-Студено Буче-Монтана и обратно – затворен за МПС над 12 т, поради изпълнение на строително-монтажни работи. Срок до 30.06.2017 г.\r\nРемонтни дейности: \r\nПът ІІ-13 Стубел-Липен-Криводол от км 0+000 до км 10+380 – полагане на  хоризонтална маркировка. Срок до 19.06.2017 г.; път ІІІ-8104 Замфирово-Пърличево от км 7+000 до км 7+700 – пропадане на част от дясната лента и банкета. Движението е двупосочно в едната лента. Скоростта на движение е ограничена до 50 км/ч, и е сигнализирана с пътни знаци. Срок до 03.07.2017 г. ОПУ-Пазарджик: \r\nВременно са въведени следните ограничения за движение на МПС:\r\nПът III-3704 Пазарджик-Ветрен при км 11+485 в с. Бошуля – забранено движението на тежкотоварни МПС над 10 т. Срок до 08.07.2017 г. \r\nОбходен маршрут: гр. Пазарджик-път I-8-с. Звъничево-Септемврийски ханчета-път III-8402-гр. Септември-кръгово кръстовище с път III-3704-с. Бошуля.\r\nРемонтни дейности: \r\nПът III-377 Пещера-Равногор от км 0+000 до км 15+000 – частичен ремонт на асфалтовата настилка. Срок до 15.06.2017г.;път ІІІ-8004 Мало Конаре-Огняново от км 0+000 до км 4+000 – частичен ремонт на асфалтовата настилка. Движение в една лента. Срок до 15.06.2017 г.;ОПУ-Перник:\r\nВременно са въведени следните ограничения за движение на МПС:\r\nПът ІІІ-637 от с. Мрамор до разклон за с. Лева река – забрана за движение на МПС над 10 т. Срок до 31.07.2017 г.\r\nРемонтни дейности: няма.ОПУ-Плевен:\r\nВременно са въведени следните ограничения за движение на МПС: \r\nПът ІІІ-301 от км 1+750 /край регулация с. Козар Белене/ до км 5+753 /начало регулация гр. Левски/ – забранява се движението на пътни превозни средства с общо тегло над 7 т.\r\nОбходен маршрут: път III-303 Българене-Малчика-Аспарухово-Левски. \r\nПът ІІІ-304 Изгрев-Трънчовица-Бацова махала-Новачене-Дебово от км 0+030 до км 24+650 – целогодишно е забранено транзитното движение на МПС над 15 т.\r\nОбходен маршрут: по път ІІ-34 Плевен-Никопол.\r\nПът ІІІ-3004 Опанец-Долна Митрополия от км 0+000 до км 6+125 - в района на с. Опанец – целогодишно е забранено транзитно движение на МПС над 3.5 т.\r\nОбходен маршрут: по път І-3 Бяла-Плевен-Ботевград (от п.в. \"КАТ\" на км 88+973 към п.в. на км 95+099). \r\nПът ІІІ-3005 Ясен-Търнене-Градина-в района на с. Ясен от км 1+793 до км 4+223 – целогодишно е забранено транзитно движение на МПС над 3.5 т, осигурен е сигнализиран обходен маршрут; път ІІІ-3005 Ясен-Търнене-Градина-Петърница-Бъркач-Беглеж, в района на с. Беглеж от км 21+062 до км 27+123– целогодишна забрана за МПС над 8 т.\r\nОбходен маршрут: път ІІІ-3502 Брестовец-Горталово-Беглеж-Бежаново-Ъглен.\r\nПът ІІІ-3006 Радомирци-Рупци-Червен бряг от км 8+904 до км 9+22 – в участъка на свлачище в землището на гр. Червен бряг – целогодишна забрана за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно.\r\nРемонтни дейности: няма.ОПУ-Пловдив:\r\nВременно са въведени следните ограничения за движение на МПС:\r\nПът II-86 Асеновград-Нареченски бани – забранено е движението на МПС с височина над 4 м. през тунелите.\r\nОбходен маршрут: път 866 Кричим-Девин;\r\nПът ІІІ-667 Плодовитово-Първомай-Асеновград при км 6+832 /мост на р. Марица/ – забранено движението на тежкотоварни МПС над 5 т., поради намален габарит на пътното платно на стоманения мост на р. Марица\r\nОбходен маршрут: път ІІ-66 Стара Загора-Поповица и път І-8 София-Пловдив-Свиленград.\r\nПът III-804 Поповица-Болярци – ограничено движение МПС над 12 т, поради намален габарит на пътното платно на мост в Поповица. Срок до 20.12.2017 г.; път III-5802 Тополово-Леново-Поройна в участъка от км 19+287 (край с. Поройна) до км 19+495 (кръстовище с III-667) е затворен – забранено движението на всички МПС. Срок до 20.12.2017 г.; път III-8611 Белица-Загражден–Давидково в участъка от км 13+500 /Държавно ловно стопанство ”Кормисош”, след с. Белица/ до границата с област Смолян при км 18+431 – забранено движението на всички МПС. Срок до 20.12.2017 г.\r\nРемонтни дейности: няма.ОПУ-Разград:\r\nВременно са въведени следните ограничения за движение на МПС: няма.\r\nРемонтни дейности: няма.ОПУ-Русе:\r\nВременно са въведени следните ограничения за движение на МПС: \r\nПът ІІ-51 Бяла-Попово в района на гр. Бяла от км 0+858 до км 0+908 – въведен ВОБД по едната лента с дължина 50 м, поради пропадане на подпорна стена, ограничено е и движението на товарни автомобили над 10 т. Ограничението на скоростта е до 30 км/ч.\r\nОбходен маршрут: с. Пет Кладенци-Борово и обратно \r\nРемонтни дейности:\r\nПът ІІ-52 Пиргово-Мечка-Свищов при км 10+850 – ремонт на водосток. Движение в една лента. Срок до 21.06.2017 г.; път III-2102 Борисово-Черешево от км 3+000 до км 11+500 – частични ремонтни дейности на асфалтовата настилка. Движение в една лента двупосочно. Срок до 16.06.2017 г.ОПУ-Силистра:\r\nВременно са въведени следните ограничения за движение на МПС: няма.\r\nРемонтни дейности: \r\nПът ІІІ-2307 Руйно-Правда-Главиница от км 12+500 до км 28+848 – частичен ремонт на асфалтова настилка. Срок до 15.06.2017 г.ОПУ-Сливен:\r\nВременно са въведени следните ограничения за движение на МПС: \r\nПът ІІІ-488 Ичера-Сливен от км 19+750 до км 30+000 – затворен за движение за МПС над 10 т. \r\nРемонтни дейности: \r\nПът II-48 Градец-Мокрен от км 53+000 до км 54+000 – ремонт на мантинела. Движение с повишено внимание.Срок до 16.06.2017 г. ОПУ-Смолян:\r\nВременно са въведени следните ограничения за движение на МПС: \r\nПът III-8683 Арда-Горна Арда от км 27+000 до км 29+500 – забранено движението на МПС над 10 т, поради пропадане и стесняване на една от пътните ленти. Срок до 31.10.2017 г.\r\nРемонтни дейности: \r\nПът ІІІ-197 Тешел-Девин от км 78+100 до км 78+300 – пропадане на подпорна стена, движението на МПС да се извършва с повишено внимание. Участъкът е сигнализиран с пътни знаци. Срок до 31.10.2017 г.; път ІІІ-861 граница ОПУ Пловдив-местност Момина вода от км 31+500 до км 36+000 – оформяне на земни окопи машинно и изсичане на храсти за видимост. МПС да се движат с повишено внимание в свободната лента, съобразно създадената организация на движение. Срок до 16.06.2017 г.; път ІІІ-8608 Рудозем-Пловдивци от км 0+000 до км 11+560 – частични ремонти в асфалтовата настилка. МПС да се движат с повишено внимание, съобразно създадената организация на движение. Срок до 15.06.2017 г.;път ІІІ-8611 Белица-Загражден-Оряховец при км 59+250, поради проявление на свлачище и пропаднала лява лента, движението на МПС да се извършва с повишено внимание. Поставена е необходимата вертикална сигнализация. Срок до 31.10.2017 г.; път ІІІ-8632 Баните-Стоянов мост от км 0+000 до км 7+720 –изсичане на храсти и млада гора за видимост. МПС да се движат с повишено внимание, съобразно създадената организация на движение. Срок до 16.06.2017 г.; път ІІІ-8632 Баните-п.к. Стоянов мост при км 6+700 – движението на МПС се осъществява в една лента, поради разрушена подпорна стена от каменна зидария и тръбен водосток. Участъкът е сигнализиран с пътни знаци. Срок до 31.10.2017 г.; път ІІІ-8652 Бял извор-Неделино при км 15+780, поради пропадане на пътен банкет и част от пътното платно с дължина 20 м, движението на МПС се осъществява в една лента. Участъкът е сигнализиран с пътни знаци. Срок до 31.10.2017 г.; път ІІІ-8683 Рудозем-Смолян-Чокманово при км 2+030, поради проявление на свлачище и пропаднала лява лента, движението на МПС се извършва с повишено внимание. Поставена е необходимата вертикална сигнализация. Срок до 31.10.2017 г. ОПУ-София:\r\nВременно са въведени следните ограничения за движение на МПС: \r\nПът ІІ-82 Костенец-Самоков от км 0+000 до км 39+176 – забранява се транзитното движение на товарни МПС с обща маса над 10 т в двете посоки. Срок до 30.09.2017 г; \r\nПът ІІІ-3701 в участък от км 16+600 /край с. Ямна/ до км 22+300 /г-ца ОПУ Ловеч/ – затворен, поради свлачища. Срок до 30.09.2017 г.\r\nОбходен маршрут: път II-37 /Етрополе/-Лъга-Джурово-път I-3 /Джурово-Ябланица/-граница ОПУ Ловеч-път III-358 /Ябланица-Гложене/-път III-3701/ Гложене-Черни Вит/;\r\nПът ІІІ-8001 Беренде извор-Беренде от км 4+700 до км 9+410 – забранено е движението на МПС, поради намален габарит на пътното платно. Срок 31.08.2017 г.; път ІІІ-8102 Чибаовци-Свидня от км 10+000 до км 16+750 – затворен участък, поради активирали се свлачища. Срок до 30.09.2017 г.\r\nОбходен маршрут: до Чибаовци да се ползва път II-81; до Бучин проход-път III-164 Бучин проход-Искрец-Свидня. \r\nРемонтни дейности: \r\nПът ІІ-16 Елисейна-Своге от км 23+000 до км 50+000 – частични ремонтни дейности в дясната лента /посока Своге/. Движението се осъществява двупосочно в лявата лента /посока Елисейна/. Срок до 15.06.2017 г.; път II-18 Софийски околовръстен път при 25-ти километър – движението на МПС се извършва двупосочно в едното платно, поради ремонт на пътен възел Околовръстен път-Челопешко. Поетапно ще бъде затворено първо платното в посока АМ „Тракия“, а на следващ етап и платното в посока Нови Искър. Необходимо е шофьорите да спазват стриктно поставената пътна сигнализация, ограничението на скоростта до 40 км/ч. и указанията на контролните органи. Срок до 17.06.2017 г. ОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807 затворен мост над р. Марица при км 7+600 в с. Скобелево.\r\nОбходни маршрути:\r\n- път ІІ-66 Поповица-Плодовитово-Първомай-Скобелево;\r\n- път ІІ-66 Чирпан-Плодовитово-Първомай-Скобелево;\r\n- Скобелево-Първомай-Плодовитово-път ІІ-66.\r\nПът ІІІ-5031 Опан-Гълъбово – забранено движението на МПС над 10 т. \r\nОбходен маршрут: път І-5 Стара Загора-Димитровград и път ІІІ-554 Раднево-Гълъбово; път III-5007 Зимница-Ветрен, от км 11+500 до км 12+500. Движението на МПС се осъществява в една от лентите за движение.\r\nРемонтни дейности: \r\nПът II-55 Гурково-Велико Търново от км 34+900 до км 47+000 –  ремонти дейности на асфалтовата настилка. Срок до 16.06.2017г.; път ІІІ-666 Плодовитово-Оризово от км 2+070 до км 2+265 – стеснение на дясна лента, поради извършване на СМР на пътен възел Плодовитово. Срок до 05.07.2017 г.ОПУ-Търговище:\r\nВременно са въведени следните ограничения за движение на МПС:\r\nПът III-4082 Капище-Банковец от км 0+000 до 11+300 – ограничено е движението на МПС над 3,5 т, поради ремонтни дейности на мостово съоръжение. Срок до 30.09.2017 г.\r\nРемонтни дейности: няма.ОПУ-Хасково:\r\nВременно са въведени следните ограничения за движение на МПС:\r\nПът III-5009 Козлец-Кърджали от км 0+000 до км 26+080 – ограничено е движението на МПС над 12 т. Срок до 20.12.2017 г.\r\nРемонтни дейности: няма.ОПУ-Шумен:\r\nВременно са въведени следните ограничения за движение на МПС: \r\nПът ІІІ-731 Радко Димитриево-Друмево – ограничено движение на МПС над 10 т., поради свлачищни процеси. Срок до 21.05.2018 г.\r\nОбходен маршрут: Шумен-Овчарово-Друмево.\r\nРемонтни дейности: няма.ОПУ-Ямбол:\r\nВременно са въведени следните ограничения за движение на МПС:\r\nПът ІІІ–7008 Елхово-Изгрев от км 2+440 до км 2+560 – затворен за движение, поради компрометирано експлоатационно състояние на дървен мост над р. Тунджа. Движението е пренасочено по изграден обходен път до моста с ограничение на скоростта до 30 км/ч. Срок до 20.12.2017 г.\r\nРемонтни дейности:\r\nПът II-53 Сливен-Ямбол при км 138+280 /пътна връзка с АМ Тракия/ дясна лента – ремонтни дейности по настилката, като движението се пропуска последователно в лявата лента. Скоростта се ограничава до 50 км/ч. Срок до 16.06.2017 г.; път ІІІ-7008 с. Малък Манастир-с. Голям Манастир от км 18+059 до км 18+127 – движението е пренасочено само в едната лента, поради пропаднала настилка и пропаднал насип. Срок до 30.06.2017 г.; път ІІІ-7902 Елхово-Маломирово от км 0+000 до км 2+300 – движение в една лента, поради частични ремонтни дейности по настилката. Срок до 20.06.2017 г. : Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път II-16 Ребърково-Своге-Нови Искър; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2017-06-15", "title": "Актуална пътна обстановка"}
{"url": "http://www.focus-news.net/news/2017/06/15/2405136/predstoyashti-mezhdunarodni-sabitiya-za-16-yuni-agentsiya-fokus.html", "text": "Ежегодната традиционна пресконференция на руския президент Путин, на която той ще отговаря на въпроси от цялата страна. \r\n***Лондон. Британският премиер Тереза Мей ще се срещне с петте главни партии на Северна Ирландия, опитвайки се да сключи споразумение за подкрепа на правителството й.\r\n***Люксембург.: Финансовите министри на Еврозоната ще се срещнат, за да обсъдят мерките по гръцката дългова криза.\r\n***Люксембург.: Среща на министрите на труда на страните от Европейския съюз.\r\n***Рабат. Втори ден от посещението на френския президент Еманюел Макрон в Мароко.\r\n***Солун.  Премиерите на Гърция и Израел ще се срещнат с президента на Кипър.\r\n***Берлин.  Ангела Меркел ще се срещне с естонския премиер.", "date": "2017-06-15", "title": "Предстоящи международни събития за 16 юни (Агенция „Фокус“)"}
{"url": "http://www.focus-news.net/news/2017/06/15/2405132/afp-donald-tramp-poseti-raneniya-amerikanski-kongresmen-v-bolnitsata.html", "text": "Президентът на САЩ Доналд Тръмп и съпругата му Мелания посетиха болничната стая на републиканския конгресмен Стийв Скалис, който бе ранен тежко по-рано  по време на спортно събитие, предаде  AFP.\r\n„Тръмп и първата дама донесоха цветя в болницата във Вашингтон, където политикът се възстановява след операция, след като бе прострелян“, пише в официално заявление на Белия дом.   Виктор Турмаков", "date": "2017-06-15", "title": "AFP: Доналд Тръмп посети ранения американски конгресмен в болницата"}
{"url": "http://www.focus-news.net/news/2017/06/15/2405107/the-independent-tereza-mey-obeshta-da-razsledva-pozhara-v-london.html", "text": "Британският министър-председател Тереза Мей заяви, че ще има „правилно разследване“ след пожара в лондонската сграда „Гренфел Тауър“, посочвайки, че, ако има „някакви уроци за учене, те ще  бъдат научени, и ще бъдат предприети мерки“, пише  The Independent. Най-малко 12 души загинаха, а десетки ранени след като огънят обхвана 24-етажната жилищна сграда в Лондон. \r\n„Тази нощ има хора, които няма къде да отидат, които са загубили абсолютно всичко, затова трябва да се съсредоточим върху помощта за тях“, заяви Мей. „Когато мястото е сигурно, когато е възможно да идентифицираме причините за пожара, тогава, разбира се, ще има правилно разследване и ако има уроци за учене, то те ще бъдат научени и ще бъдат предприети мерки“, посочи Мей. \r\nМинистър-председателят похвали усилията на спешните служби и посочи, че трябва да се даде помощ за стотиците хора, които са пострадали от пожара.  Виктор Турмаков", "date": "2017-06-15", "title": "The Independent: Тереза Мей обеща да разследва пожара в Лондон"}
{"url": "http://www.focus-news.net/news/2017/06/15/2405139/vitseprezidentat-iliyana-yotova-shte-prisastva-na-otkrivaneto-na-izlozhbata-krasotata-na-zanayatite-ot-tohoku.html", "text": "Вицепрезидентът Илияна Йотова ще присъства на официалното откриване на изложба на традиционните занаятчийски произведения от Североизточна Япония „Красотата на занаятите от Тохоку“ в Галерията на Съюза на българските художници. Това съобщиха от прессекретариата на държавния глава. Организатори на събитието са посолството на Япония в Република България и Съюзът на българските художници. \r\nЕкспозицията е посветена на занаятчийските трaдиции от регион Тохоку, пострадал най-тежко от голямото земетресение и последвалото цунами на 11 март 2011 г.", "date": "2017-06-15", "title": "Вицепрезидентът Илияна Йотова ще присъства на откриването на изложбата „Красотата на занаятите от Тохоку“"}
{"url": "http://www.focus-news.net/news/2017/06/15/2405137/nimh-nad-iztochnite-i-yugozapadnite-rayoni-shte-prevali-i-pregarmi-maksimalnite-temperaturi-shte-sa-mezhdu-26-i-31.html", "text": "Днес ще преобладава слънчево време, но над източните и югозападните райони ще продължи да се развива купеста и купесто-дъждовна облачност и ще има краткотрайни валежи с гръмотевици. Ще духа слаб северен, след обяд над Югоизточна България източен вятър. Максимални температури между 26° и 31°, по морския бряг 22° - 24°, в София около 26°. Такава е прогнозата за времето на Националния институт по метеорология и хидрология (НИМХ), съобщи за Агенция „Фокус” дежурният синоптик Георги Цеков. Атмосферното налягане е малко по-високо от средното за месеца и през деня ще остане почти без промяна. \r\nНад Черноморието ще се развива купесто-дъждовна облачност и ще има краткотрайни валежи с гръмотевици. Ще духа слаб до умерен североизточен, след обяд – източен вятър. Максималните температури между 22° и 24°. Температурата на морската вода е 19-22°. Вълнението на морето ще бъде 1-2 бала. \r\nВ планините ще духа умерен северозападен вятър. Ще се развива купеста, над Рило-Родопската област купесто-дъждовна облачност и на места там ще превали и прегърми. Максималната температура на височина 1200 метра ще е около 20°, на 2000 метра – около 13°.", "date": "2017-06-15", "title": "НИМХ: Над източните и югозападните райони ще превали и прегърми, максималните температури ще са между 26° и 31°"}
{"url": "http://www.focus-news.net/news/2017/06/15/2405131/vladimir-putin-rusiya-ne-se-e-zanimavala-s-hakerski-ataki-sreshtu-prezidentskite-izbori-v-sasht.html", "text": "Президентът на Русия Владимир Путин отрече руски хакери да са се опитвали да влияят на предизборната кампания в САЩ от миналата година, предаде ТАСС.\r\n„Не сме се занимавали с хакерски атаки“, заяви Путин. „Трудно е да си представим, че която и да е друга страна, била тя и страна като Русия, да е способна по сериозен начин някак си да повлияе върху хода на избирателната кампания и на нейните резултати“, добави той.\r\n„Не смятам това, че неустановените хакери са разкрили проблеми в самата Демократическа партия на САЩ по сериозен начин да е повлияло на хода на избирателната кампания и на нейните резултати“, отбеляза президентът. „Да, тези неустановени хакери откриха проблеми в Демократическата партия, но те нищо не провалиха, нищо не усложниха, никого не измамиха. А това, че ръководителят на Изпълнителния комитет на партията подаде оставка, говори, че тя сама призна, че разкритата информация е истина. Затова и това е вътрешен проблем на САЩ“, добави Путин.\r\n„Хората, които се опитват да манипулират общественото мнение, не трябва да създават образа на враг в лицето на Русия, а да се извинят пред своите избиратели. Но те не направиха така“, убеден е руският президент.  Виктор Турмаков", "date": "2017-06-15", "title": "Владимир Путин: Русия не се е занимавала с хакерски атаки срещу президентските избори в САЩ"}
{"url": "http://www.focus-news.net/news/2017/06/15/2405138/darzhavniyat-glava-rumen-radev-shte-poseti-varna.html", "text": "Държавният глава Румен Радев ще посети Варна, съобщиха от прессекретариата на държавния глава. Президентът ще се срещне с кмета Иван Портних и неговия екип в сградата на Община Варна. \r\nВ сградата на Радио Варна държавният глава ще разговаря с културни дейци от града. \r\nВ Аулата на Икономическия университет президентът Румен Радев ще участва в инициативата на Европейската комисия „Граждански диалог“.", "date": "2017-06-15", "title": "Държавният глава Румен Радев ще посети Варна"}
{"url": "http://www.focus-news.net/news/2017/06/15/2405143/vitsepremierat-valeri-simeonov-organizira-ogled-s-vertolet-na-ogradata-po-balgaro-turskata-granitsa.html", "text": "Заместник министър-председателят по икономическата и демографската политика Валери Симеонов организира от 10.00 часа оглед и обход на охранително-възпиращото съоръжение по българо-турската граница, съобщиха от политическия кабинет на вицепремиера Симеонов. БСП и ДПС са отхвърлили поканата.\r\nОгледът ще бъде извършен с военен вертолет от авиобаза „Крумово“ в отговор на повишения обществен интерес към завършването на строителството на граничното съоръжение. \r\nВицепремиерът приема граничната инфраструктура за обект от първостепенно значение за националната сигурност, към който трябва да се подхожда с изключително внимание и политическа отговорност.", "date": "2017-06-15", "title": "Вицепремиерът Валери Симеонов организира оглед с вертолет на оградата по българо-турската граница"}
{"url": "http://www.focus-news.net/news/2017/06/15/2405142/ministar-nikolay-nankov-shte-otkrie-seminar-na-tema-inteligentni-gradove-v-plovdiv.html", "text": "Министърът на регионалното развитие и благоустройството Николай Нанков ще открие работен семинар на тема „Интелигентни градове“ в Пловдив от 10.30 часа в хотел „Империал“. Това съобщиха от пресцентъра на министерството. Важната роля на градовете в политиката на сближаване и възможностите за инвестиции от страна на Европейския съюз в областта на устойчивото градско развитие в България ще бъдат в центъра на дискусиите по време на двудневния семинар, който ще продължи и на 16 юни. \r\nСъбитието, организирано от Европейската комисия, Генерална дирекция „Регионална и градска политика“, в сътрудничество с Министерството на регионалното развитие и благоустройството и Мрежата за градско развитие, ще събере представители на институциите и експерти от 39-те града в България, подпомагани със средства на ЕС за интегрирано и устойчиво градско развитие през периода 2014-2020 г. В него ще участват също Витория Алиата ди Вилафранка, директор на дирекция „Изграждане на административен капацитет“ в ГД „Регионална и градска политика“ и заместник-министърът на регионалното развитие и благоустройството и ръководител на Управляващия орган на ОПРР Деница Николова.\r\nСеминарът ще предостави възможност за дискусии по въпросите, свързани със стратегическото използване на тези инвестиции, обмен на опит и добри практики, използвайки помощта на Европейската комисия, както и на експерти от други страни членки, участващи в управлението на подобни проекти.\r\nВ рамките на форума е предвидено представителите на ЕК да посетят реализирани обекти с европейско финансиране по ОП „Регионално развитие“ 2007-2013 г. в Пловдив и Асеновград.", "date": "2017-06-15", "title": "Министър Николай Нанков ще открие семинар на тема „Интелигентни градове“ в Пловдив"}
{"url": "http://www.focus-news.net/news/2017/06/15/2405146/denyat-15-yuni-v-svetovnata-istoriya.html", "text": "2016 г. \r\nНАТО одобри всеобхватен пакет за подкрепа на Украйна. Пакетът включва съветници за украинските въоръжени сили, лечение на ранени войници, реформа на украинския отбранителен сектор.2015 г. \r\nЕвропейската авиационна компания Airbus сключва договор с консорциума OneWeb за изграждане на комуникационна система от 900 сателита около Земята.2014 г. \r\nАндрей Киска встъпва официално на длъжността президент на Словакия.2013 г. \r\nЕгипет и Сирия скъсват дипломатически отношения.2012 г. \r\nРусия изпраща войски в Сирия за охрана на военни обекти.2011 г. \r\nПрезидентът на Казахстан Нурсултан Назарбаев предложи Шанхайската организация за сътрудничество (ШОС) да въведе своя резервна валута.2006 г. \r\nСръбското правителство взима решение за признаването на независимостта на Черна гора. На заседанието е решено черногорските граждани, които пребивават на територията на Сърбия, да могат да получат и сръбско гражданство. Черногорските граждани, които учат в Сърбия, ще имат еднакви права с гражданите на Република Сърбия, решава още сръбското правителство.1994 г. \r\nИзраел и Ватикана установяват дипломатически отношения.1988 г. \r\nПакистанският президент Зиа-ул-Хак обявява шериата за върховен закон в Пакистан.1977 г. \r\nПо-малко от две години след смъртта на Франциско Франко в Испания са проведени първите от 41 години към този момент демократични избори. \r\nФранциско Франко е испански генералисимус. Роден е на 4 декември 1892 г. в Елферол. В периода 1939-1975 г. налага диктаторски стил на управление на Испания. Завършва пехотна академия, участва в колониалните войни на Испания в Африка, командир е на Чуждестранния легион (1921 г.). През 1934 г. е началник на главния щаб на сухопътните войски командир на испанския корпус в Африка (Мароко). Организира и ръководи въоръженото въстание на испанските демократичните сили срещу комунистическата диктатура, в резултат на което избухва Испанската гражданска война (1936 г.-1939 г.). След победата на патриотичните сили управлява чрез диктатура, провъзгласен е за пожизнен държавен глава (“каудилио”) на Испания. Създава тоталитарна система в Испания. Става вожд на Испанската фаланга (организация на националистическите сили), председател е на министерски съвет до 1973 г. и върховен главнокомандващ на държавата. Прокарва закон за наследството на престола през 1947 г., съгласно който Испания “в съответствие с традицията” е провъзгласена за кралство. На 22 юли 1969 г. за бъдещ крал на Испания е обявен Хуан Карлос Бурбон. След ликвидиране на последствията от комунистическото управление, постепенно се оттегля от властта. Умира на 20 ноември 1975 г. в Мадрид.1954 г. \r\nУчреден е УЕФА. Съюзът на европейските футболни асоциации е учреден по време на Световното първенство в Швейцария по инициатива на Анри Делоне (Франция), Жоне Крайхай (Белгия) и д-р Оторино Бараси (Италия). Първоначално включва 30 европейски държави: Австрия, Албания, Англия, Белгия, България, ГДР, Гърция, Дания, Ейре, Исландия, Испания, Италия, Люксембург, Норвегия, Полша, Португалия, Румъния, Северна Ирландия, СССР, Унгария, Уелс, Финландия, Франция, ФРГ, Холандия, ЧССР, Швеция, Швейцария, Шотландия, Югославия. По-късно към тях се присъединяват и Турция (1955 г.), Малта (1960 г.), Кипър (1964 г.) и Лихтенщайн (1976 г.). До 1992 г. общият брой е 34. След политически промени, довели до обединяването на Германия и разпадането на СССР, ЧССР и Югославия, броят на приетите в УЕФА страни нараства на 48. УЕФА организира европейски първенства за мъже, жени, юноши, както и европейски клубни турнири (КЕШ, КНК, Купа на УЕФА) и Суперкупа на Европа.1907 г. \r\nВ Хага започва втората световна мирна конференция, в която вземат участие 44 страни.1876 г. \r\nВ Япония в резултат на цунами загиват около 28 хиляди души.\r\nЦунами е природно явление, представляващо поредица вълни, възникващи при масивно разместване на водите на езеро или море. Земетресения, земни свличания, вулканични изригвания или удари на космически тела, като метеорити, могат да предизвикат цунами, довеждащи до тежки разрушения по крайбрежието на водния басейн. Вълните започват да нарастват на височина, когато наближат брега.1836 г. \r\nАрканзас става 25-ят щат на САЩ.1826 г. \r\nВ турската столица Цариград избухва бунт на еничарите, които са недоволни от провъзгласената военна реформа в османската армия. Около 20 000 метежници се събират на Ат мегдан и настояват султанът да отмени решението от 29 май 1826 г. От името на Махмуд ІІ великият везир отхвърля исканията на еничарите и им предлага да се приберат в казармите си. След техния отказ верните на султана войски блокират площада и избиват всички бунтовници.\r\nНа 29 май 1826 г. Султан Махмуд II свиква разширен съвет, който взима решение да се създаде редовна турска армия. Този акт създава реална възможност за премахване на еничарския корпус, чийто войници са най-консервативният елемент в политическия живот на Османската империя. Военната реформа според Махмуд ІІ трябва да подготви почвата за цялостното модернизиране на империята. Султанът заема престола с помощта на русенския аянин Мустафа паша Байрактар след свалянето на Мустафа IV и убийството на султан Селим III. През 1808 г. еничарите вдигат бунт, целящ възстановяването на султан Мустафа IV. Махмуд ІІ убива брат си Мустафа IV и остава единствен потомък на Османовата династия. На 5 януари 1807 г. султанът официално обявява война на Русия, но резултатите от конфликта не са положителни. Предприетият от Наполеон I поход срещу Москва през 1812 г. дава възможност на султана да подпише с Русия т. нар. Букурещки мирен договор от 16 май 1812 г., според клаузите на който за граница между двете държави е приета р. Прут до сливането й с р. Дунав. Русия получава Бесарабия, а Османската империя - Влахия и Молдова. Азиатската граница между империите не се променя. Управлението на Махмуд ІІ не е белязано със знака на спокойствието. През 1815 г. започва Второто сръбско въстание, през 1821-1829 г. в ход е гръцкото национално-освободително въстание, което приключва със създаването на независима гръцка държава. Империята воюва и срещу Али паша Янински (1820-1822 г.), а през 1831-1833 г. се развива турско египетски конфликт, провокиран от амбициозния египетски васал Мехмед Али паша. Конфликтът е приключен с помощта на Великите сили и с големи териториални загуби за империята. Освен с външнополитическа активност управлението на Махмуд ІІ е свързано и радикални вътрешни реформи. По негова заповед освен, че е ликвидиран еничарският корпус са реформирани и централната и провинциалната администрация, премахнати са старите административно-териториални единици и са създадени нови. Създаден е Министерски съвет начело с башвекил, на мястото на великия везир. Махмуд ІІ е първият османски владетел, демонстрирал различно отношение към немюсюлманското население на империята - издига идеята за равнопоставеност на всички поданици. Не са малко и промените в обществения, културно-просветния и религиозен живот на Османската империя. 1520 г. \r\nПапа Лъв Десети отлъчва Мартин Лутер, осъждайки 41 от тезите му като ерес.\r\nМартин Лутер е немски философ, теолог, родоначалник на Реформацията в Германия, основател на протестантизма (лутеранството). Роден е на 10 ноември \r\n1483 г. , Айслебен, Саксония. От 1512 г. е професор по философия и теология във Витенбергския университет. Повлиян от хуманистите и от чешкия реформатор Ян Хус, решава, че е необходима реформа в Католическата църква. На 31 октомври 1517 г. излага във Витенберг своите 95 тезиса срещу злоупотребите и търговията с папски индулгенции. Провъзгласява идеята за спасение на хората с помощта на вярата, като отхвърля посредничеството на Църквата и духовенството между хората и Бога. Обявява за най-висш религиозен авторитет Светото писание. На 10 декември 1520 г. публично изгаря папската була, с която е обявено отлъчването му от Църквата. На Вормския райхстаг (1521 г.) категорично отказва да се отрече от учението си. Последните години от живота си посвещава на пасторска дейност. Преводът на Библията и литературните трудове на Мартин Лутер имат голямо значение за развитието на литературния немски език и немската литература. Автор е на \"Послание до германското дворянство\", на памфлета \"За Вавилонския плен на Църквата\", на трактата \"За свободата на християните\", \"Срещу булата на Антихриста\" и др. Умира на 18 февруари 1546 г. в Айслебен, Саксония.1389 г. \r\nВ битката на Косово поле загиват султан Мурад І и сръбският крал Лазар Хребелянович. Това е най-известното сражение между балканските християни и мюсюлманите османци преди завладяването на Константинопол. Митовете, породени от смъртта на двама владетели на бойното поле, покриват с множество неизвестни хода на военните действия. Османски извор съобщава, че в бойните редици на християните има и българи, но те вероятно не са изпратени от владетелите на трите български държави, а са самоорганизирани военни отряди на локални военачалници. След смъртта на Мурад І синът му Баязид І (1389 г.–1402 г.) веднага убива брат си и напуска полесражението. Той се отправя към Одрин, за да си осигури безпроблемно владетелския трон. Пътят от Косово до Одрин преминава с такава скорост, че получава прозвището “Светкавицата”. Новият султан решава, че разполага с достатъчно потенциал, за да завладее целия Балкански полуостров, и поема курс на твърда агресивна политика.1215 г. \r\nПодписана е Магна харта.\r\nВеликата харта на свободите (Магна харта) е акт, подписан от английския крал Джон Безземни. С него се гарантират и защитават правата и интересите на феодалната аристокрация, бароните и гражданите от действията на представителите на кралската власт. Това е първият документ в английската история, който ограничава кралската власт. Първоначално Великата харта била написана на латински език без подразделения на статии. Тя била нееднократно преиздавана (1216 г., 1217 г., 1225 г.). Подписването на Магна харта става в резултат на поражението на краля в борбата с въстанието на бароните, които били недоволни от нарастването на кралската власт. Във въстанието участвали и други слоеве на обществото:рицари и граждани, възпротивили се главно на увеличението на налозите и неудачната вътрешна политика, водена от краля.\r\nПо своята същност хартата представлява договор на краля с опозицията (основно църковно-баронската) и гарантира съблюдаване на определени права и привилегии на свободните съсловия: църквата, бароните и търговците. Великата харта е анулирана от Джон Безземни още в годината, в която била подписана, а в последствие е потвърдена от кралете Хенри III, Едуард I и Едуард II.На тази дата са родени: 1943 г. \r\nРоден е Джони Холидей - френски певец, китарист, автор на текстове и киноактьор. Записва първата си песен на 14 март 1960 г. - “Да те обичам лудо”, през април същата година се появява по телевизията, а през септември дебютира в “Алхамбра”. В 40-годишната си кариера прави около 400 турнета и има 18 платинени албума. На 12 април 1965 г. в Локонвил се жени за Силви Вартан – френска певица. Двамата имат син – роден през 1966г. – Дейвид Холидей. Джони Холидей и Силви Вартан са “Златната двойка” на Франция и идоли на поколението си. Развеждат се на 4 ноември 1980 г. Година по – късно се жени за модел на име Бабет Етиен – на 1 декември 1981 в Лос Анджелис. Бракът им трае 2 месеца и 2 дена. Любовната му авантюра с френската актриса Натали Бай започва през 1982 г., след срещата им в телевизионно шоу. Натали ражда дъщеря им Лаура в края на 1983 г. Разделят се през 1986 г. Сключва брак с Аделин Блонди през 1990 г. Разводът им е през 1992 г. През 1996 г. се жени за Летисия Боду, а през 2004 г. Декември месец 2005 г. излиза неговият 33 сингъл, който оглавява класациите във Франция - \"Mon Plus Beau Noel\". Участва в редица филми, между които “Детектив” (режисьор Ж. Л. Годар), “Семеен съвет” (режисьор К. Гаврас), “Търсете идола” (заедно със С. Вартан, Ш. Азнавур и др.). Албуми: Ma vérité (2005 г.) ,À La Vie, À La Mort (2003 г.) ,100% Johnny - Concert a la Tour Eiffel (2000 г.) ,Sang pour Sang (1999 г.) ,Ce Que Je Sais (1998 г.) ,Allume le Feu - Stade de France 98 (1998 г.) ,Lorada Tour (1996 г.) ,Destination Vegas (1996 г.) ,Lorada (1995 г.) ,Rough Town (1995 г.) ,31 Compilation Albums in 1993 , Parc des Princes (1993 г.) ,Bercy (1992 г.) ,Ça Ne Change Pas Un Homme (1991 г.) ,Dans La Chaleur De Bercy (1990 г.) ,Gang (1986 г.) ,Rock and Roll Attitude (1985 г.) , Johnny Hallyday Au Zenith (1984 г.) ,Live À Pantin (1982 г.) ,Palais Des Sports (1982 г.) .1919 г. \r\nРоден е Алберто Сорди – италиански актьор и режисьор. Роден в Рим. В италианската столица се развиват действията в някои от най-известните му филми. Започва кариерата си в киното на 19 години с озвучаване на италианските версии на филмите на Лаурел и Харди. През 1952 г. се снима в “Белият шейх” на Фредерико Фелини, а година по-късно - в “Мамини синчета” на същия режисьор.\r\nСред класиката са филмите с участието на Сорди “Един американец в Рим”, “Труден живот”, “Две нощи с Клеопатра”, “Прелъстителят”.\r\nСорди е участвал в над 160 филма. Освен с Фелини работи с режисьори като Луиджи Коменчини, Виторио де Сика, Дино Ризи. Умира на 25 февруари 2003 г. в родния Рим.1916 г. \r\nРоден е Хърбърт Александър Саймън - американски социолог теоретик. Завършва образованието си в университета в Чикаго. Преподава в Техническия институт в Илинойс между 1942 г. и 1949 г., а след 1949 г. - в Технологическия институт Карнеги. От 1949 г. до 1955 г. чете лекции като професор по администрация и психология в Университета Карнеги-Мелън, а след това е ръководител на катедра по компютърни науки и психология. Широките познания на Саймън в областта на психологията, компютърната наука и икономиката му дават възможност да направи задълбочени проучвания върху поведението на администрацията и процеса на вземане на решения в корпорациите. Забележителен принос за развитието на икономическата наука е концепцията му за обвързаната рационалност. Получава Нобелова награда за икономика (1978 г.).1915 г. \r\nРоден е Томас Хекъл Уилър - американски лекар, вирусолог, член е на Американската академия за изкуство и наука, на Националната академия на науките на САЩ (1964 г.). Завършва Мичиганския университет (1936 г.), доктор на науките от 1940 г. Работи в Бостън в Харвардското медицинско училище (1936-1939 г.), в детска болница (1940-1941 г., 1945-1946 г.), в педиатричен център (от 1947 г.), в Хавардското училище за здравеопазване, където е преподавател (от 1954 г.). Основните му трудове са по паразитология, бактериология, култивиране на вируси на цитометалии, херпес, полиомиелит и др. Съвместно с Дж. Андерсън и Ф. Робинс установява, че вирусът на полиомиелита не е невротропен. Лауреат е на Нобелова награда за физиология и медицина (1954 г., заедно с Дж. Андерсън и Ф. Робинс).1843 г. \r\nРоден е Едвард Хагеруп Григ - норвежки композитор, пианист, диригент и общественик. Той е един от най-видните представители на норвежката композиторска школа. В периода 1863-1866 г. живее в Копенхаген. Основател е на Музикална академия (заедно с Ю. Свенсон) и Музикално дружество. През 70-те години на ХIХ в., заедно с жена си, камерната певица Н. Хаген, прави няколко концертни турнета в Западна Европа. Автор е на произведения за хор, на обработки на норвежки песни и танци за пиано. Автор е на музиката към \"Пер Гинт\", \"Лирически късове\", \"Норвежки танци\" и пр., както и на множество песни в народен дух. Най-известни са: \"Смъртта на Аза\", \"Танцът на Анитра\" и др.Умира на 4 септември 1907 г. Берген1798 г. \r\nРоден е княз Александър Михайлович Горчаков - руски държавник, дипломат. Произхожда от едно от най-старите руски семейства (Рюриковия род). Завършва Царскоселския лицей заедно с А. С. Пушкин през 1817 г. Започва дипломатическата си служба през 1817 г. и съпровожда министъра на външните работи К. В. Неселроде на конгресите на Свещения съюз. Заема различни дипломатически постове в Лондон, Рим, Берлин, Виена. В продължение на 26 години ръководи външната политика на Руската империя. От 1856 г. е министър на външните работи. Една от основните му цели докато заема този пост е насочена към премахване на ограниченията, наложени на Русия от Парижкия мирен договор. Разгромът на Франция от Прусия във войната (1870 г.-1871 г.) позволява Горчаков да обяви отказването на Русия от Парижкия договор, ограничаващ руския суверенитет в Черно море, и това да бъде признато от другите държави. Успява да попречи на Германия да разгроми за втори път Франция (1875 г.) и да осигури дипломатическата подготовка на бъдещата война между Русия и Турция. След успешния за Русия Санстефански мирен договор Горчаков не успява да неутрализира докрай протестите на Австро-Унгария и Великобритания. Представлява Русия на Берлинския конгрес (1878 г.). На конгреса Русия успява да защити интересите си и да прокара докрай политиката си за сметка на България и поробените българи, останали в Османската империя. Напуска правителството по здравословни причини през 1879 г. Умира на 11 март 1883 г. в Баден Баден. Погребан е в Петербург.На тази дата умират: 1889 г. \r\nУмира Михай Еминеску - румънски поет-класик. Той е роден на 15 януари 1850 г. в Ботошани. Представител е на румънския романтизъм. Работи като суфльор в пътуващ театър, библиотекар, училищен инспектор, редактор. Слуша лекции във Виенския и Берлинския университет (1869 г.-1874 г.). Публикува разкази в сп. \"Литературни беседи\". Сред по–известните му произведения са: \"Животът\" (1879 г.), \"Император и пролетарий\" (1879 г.), \"Луцифер\" (1883 г.), сатиричния цикъл \"Послания\" (1881 г.-1890 г.), \"Хиперион\" (1890 г.).1849 г. \r\nУмира Джеймс Нокс Полк - американски политик, 11-и президент на САЩ (1845-1849 г.). Роден е на 2 ноември 1795 г. в Мекленбърг Каунти. Завършва право в Университета в Северна Каролина (1818 г.). Седем последователни мандата е в Долната камара на Сената (от 1825 г.). От 1839 г. е губернатор на щата Тенеси. През 1844 г. е номиниран от Демократическата партия за вицепрезидент, но след възникналите в партията конфликти около кандидатурите за президент на Мартин Ван Бюрен и Джон Калхун, партийният конгрес го избира като компромисен кандидат. По време на президентския му мандат САЩ водят война срещу Мексико (1848 г.).\r\nЗа изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nNational Geographic Arhive;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни”;", "date": "2017-06-15", "title": "Денят 15 юни в световната история"}
{"url": "http://www.focus-news.net/news/2017/06/15/2405149/sindikatite-v-knsb-ot-sistemata-na-mvr-shte-se-sreshtnat-s-ministara-na-vatreshnite-raboti-valentin-radev.html", "text": "Синдикатите в КНСБ от системата на МВР ще се срещнат с министъра на вътрешните работи Валентин Радев, съобщават от КНСБ. Срещата ще се проведе от 13.30 часа в сградата на министерството. Ще бъдат обсъдени исканията на работещите в системата, сред които увеличение на заплатите и осигуряване на екипировка, техника и работно облекло, жизнено нужни за нормалната работа на служителите в системата.\r\nОт страна на КНСБ ще участват Христо Христов – председател на Национален синдикат на гражданската администрация в МВР (НСГА- ФНСДУО-КНСБ) и Венцислав Станков –Председател на Национален синдикат на пожарните спасители – НСПС „Огнеборец”-КНСБ.\r\nСлед срещата, около 14:15 часа, са предвидени изявления пред сградата на МВР.", "date": "2017-06-15", "title": "Синдикатите в КНСБ от системата на МВР ще се срещнат с министъра на вътрешните работи Валентин Радев"}
{"url": "http://www.focus-news.net/news/2017/06/15/2405148/reuters-vav-filipinite-e-zadarzhan-terorist-svarzan-s-islyamska-darzhava.html", "text": "“ Филипинската армия съобщава, че е арестувала един от двамата братя Мауте – високопоставени членове на терористите, заклели се във вярност на „Ислямска държава“, които се бият в южната част на града, предаде . Reuters \r\n„Мохамад Ноайм Мауте бе арестуван на пропускателен пункт край град Кагаян де Оро малко преди разсъмване“, съобщи подполковник Джоар Херера – говорител на армията. \r\nДвата от братята на Мохамад – Омархаям и Абдула водят банда терористи, които са начело на кървавата борба със силите за сигурност в град Марави, която продължава вече четвърта седмица. Марави е на около 100 км. южно от Кагаян де Оро, но все още не е ясно дали Мохамад е дошъл от обсадения град. \r\nСмята се, че другите седем братя Мауте се намират в Марави.  Виктор Турмаков", "date": "2017-06-15", "title": "Reuters: Във Филипините е задържан терорист, свързан с „Ислямска държава"}
{"url": "http://www.focus-news.net/news/2017/06/15/2405140/the-hill-raneniyat-senator-stivan-skalis-shte-se-nuzhdae-ot-dopalnitelni-operatsii.html", "text": "От болницата „МедСтар“ във Вашингтон съобщиха, че приетият по-рано в нея тежко ранен американски сенатор Стивън Скалис, е все още в критично състояние и че ще са необходими нови операции, предаде  The Hill.\r\n„Скалис понесе единичен изстрел в лявото си бедро. Куршумът е преминал през таза му, счупвайки кости, увреждайки вътрешни органи и причинявайки обилно кървене“, пише в официално заявление на лечебното заведение. „Той премина през незабавна операция и през допълнителна процедура, за да спре да кърви. Той получи няколко кръвопреливания. Състоянието му е критично и ще трябва да премине през допълнителни операции“, пише още там. \r\nСкалис бе прострелян в сряда в град Александрия в щата Вирджиния по време на подготовката за  спортно събитие на политици републиканци. Извършителят Джеймс Т. Ходжкинсън загина, след като бе прострелян от полицията.  Виктор Турмаков", "date": "2017-06-15", "title": "The Hill: Раненият сенатор Стивън Скалис ще се нуждае от допълнителни операции"}
{"url": "http://www.focus-news.net/news/2017/06/15/2405151/zamestnik-ministar-malina-krumova-shte-uchastva-v-konferentsiyata-strategicheska-infrastruktura-i-investitsii-balgariya-2017.html", "text": "Заместник-министърът на регионалното развитие и благоустройството Малина Крумова ще участва в Дванадесетата годишна конференция „Стратегическа инфраструктура и инвестиции, България 2017“. Форумът ще се проведе от 9.00 часа в „София Ивент Център“. Това съобщиха от пресцентъра на МРРБ.\r\nУчастието на заместник-министъра е в първия панел на конференцията, в който ще бъдат дискутирани стратегиите, плановете и очакванията за развитието и финансирането на стратегическата инфраструктура на страната, както и приоритети и инвестиционни програми за периода до 2020 година.", "date": "2017-06-15", "title": "Заместник-министър Малина Крумова ще участва в конференцията „Стратегическа инфраструктура и инвестиции, България 2017“"}
{"url": "http://www.focus-news.net/news/2017/06/15/2405147/ministar-nikolay-nankov-shte-otkrie-obnovena-zhilishtna-sgrada-po-natsionalnata-programa-za-energiyna-efektivnost-v-yambol.html", "text": "Министърът на регионалното развитие и благоустройството Николай Нанков ще посети град Ямбол, съобщиха от пресцентъра на министерството. \r\nВ 14.00 часа Нанков ще открие блок 5 в ж.к. „Хале“, обновен по Националната програма за енергийна ефективност на многофамилни жилищни сгради. От 15.00 часа той ще провери напредъка по изпълнението на строително-монтажните работи на блокове 42, 44 и 78 в ж. к. „Граф Игнатиев“, които се финансират от програмата.\r\nПри посещението си в Ямбол министърът ще присъства и на откриването на строителен хипермаркет.", "date": "2017-06-15", "title": "Министър Николай Нанков ще открие обновена жилищна сграда по Националната програма за енергийна ефективност в Ямбол"}
{"url": "http://www.focus-news.net/news/2017/06/15/2405152/denyat-15-yuni-balgarskata-istoriya.html", "text": "2006 г. \r\nНа тържествена церемония е закрито съвместното българо-американско авиационно учение \"Стражеви лъв 2006\". На церемонията присъстват министърът на отбраната Веселин Близнаков, началникът на Генералния щаб на Българската армия ген. Златан Стойков, посланикът на САЩ в България Джон Байърли и други.\r\nВ учението участват летателни екипажи, авиационна техника и осигуряващ състав от авиобазите \"Безмер\" и \"Граф Игнатиево\" и от 173-то изтребително авиокрило на Националната гвардия на щата Орегон от ВВС на САЩ в Европа. В учението са използвани самолети МиГ-21, МиГ-29, Су-25 К и F-15.2005 г. \r\nПрезидентът на Р България връчва Орден „Стара планина“ първа степен на Бела Коложи извънреден и пълномощен посланик на Република Унгария „за изключително големия му принос за развитието и активизирането на българо-унгарските отношения и по повод окончателното му отпътуване от страната2000 г. \r\nЗа главен преговарящ на България с Европейския съюз е назначен Владимир Кисьов, заместник-министър на външните работи.\r\nВладимир Янаниев Кисьов е роден на 30 септември 1947 г. Завършва Немска езикова гимназия в София. Завършва специалност \"Електроинженерство и радиотехника\" във ВМЕИ - София. Работи като конструктор в Институт по съобщителна промишленост 1971-1974 г. От 1976 г. до 1992 г. изпълнява длъжността ръководител секция, научен сътрудник в Институт по радиоелектроника и технологии, а от 1976 г. до 1992 г. е началник отдел. Като главен експерт работи в отдел \"Международна интеграция\" в Министерство на промишлеността 1992-1993 г. В периода 1993-1994 г. е началник отдел \"Международна интеграция\". В следващите години изпълнява длъжностите съответно: началник управление \"Международна интеграция и координация\" 1994-1996 г., началник Главно управление \"Международна дейност\" 1997 г., заместник-министър на промишлеността по външноикономическата дейност (1997 – 1998 г.), заместник-министър на външните работи от декември 1999 г., назначен е за главен преговарящ от страна на България за присъединяването към Европейския съюз през юни 2000 г. /наследява на този пост Александър Божков/. Изпълнителен директор е на Европейския институт от август 2001 г. От 12 март 2002 г. е заместник-председател на СДС.2000 г. \r\nПарламентарната опозиция излиза с меморандум към правителството с искане за парламентарен контрол върху приватизацията.1980 г. \r\nВ периода 13 – 15 юни в София се провеждат 39-ите балкански игри по лека атлетика за мъже и жени. България е на първо място в крайното отборно класиране.1976 г. \r\nНародното събрание избира отново Тодор Живков за председател на Държавния съвет, Станко Тодоров - за министър-председател и Владимир Бонев - за председател на Народното събрание. За първи заместник-председател на Държавния съвет е избран Петър Танчев, а за заместник- председатели - Георги Джагаров, Митко Григоров и Пеко Таков.1976 г. \r\nУстановени са дипломатически отношения с Мадагаскар.\r\nРепублика България признава Малгашката република на 26 юли 1960 г. Дипломатически отношения са установени на 15 юни 1976 г. Посланикът на Мадагаскар в Москва е бил акредитиран и в София. От 1983 г. до 1986 г. в Антананариво е акредитиран нашият посланик в Танзания. През януари 1980 г. е взето решение да се открие българско представителство в Антананариво, но това не е осъществено. През юни 1991 г. Министерският съвет анулира решението. Понастоящем няма български посланик, акредитиран в Мадагаскар.\r\nС вербална нота № 41256 от 24 януари 2003 г. на Министерството на външните работи на Република Мадагаскар е поискан агреман за акредитиране у нас на посланик Елоа Алфонс Максим Дово, със седалище в Москва. Посланик Дово връчва акредитивните си писма на 14 септември 2004 г.1976 г. \r\nНа пленум на ЦК на БКП се обсъждат промени в структурата и организацията на Народното събрание, Държавния съвет и Министерския съвет.1971 г. \r\nПодписани са спогодби с Колумбия за търговия, за плащания и за научно- техническо сътрудничество, както и за предоставяне на кредит от България.\r\nРепублика Колумбия е държава в Южна Америка с териториална площ от 1 138 914 кв. км. и население от 35 200 000 жители. Официалният език в страната е испанският. Столицата на Колумбия е гр. Богота. Държавата е административно разделена на 23 департамента, 4 интенденсии и 5 комисариата, 1 столичен окръг. Граничи с Тихия океан и Карибско море. Екваториален и субекваториален климат.1969 г. \r\nВ Държавния сатиричен театър започва закрита премиера на пиесата на Георги Марков \"Аз бях той\" с режисьор Методи Андонов. Пиесата е спряна, авторът й е сериозно критикуван и същия ден по-късно Георги Марков напуска България. Установява се в Англия и работи в българската секция на Би Би Си до септември 1978 г., когато е убит загадъчно с т.нар. български чадър.1967 г. \r\nСвързват се енергийните системи на България и Румъния посредством далекопровода Крайова-Бойчиновци.1945 г. \r\nПубликувана е наредбата-закон за избиране на народни представители за XXVI ОНС. Избирателни права получават всички български граждани, навършили 19 години, включително и военните и милиционерите. Кандидатите за депутати трябва да са навършили 23 години. Изборите трябва да станат по пропорционалната система, като партиите от ОФ излязат с обща листа. Предвидено е и право на отзоваване на депутати. Изборите са насрочени за 26 август.1941 г. \r\nВ Ксанти излиза първият брой на всекидневника \"Беломорска България\".1930 г. \r\nВ София е създаден Съюз на славянските дружества. Той е образуван от 5 славянски дружества. За председател на съюзът е избран проф. Стефан С. Бобчев.\r\nСтефан Савов Бобчев е държавен и обществен деец, юрист, фолклорист, славяновед, публицист. Той е редовен член на БАН, дописен член на Югославската академия в Загреб, дописен член на Чешката академия в Прага, почетен доктор по право в университета \"Ян Коменски\" в Братислава. Роден е на 20 януари 1853 г. в гр. Елена. Получава средното си образование в Цариград, а след това следва медицина. Завършва и право в Москва. След завръщането си в България се установява в Пловдив, където заема множество висши държавни длъжности: председател на окръжното съдилище, член и председател е на Върховния административен съд, депутат в Областното събрание (1883 г.–1885 г.), директор на правосъдието в Източна Румелия. През 1911 г. е избран за министър на народното просвещение в правителството на Ив. Гешов, а една година по-късно е изпратен като пълномощен министър в Санкт Петербург. Той е един от инициаторите за създаването на Висшето училище (дн. СУ \"Св. Климент Охридски\"). Стефан Бобчев е преподавател в него по българско и славянско право и по история на каноническото право от 1902 г. до 1927 г. По негова инициатива се създава и Балкански близкоизточен институт, в който той е директор и преподавател по съвременна политическа и социална история. Бобчев основава и дълги години ръководи Дружеството на българските публицисти и писатели. Издава и редактира в. \"Стара планина\", сп. \"Юридически преглед\", сп. \"Българска сбирка\" и др. Издава редица студии, сборници, трудове, по–важните от които са: \"Писма за Македония и македонския въпрос\", \"Източна Румелия\", \"Българско обичайно наказателно право\", \"Българско обичайно съдебно право\" и др. Умира на 8 септември 1940 г.1918 г. \r\nОбнародван е Закон за осигуряване на работниците и служащите в случай на злополука и болест.1917 г. \r\nОбнародван е Закон за хигиената и безопасността на труда.1908 г. \r\nОткрива се XIV ОНС. Председател: Христо Славейков, заменен от д-р Петър Ораховац на 15 октомври 1910 г. (демократи).1897 г. \r\nЗапочва Четвъртият конгрес на македонската емиграция. Участие взимат 20 дружества. Председател на Върховния комитет е Христо Станишев, а подпредседател - Георги Георгов. \r\nХристо Арапнаков Станишев е деец на македоно-одринското революционно движение, инженер. Роден е на 24 декември 1863 г. в Кукуш. Завършва инженерство в гр. Гент (Белгия). След завръщането си в България работи по професията си в различни градове на страната. Заедно с това участва и в македоно-одринската освободителна борба. През 1896 г. е включен в състава на Върховния македоно-одрински комитет, като от юни 1897 г. до юли 1898 г. е и негов председател. След разцеплението на ВМОК (1902 г.) отново възглавява онази част от неговите привърженици, които са против крилото на ген. Ив. Цончев. След Първата световна война е избиран неколкократно за председател на конгресите на македонските благотворителни братства, член е на Изпълнителния комитет на македонските благотворителни братства, председателства и Великия македонски събор, проведен е през 1933 г . в Горна Джумая (дн. Благоевград). Той умира на 13 декември 1952 г.1863 г. \r\nИзлиза брой 1 на в. “Гайда”, редактор на който е П. Р. Славейков.\r\n“Гайда” е първият български сатиричен вестник. Издава се в Истанбул като първият му брой излиза на 15 юни 1863 г., а последният — на 15 април 1867 г. Подзаглавиeто му е \"Сатирический вестник за свестявание на българите. Издава се секи 15 дена. Год. аб. 2 бели меджидиета\". Спрян е от турската цензура за периода 24 април 1865 г. - 1 януари 1866 г. След подновяването излиза като филологическо списание \"нравствената цел на което ще е със занимателното си съдържание да приучи на прочитание нашите съотечественици\". Първото стихотворение на Христо Ботев, Майце си, е отпечатано в този вестник.1862 г. \r\nГеорги Раковски изготвя в Белград \"Статут\" (\"Щатути\") на “Привременното българско началство”, което \"ще има пълна сила да отправлява всички ония дела, касающи се на всеобщото Българско въстание\". Всички решения на “Началството” ще се взимат \"по вишегласие\".На тази дата са родени: 1914 г. \r\nРоден е Александър Муратов - български поет и преводач. Завършва педагогическо училище в Ловеч (1932 г.). Следва романска филология в Парижката Сорбона (1936 г.), завършва в СУ “Св. Климент Охридски” (1940 г.). Като студент членува в нелегалния литературен кръжок “Христо Смирненски”, сътрудничи на изданията на РМС. Редактор (1945-1947 г.) и отговорен редактор (1950-1953 г.) на сп. “Кооперативно другарче” и “Пламъче”. Печата за първи път през 1931 г. в сп. “Българска реч”. Автор на стихосбирки: “Близо и далече” (1940 г.), “Спасена светлина” (1960 г.), “Малък квартал” (1968 г.), “Жива природа” (1975 г.), “Горещници” (1980 г.) и др. Издава сборник със сатирични творби “На разни адреси” (1962 г.). Съставител е на антологията “Съвременна белгийска поезия” (1969 г., съвм. с Ф. Верезен). Сборник с литературна критика “Испански и латиноамерикански поети” (1980 г.). Умира на 14 ноември 1994 г.1907 г. \r\nРоден е Боян Болгар – български писател. Автор е на книги с есета, пътеписи, романи. Ръководител е на издателство \"Перун\" (1943 г.). След преврата на 9 септември 1944 г. е редактор, секретар на българския ПЕН-център, преводач от френски език. Боян Болгар е автор на съчиненията: \"Парижки мозайки, или Ние, хората\" (1933 г.), \"Жива и мъртва Атина, или Ние, хората\" (1937 г.), \"Пътищата се пресичат\" (1947 г.), \"Чиста монета\" (1952 г.), \"С открито лице\" (1954 г.), \"Седемнадесетгодишните\" (1956 г.), \"Близнаците\" (1958 г.), \"Скрито отечество\" (1970 г.). Умира на 5 септември 1984 г. в София.1872 г. \r\nРоден е Антон Тодоров Страшимиров - български писател, белетрист, драматург, публицист. Учи V (IХ) клас в Разград, след това в Земеделско училище в Садово. През 1895 г. заминава за Берн, Швейцария, слуша лекции по литература и география, запознава се отблизо с творчеството на Х. Ибсен, А. Стриндберг, М. Метерлинк. През 1898 г. е гимназиален учител във Видин. Заедно с доктор З. Димитров, д-р Н. Петков и В. П. Гочев редактира сп. “Праг” (Видин). Учител е в педагогическото училище в Казанлък (1898-1900 г.). Уволнен е от всички училища в България заради спречкване с кмета. Активно участва в македонското движение, четник на Я. Сандански. Редактира в. “Реформи”, орган на Върховния македонски комитет, сп. “Звезда”, от кн. 5 (Търново) и сп. “Културно единство” (Солун). От 1902 г. до 1929 г. нееднократно е избиран за народен представител. Участва в Балканската война като редник. Редактира сп. “Наши дни” (1921 г.), което отразява културния живот след войните. През 1926 г. под редакцията на Страшимиров започва да излиза в. “Ведрина”, около който се обединяват писатели като Г. Караславов, А. Тодоров, К. Зидаров и др. Страшимиров започва литературната си дейност в края на 80-те години. За пръв път печата през 1889 г. Съчинения: “Смях и сълзи” (1897 г.), “Есенни дни” (1902 г.), “Прилепски светци” (1900 г.), “Среща” (1904 г.), “Свекърва” (1906 г.), “Апостолът на свободата” (1909 г.), “Песен на песните” (1910 г.), “Вампир” (1902 г.), “Роби” (1930 г.), “Цанко Дюстабанов” (1936 г.), “Висящ мост” (1911 г.), “Пропаст” (1936 г.), “Хоро” (1926 г.). Умира на 7 декември 1937 г.1850 г. \r\nРоден е Сава Милков Мирков - български военен лекар, полковник, от 1898 г. е действащ член на БКД. Завършва Киевската духовна семинария и медицина в Москва през 1876 г. Участва в Руско-турската война (1877 г.-1878 г.) като лекар на 2. дружина на Българското опълчение. След Освобождението организира първата болница в България за ранени и болни войници в Казанлък. Създава сборна подвижна болница за Българското опълчение в Пловдив (1878 г.). Назначен е за софийски губернски военен лекар, а от май 1879 г. - за старши лекар в Първокласната болница на София. По време на Сръбско-българската война (1885 г.) е главен лекар на българската войска. По негово настояване само 12 дни преди началото на войната България става член на Международната организация на Червения кръст. След войната се занимава с обществена дейност. Има значителен принос за благоустройството на София. През Балканските войни (1912 г.-1913 г.) и Първата световна война (1915 г. – 1918 г.) се включва в санитарните мисии на Българския червен кръст. Умира на 9 август 1927 г.На тази дата умират: 1995 г. \r\nУмира Джон Атанасов - български учен. Той е роден на 4 октомври 1903 г. в Хамилтън в семейството на българския преселник Иван Атанасов от с. Бояджик, Ямболско и майка американка. Джон Атанасов е определян като \"Бащата на компютъра\". Завършва математика. На 30 годишна възраст защитава докторат по теоретична физика. Областите, в които работи, са квантова механика и физика на кристалите. Около 1933 г. с малка субсидия (650 долара), един помощник (инж. Клифърд Бери) и 300 електронни лампи той създава първия прототип на компютъра в света през 1939 г. с название АВС (Атанасов Бери Компютър). Някои източници сочат за пръв компютър този, създаден през 1946 г. с име ЕНИАК (по модела на Дж. Атанасов във връзка с производството на водородната бомба). Съдебен процес от 19 октомври 1973 г. излиза със заключението, че Атанасов е първооткривател на компютъра. През 1970 г. е награден от БАН с орден \"Кирил и Методий\" I степен, а 20 години по-късно в САЩ, получава Националния медал за технологии, връчен му от Дж. Буш за изобретяването на електронния цифров компютър и за принос в развитието на техническото образование и възпитание през XX в. От 1983 г. е определен за чуждестранен член на БАН. През 1970 г. и 1985 г. посещава България.1892 г. \r\nУмира Тома Георгиев - деец на българското националноосвободително движение и политик. Роден е на 1857 г. в Панагюрище. По време на Априлското въстание е личен секретар на Г. Бенковски. След разгрома на въстанието е заловен и затворен в Софийския затвор. След Освобождението работи в Английската благотворителна мисия на лейди Е. Страгфорд и д-р Дж. Лонг. Противник е на режима на Ст. Стамболов. Осъден е и обесен по обвинение за участие в заговора за убийството на министър Хр. Белчев. През 1901 г. са издадени неговите спомени за Априлското въстание \"Бележки за Средногорското въстание в 1876 година\".1876 г. \r\nОбесен е войводата на Габровската чета - Цанков Христов Дюстабанов.\r\nЦанко Дюстабанов в деец на националнореволюционното движение. Роден е на 13 май 1844 в Габрово в патриотично семейство. Завършва Габровското класно училище. В периода 1872-1873 учи в Робърт колеж в Цариград, след което се занимава известно време с търговия. Макар Дюстабанов да не е привърженик на революционния път в националноосвободителната борба, постепенно се включва в обществено-политическия живот на родния си град. През 1875 година е избран за училищен настоятел и член на околийския съд. Включва се в местния революционен комитет и като негов член разгръща широка дейност в подготовката на Априлското въстание през 1876. \r\nСлед избухването на въстанието в Соколския манастир край Габрово на 13 май се събират 219 души, които сформират чета. Два дни по- късно четниците, предвождани от Дюстабанов пристигат в с. Батошево, Севлиевско. Там те вдигат местното население и бунтът бързо обхваща околните села Кръвеник и Ново село. На 23 май 1876 г., укрилите се в района на връх Марагидик (днес Русалка) въстаниците начело с Дюстабанов, Фильо Радев, Георги Бочаров и Дончо Фесчиев водят тежко сражение с турските потери. По време на сражението Дюстабанов е ранен тежко. Пет дни по-късно, след предателство на кмета на едно от селата, Цанко Дюстабанов е заловен и осъден на смърт. Обесен е в Търново (дн. Велико Търново).1400 г. \r\nУмира Св.Патриарх Ефрим Сръбски - български монах, трети патриарх на Сърбия. Произхожда от свещенически род. Става монах в Хилендарския манастир през 1334 г. Последовател е на исихастите (отшелниците). През 1347 г. заминава за Сърбия и се заселва като отшелник в известния Дечански манастир. По настояване на сръбския княз Лазар е избран за сръбски патриарх през 1375 г. с одобрението на цариградския патриарх. Четири години по – късно – през 1379 г. се отказва от патриаршеството и отново става отшелник. След близо 10 години става отново патриарх (1389 г.-1392 г.). След 1392 г. живее като отшелник до смъртта си. Канонизиран е през 1406 г. Като светец е почитан в Косово и Сърбия. Мощите му са в църквата \"Св. Димитър\" в Печ (Косово).1253 г. \r\nНа всички българи и на българската държава е наложен ежегоден данък от татарите. Съобщението за налагането на данъка е предадено от францискански монах, който посещава по това време Златната орда - татарско обединение, което се разпростира върху териториите на Източна Европа, Западен Сибир и Средна Азия. Като изрежда държавите, които плащат годишен данък на татарския хан, той споменава голяма и малка България и допълва, че освен държавния данък всяка къща е задължена да дава на татарите по една секира и кюлчета желязо.1253 г. \r\nСключен е договор на цар Михаил ІІ Асен с Дубровник. От българска страна договорът е подписан от владетеля и от севастократор Петър, негов зет, а от дубровнишка от княз Георги Марсилий и двадесет и шест градски благородници. С него се регламентира бъдещо военно взаимодействие на двете страни срещу Сърбия и нейния владетел крал Стефан Урош І (1243 г.–1276 г.), определен като общ “враг”. Условията, включени в договора, изискват съвместни действия на българи и дубровничани при войната със сърбите, която очевидно се възприема като предстояща. В договора се определя бъдещата подялба на сръбските територии. Втората група задължения, с която се ангажират страните, се отнася до търговските им връзки. След като напомня за правата на дубровнишките търговци от времето на цар Иван Асен ІІ, договорът фиксира равни условия за търговците от двете страни. В документа многократно се подчертава високата позиция на царския зет севастократор Петър като самостоятелен, макар и тясно свързан участник в договорените взаимоотношения.\r\nЗа изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nNational Geographic Arhive;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни”;", "date": "2017-06-15", "title": "Денят 15 юни българската история"}
{"url": "http://www.focus-news.net/news/2017/06/15/2405144/vladimir-putin-es-i-sasht-podkrepiha-darzhavniya-prevrat-v-ukrayna.html", "text": "Президентът на Русия Владимир Путин заяви, че ЕС и САЩ не са пожелали да разберат основната причина за политическата криза в Украйна и са подкрепили силовото превземане на властта в страната, предаде ТАСС.\r\nГоворейки за протестите в Украйна във връзка с решението на бившия президент Виктор Янукович да проведе допълнителни оценки относно подписания договор за асоциация с ЕС Путин отбеляза, че „всичко започна с това“. „И нашите партньори в Европа и САЩ оседлаха недоволството на хората, вместо да изяснят какво става наистина, те подкрепиха държавен преврат“. \r\n„Трябваше да се погледне как се развиват събитията. След като Янукович заяви, че трябва да отложи подписването на споразумението с ЕС, никой не започна да слуша защо и в какъв срок. Веднага започнаха масови безредици\".  Виктор Турмаков", "date": "2017-06-15", "title": "Владимир Путин: ЕС и САЩ подкрепиха държавния преврат в Украйна"}
{"url": "http://www.focus-news.net/news/2017/06/15/2405153/futbol-klod-pyuel-izliza-ot-sauthemptan.html", "text": "Старшият треньор на Саутхемптън Клод Пюел напуска поста си, предаде The Daily Telegraph.\r\nОтборът благодари на французина за свършената работа и му пожела по-нататъшни успехи в кариерата. Името на новия старши треньор ще стане известно по-късно.\r\nПюел стана старши треньор на Саутхемптън през лятото на 2016 г.  Виктор Турмаков", "date": "2017-06-15", "title": "Футбол: Клод Пюел излиза от Саутхемптън"}
{"url": "http://www.focus-news.net/news/2017/06/15/2405150/stopanska-akademiya-d-a-tsenov-svishtov-organizira-tarzhestvena-tseremoniya-po-nagrazhdavane-na-pobeditelite-v-natsionalen-konkurs-nay-dobra-administratsiya.html", "text": "Стопанска академия „Д. А. Ценов“ - Свищов организира тържествена церемония по награждаване на победителите в Национален конкурс „Най-добра администрация“ по прилагане на системите за финансово управление и контрол (СФУК) в общините. Това съобщиха от учебното заведение. Церемонията ще се проведе в Сентръл Парк Хотел София от 11.00 часа.\r\nЦелите на събитието са представяне на резултатите от проведено проучване на тема „Прилагане на системите за финансово управление и контрол (СФУК) в общините“, както и награждаване на общинските администрации, показали най-добри резултати в прилагането на СФУК.\r\nПоканени са за участие във форума представители на Народното събрание и Комисията по бюджет и финанси; Сметна палата; Дирекция „Модернизация на администрацията“ към Министерски съвет; Дирекция „Методология на контрола и вътрешен одит“, ИА „Одит на средствата от Европейския съюз“ и Агенция за държавна финансова инспекция към Министерство на финансите; Управляващ орган на Оперативна програма „Добро управление“ 2014-2020; Общински администрации; Представителство на ЕК в България; Институт по публична администрация; Национално сдружение на общините в Р България; Фондация за реформа в местното самоуправление; Представители на академичната общност; представители на неправителствения сектор и медии.", "date": "2017-06-15", "title": "Стопанска академия „Д. А. Ценов“ - Свищов организира тържествена церемония по награждаване на победителите в Национален конкурс „Най-добра администрация“"}
{"url": "http://www.focus-news.net/news/2017/06/15/2405154/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата, съобщиха от пресцентъра на дружеството.\r\nВъв връзка с подмяна на спирателен кран и прекъсване на сградно водопроводно отклонение на ул. „Люлински път“ кв. „Княжево“ се налага спиране на водоподаването от 10.00 до 20.00 часа на клиентите а „Софийска вода”, живеещи в района на:\r\nкв. \"Карпузица\" – ул. „Княжевска“, ул. „Войводина могила“, ул. „Поточе“, жп линия София – Перник, ул. „Гербер“, ул. „Буря“;\r\nкв. \"Горна баня\" – жп линия София – Перник, ул. „Ехо“, ул. „Извор“, ул. „Топло изворче“, ул. „Вечерница“, бул. „Никола Петков“, ул. „Георги Богоровски“, ул. „Планиница“, ул. „Градище“, ул. „Перуника“, ул. „Лотос“, ул. „Гръстниче“, ул. „Синьо езеро“, ул. „Дон“, ул. „Подлозище“, м. Подлозище.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: кв. \"Карпузица\" – ул. „Стефан Пешев“ и ул. „Ива“; кв. \"Горна баня\" – бул. „Никола Петков“ и ул. „Николай Хрелков“.\r\nВъв връзка с изграждане на сградно водопроводно отклонение на ул. „Цар Симеон“ кв. „Лозенец“ се налага спиране на водоподаването от 10.00 до 17.00 часа на клиентите на „Софийска вода”, живеещи в района на:\r\nпо ул. „Цар Симеон“ от ул. „Антим I“ до ул. „Отец Паисий“\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Цар Симеон“ ъгъла с ул. „Антим I“.\r\nВъв връзка с монтаж на спирателни кранове на ул. „Кежова“ кв. „Челопечене“ се налага спиране на водоподаването от 10.00 до 19.00 часа на клиентите на „Софийска вода”, живеещи в района на:\r\nКв. „Челопечене“\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Яне Стоянов“ пред ОДЗ №58.\r\nВъв връзка с подмяна на сградно водопроводно отклонение до бл. 10 жк. „Христо Смирненски“ се налага спиране на водоподаването от 9.30 до 18.30 часа на клиентите на „Софийска вода”, живеещи в района на:\r\nбл. 11, бл. 12, бл. 13, бл. 5, бл. 6, бл. 8, бл. 10, бл. 10А.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред бл. 11.\r\nВъв връзка с монтаж на спирателни кранове и пожарен хидрант на ул. „Абдовица“ кв. „Абдовица“ се налага спиране на водоподаването от 9.00 до 18.00 часа на клиентите на „Софийска вода”, живеещи в района на:\r\nкв. „Абдовица“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Абдовица“ №88.\r\nВъв връзка с подмяна на сградно водопроводно отклонение на ул. „Кота 1050“ жк. „Бъкстон“ се налага спиране на водоподаването от 10.00 до 18.00 часа на клиентите на „Софийска вода”, живеещи в района на:\r\nул. „Народен певец“, по ул. „Кота 1050“ от ул. „Преки път“ до ул. „Купените“ \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Кота 1050“ ъгъла с ул. „Купените“.\r\nВъв връзка с подмяна на сградно водопроводно отклонение на ул. 518 кв. „Христо Ботев“ се налага спиране на водоподаването от 9.30 до 17.30 часа на клиентите на „Софийска вода”, живеещи в района на:\r\nул. 510, ул. 511, ул. 519, ул. „Георги Спасов“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. 511 ъгъла с ул. 517.\r\nВъв връзка с подмяна на спирателен кран и пожарен хидрант на ул. „Хисаря“ жк. „Илинден“ се налага спиране на водоподаването от 10.00 до 17.00 часа на клиентите на „Софийска вода”, живеещи в района на:\r\nпо ул. „Хисаря“ от бул. „Тодор Александров“ до ул. „Цар Симеон“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Хисаря“ №3.\r\nВъв връзка с подмяна на сградно водопроводно отклонение на ул. „Петър Папакочев“ кв. „Манастирски ливади“ се налага спиране на водоподаването от 10.00 до 16.00 часа на клиентите на „Софийска вода”, живеещи в района на:\r\nул. „Петър Папакочев“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Петър Папакочев“ №13.\r\nВъв връзка с изпълнение на инвестиционен проект за реконструкция на уличен водопровод на ул. „Еделвайс“ с. Мало Бучино, се налага спиране на водоподаването от 9.00 до 21.00 часа на клиентите на „Софийска вода”, живеещи в района на:\r\nул. „Демокрация“, ул. „Ком“, ул. „Бор“, ул. „Орлица“, ул. „Еделвайс“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Демокрация“ ъгъла с ул. „Орлица“ . \r\nСлед възстановяване на водоснабдяването е възможно временно повишаване мътността на водата.\r\nСлед реализацията на този инвестиционен проект клиентите на „Софийска вода” живеещи в района ще почувстват значително подобреното качество на предоставяните услуги.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2017-06-15", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2017/06/15/2405141/parlamentat-shte-razgleda-na-parvo-chetene-promenite-v-izborniya-kodeks-predvizhdashti-preminavane-ot-proportsionalna-kam-mazhoritarna-izbiratelna-sistema.html", "text": "Като първа точка от дневния ред парламентът ще разгледа на първо четене промените в Изборния кодекс, внесени от Цветан Цветанов и група народни представители и предвиждащи промяна в избирателна система на страната. Това предвижда програмата за работа на Народното събрание. Законопроектът регламентира преминаване от пропорционална към мажоритарна система при избора на народни представители, в резултат на проведения на 6 ноември 2016 г. национален референдум.\r\nСпоред вносителите предимствата на мажоритарната избирателна система са свързани с личностните качества на кандидатите и по-тясната им връзка с избирателите. Със законопроекта се въвежда мажоритарната изборна система с абсолютно мнозинство в два тура чрез създаване на 240 едномандатни изборни района в страната. \r\nЗаконопроектът предвижда още намаляване на годишния размер на държавната субсидия за партиите и коалициите на 1 лев за един получен действителен глас. Предложение за промени в Изборния кодекс е депозирано и от ДПС. То предвижда да се отмени задължителното гласуване, да отпадне квадратчето „не подкрепям никого”, както и да се въведе възможността за използването на майчин език по време на предизборната кампания. \r\nВ рамките на пленарното заседание депутатите ще продължат дебатите по промените в Кодекса за социално осигуряване, предвиждащи преизчислява на т. нар. стари пенсии.", "date": "2017-06-15", "title": "Парламентът ще разгледа на първо четене промените в Изборния кодекс, предвиждащи преминаване от пропорционална към мажоритарна избирателна система"}
{"url": "http://www.focus-news.net/news/2017/06/15/2405155/bchk-i-domat-na-kinoto-si-partnirat-vav-filmov-maraton-za-preventsiya-na-vodniya-travmatizam.html", "text": "Водноспасителната служба към Българския Червен кръст представя поредица от документални филми в Дома на киното всеки четвъртък до края на юли. Това съобщиха от пресцентъра на БЧК. Първата прожекция на филма „Действия при наводнения – спасяване в бързотечащи води“ ще се състои от 19.30 часа.  \r\nВ разгара на летния сезон, когато много хора търсят прохлада край водните площи, спасителите препоръчват да се спазват някои основни правила. Те са поднесени по забавен и оригинален начин, за да бъдат приятни емоциите край водата както за възрастните, така и за децата.\r\nПрезентатор ще бъде Ромуалдас Каминскас - експерт в Националния съвет на БЧК и воден спасител.\r\nНачалото на прожекцията е 19.30 часа в Дома на киното на ул. „Екзарх Йосиф“, 37. Входът е свободен.", "date": "2017-06-15", "title": "БЧК и Домът на киното си партнират във филмов маратон за превенция на водния травматизъм"}
{"url": "http://www.focus-news.net/news/2017/06/15/2405157/pregled-na-osnovnite-temi-v-dobrudzhanskiya-pechat.html", "text": "„Издирват добричлия, стрелял с газов пистолет в лицето на руснак“ съобщава челото на вестник „Нова добруджанска трибуна“. 44-годишен мъж от Добрич е стрелял два пъти от упор в лицето на руски гражданин. Стрелецът не е открит и се укрива. Възстановчици са представили българската военна история в Москва, съобщава изданието. Възстановчиците са към Регионалния клуб „46-ти пехотен Добрички полк“. Те са участвали в грандиозния фестивал „Времена и епохи“, провел се между 1 и 12 юни. Българските реконструктори са представили пред публиката военна история от Средновековието до Втората световна война. Участвали са 6 000 реконструктори от 22 държави. „МОН предлага СУ „Св. Климент Охридски“ за иновативно училище“, съобщава изданието. Предлаганото нововъведение е проектно-базирано учене чрез изкуствата в начален етап. Според директора на училището Маргарита Манева иновативните училища са тези на бъдещето. Те извършват целенасочена промяна чрез въвеждане на иновативни практики в образователния процес. \r\n„Направиха първа копка на нов завод в Добрич“ съобщава на първа страница другият регионалният вестник  „Добруджанска трибуна“. Водещ производител на гъвкави съединения за вода инвестира 14 милиона лева и разкрива 170 работни места в Добрич. Предвидено е заводът да бъде завършен до края на следващата година. Швейцарската компания, която открива завода, е водеща в производството на гъвкави съединения. Производството й е започнало преди 17 години. В рубриката „Новини“ – „Отчитат двойно увеличение на посещенията в музеите в областта“. 265 000 посещения са отчетени през миналата година. В сравнение с 2015 година те са се увеличили с почти 95%. През 2016 година в музеите в областта са работили 80 души като броят им е намалял с 4.8%. В рубриката „Памет“ – „Славната българска военна история бе достойно представена в Москва“. На сцената в парк „Тверская“ са се представили българските възстановчици с тържествен марш, както и фолклорен състав „Българска роза“ към Културния клуб в Българското посолство в Москва. Председателят на Регионалният клуб в Добрич д-р Добрин Добрев е връчил на организаторите и домакините поздравителни адреси от името на кмета Йордан Йорданов, председателят на Общинския съвет Иво Пенчев и областния управител Красимир Кирилов.", "date": "2017-06-15", "title": "Преглед на основните теми в добруджанския печат"}
{"url": "http://www.focus-news.net/news/2017/06/15/2405156/ekathimerini-turskiyat-ministar-predsedatel-shte-poseti-gartsiya-na-19-yuni.html", "text": "Турският министър-председател Бинали Йълдъръм ще посети Атина, както и Беломорска Тракия в понеделник, 19 юни. Той ще се срещне с гръцкия си колега Алексис Ципрас и с президента Прокопис Павлополус, пише  Ekathimerini.\r\nСпоред правителствени източници тази среща ще се фокусира върху миграцията, гръцко-турските отношения, отношенията между Анкара и Брюксел, както и върху мирните преговори относно Кипър. \r\nПосещението, по време на нарастващо напрежение между двете държави, се приема от Атина като позитивно развитие, след срещата на Ципрас от миналия месец с турския президент Реджеп Тайип Ердоган. \r\nПосещението на Йълдъръм в Тракия, в която има определено мюсюлманско малцинство, ще бъде частна и ще представлява ифтар с местни жители – храненето с което мюсюлманите приключват дневния си пост по време на свещения месец Рамазан. Виктор Турмаков", "date": "2017-06-15", "title": "Ekathimerini: Турският министър-председател ще посети Гърция на 19 юни"}
{"url": "http://www.focus-news.net/news/2017/06/15/2405159/yambol-obshtinski-savetnitsi-ot-gerb-tundzha-organizirat-priemni-za-grazhdani.html", "text": "Общинските съветници от ПП ГЕРБ - Тунджа организират приемни за граждани, съобщиха от пресцентъра на ПП ГЕРБ. Общинският съветник Петър Бичев ще има открита приемна в село Безмер от 9.00 часа. Приемните продължават в 10.00 часа в село Генерал Инзово, където с хората в населеното място ще се срещне общинският съветник Красимир Георгиев.\r\nВ 10.30 часа село Гълъбинци ще посети общинският съветник Костадин Костов.", "date": "2017-06-15", "title": "Ямбол: Общински съветници от ГЕРБ - Тунджа организират приемни за граждани"}
{"url": "http://www.focus-news.net/news/2017/06/15/2405160/sofiya-vavezhda-se-vremenna-organizatsiya-na-dvizhenieto-s-tsel-otrazyavane-na-kontsert-v-zala-balgariya.html", "text": "Въвежда се временна организация на движението с цел отразяване на концерт в зала „България”, съобщиха от пресцентъра на Столична община.   \r\nОт 15.00 до 19.00 часа се забранява престоят и паркирането на пътни превозни средства, с изключение на автомобилите на снимачния екип и извън местата в режим на платено паркиране „служебен абонамент”, както следва: \r\n- на ул. „Георги Бенковски” между бул. „Цар Освободител” и ул. „Аксаков”; \r\n- на ул. „Аксаков” между ул. „Георги Бенковски” и ул. „Дякон Игнатий”.", "date": "2017-06-15", "title": "София: Въвежда се временна организация на движението с цел отразяване на концерт в зала „България”"}
{"url": "http://www.focus-news.net/news/2017/06/15/2405158/afp-severna-koreya-saobshti-che-amerikanskiyat-student-e-osvoboden-po-humanitarni-prichini.html", "text": "В четвъртък севернокорейските власти съобщиха, че 22-годишният американски студент Ото Уормбиър е освободен „по хуманитарни причини“, предава AFP, като се позовава на данни от държавната агенция на комунистическата страна.\r\n„Ото Фредерик Уормбиър, който бе в трудов лагер, е изпратен обратно у дома по хуманитарни причини на 13 юни 2017 г. съгласно решение, взето в същия ден от Централния съд на КНДР“, се казва в изявление на държавната Корейска централна новинарска агенция.\r\nРодителите на американския студент твърдят, че синът им се намира в състояние на кома.\r\nУормбиър бе осъден на 15 г. лишаване от свобода с тежък труд за кражба на политически банер от хотел. Той бе арестуван през януари 2016 г. на летището при опит да напусне страната. По време на пресконференция преди процеса срещу него младият мъж каза със сълзи на очи, че извършената кражба е \"най-голямата грешка в живота ми\". Правителството на САЩ критикува наказанието на Уормбиър като напълно несъразмерно.Тереза Герова", "date": "2017-06-15", "title": "AFP: Северна Корея съобщи, че американският студент е освободен „по хуманитарни причини“"}
{"url": "http://www.focus-news.net/news/2017/06/15/2405161/daily-sabah-turskata-armiya-e-izzela-ogromno-kolichestvo-orazhiya-pri-voenna-operatsiya-sreshtu-pkk.html", "text": "Огромно количество муниции и оръжия, принадлежащи на „Работническата партия на Кюрдистан“ (ПКК), са иззети от турската армия в рамките на операция, проведена в периода 10-13 юни в планинските региони на североизточната част на страната, съобщава вестник Daily Sabah, като се позовава на изявление от военните на Анкара.\r\nСъгласно разпространеното съобщение, боеприпасите са открити в 112 пещери, използвани от членове на ПКК. Сред иззетите оръжия са минохвъргачки, картечници, пушки,  ракети, очила за нощно виждане и различни боеприпаси.\r\nИзданието припомня, че през месец май Вашингтон взе решение за доставки на тежко въоръжение за Силите за народна самоотбрана (YPG), които Анкара третира като сирийски клон на ПКК. Турските власти изразиха опасения, че американските оръжия може да бъдат използвани по границата за нападения срещу силите за сигурност на Анкара..Тереза Герова", "date": "2017-06-15", "title": "Daily Sabah: Турската армия е иззела огромно количество оръжия при военна операция срещу ПКК"}
{"url": "http://www.focus-news.net/news/2017/06/15/2405164/plovdiv-aktiviziralo-se-e-svlachishte-po-patya-bachkovo-smolyan-dvizhenieto-e-zatrudneno.html", "text": "Активизирало се е свлачище по пътя Бачково – Смолян, в отсечката между Бачково и Големия мост. Това каза за Радио „Фокус“ – Пловдив дежурният в Областно пътно управление. Движението в района е затруднено, но все пак е възможно да се преминава. На пътното платно има голямо количество паднали камъни. Екипи на ОПУ – Пловдив пътуват към мястото, за да разчистят. Дежурният посъветва водачите да бъдат внимателни, да шофират със съобразена скорост и да спазват необходимата дистанция. Опасност от образуването на свлачища има и по останалите пътни артерии в планинските райони.\r\nТони МИХАЙЛОВ", "date": "2017-06-15", "title": "Пловдив: Активизирало се е свлачище по пътя Бачково – Смолян, движението е затруднено"}
{"url": "http://www.focus-news.net/news/2017/06/15/2405162/veliko-tarnovo-dvudnevna-kampaniya-za-sabirane-na-opasni-bitovi-otpadatsi-shte-se-provede-v-grada.html", "text": "Община Велико Търново отново организират двудневна кампания за събиране на опасни битови отпадъци от домакинства: лекарства с изтекъл срок на годност, замърсени опаковки, живачни термометри, флуорисцентни тръби, почистващи препарати, дезинфектанти, химикали, пестициди, масла и лепила; излязло от употреба електрическо и електронно оборудване; негодни за употреба батерии и акумулатори; излезли от употреба гуми, съобщиха от пресцентъра на Община Велико Търново.\r\nОтпадъците ще бъдат събирани в два мобилни пункта: днес от 10.00 до 16.00 часа на паркинг на ул. „Стоян Михайловски“, квартал „Картала“; и на 16 юни от 10.00 до 16.00 часа на паркинг на ул. „Симеон Велики“, срещу мол Велико Търново.\r\nОбщина Велико Търново апелира към всички граждани да покажат отново високото ниво на своята екологична култура и отговорност и да предадат в мобилните пунктове наличните в домовете си опасни битови отпадъци, като по този начин за пореден път да способстват за опазване градската и околна среда и за това да стане тя още по-приятна и безопасна за жителите и многобройните гости града.\r\nЗа информация: тел. 062/619 502, 062/619 552, Отдел „Околна среда“.", "date": "2017-06-15", "title": "Велико Търново: Двудневна кампания за събиране на опасни битови отпадъци ще се проведе в града"}
{"url": "http://www.focus-news.net/news/2017/06/15/2405145/ministar-krasimir-karakachanov-shte-nagradi-voennosluzheshti-ot-vms-uchastvali-v-operatsiyata-za-spasyavane-na-ekipazha-na-vertolet-panter.html", "text": "Министърът на отбраната Красимир Каракачанов ще награди военнослужещи от състава на Военноморските сили, участвали в операцията за спасяване на екипажа на вертолет „Пантер”. Това съобщиха от пресцентъра на министерството. Церемонията по награждаването ще се състои в Щаба на Военноморските сили. \r\nВ 9.30 часа министърът на отбраната ще бъде посрещнат с официална церемония пред Щаба на Военноморските сили в град Варна. По-късно ще проведе срещи с личния състав на Пункта за базиране Варна, както и с екипажите на минен ловец „Цибър” и на фрегатите „Смели” и „Дръзки”. Каракачанов ще посети и морската вертолетна авиобаза „Чайка”, за да разговаря с военнослужещите.", "date": "2017-06-15", "title": "Министър Красимир Каракачанов ще награди военнослужещи от ВМС, участвали в операцията за спасяване на екипажа на вертолет „Пантер”"}
{"url": "http://www.focus-news.net/news/2017/06/15/2405163/neli-petrova-gerb-tryabva-da-ima-iztsyalo-nov-zakon-za-dvizhenie-po-patishtata-a-globite-ot-narusheniya-da-se-sabirat-vav-fond-patna-bezopasnost.html", "text": "Трябва да има изцяло нов Закон за движение по пътищата, а глобите от нарушения да се събират във Фонд „Пътна безопасност“. Това каза в сутрешния блок „Добро утро, България“ на Радио „Фокус“ народният представител от ГЕРБ Нели Петрова. Тя допълни, че освен глобите е необходима превенция и възпитание на децата по пътна безопасност. „Вътрешният министър Валентин Радев има доста добра комуникация с неправителствения сектор, аз също съм част от този сектор и ще му помагам. Трябва средствата от този Фонд „Пътна безопасност“ да отиват за безопасност в градска среда, за безопасност на децата около училища и детски градини. Ако ние първо като родители, после като законотворци не направим така че децата да се чувстват безопасно на пътя, не знам кой друг може да го направи. Ние сме задължени да го направим“, подчерта Нели Петрова. \r\nОсвен високата скорост, много често причина за катастрофите у нас са употреба на алкохол и наркотици. „Сред 350 водачи, спрени за проверка, близо 280 са шофирали след употреба на алкохол. Проблемът е изключително сериозен“, каза още Петрова. Според нея, Законът за движение по пътищата трябва да се раздели на две, да се направи дискусия заедно с неправителствения сектор и да се обсъдят вариантите за промени. „Каквито и промени да направим, ако в семействата липсва възпитанието, няма да можем да се справим“, коментира още депутатът. Тя допълни, че трябва сериозно да се работи и по отношение на качеството на обучението и часовете по кормуване за кандидат – шофьорите.", "date": "2017-06-15", "title": "Нели Петрова, ГЕРБ: Трябва да има изцяло нов Закон за движение по пътищата, а глобите от нарушения да се събират във Фонд „Пътна безопасност“"}
{"url": "http://www.focus-news.net/news/2017/06/15/2405171/vanshniyat-ministar-ekaterina-zaharieva-es-razchita-na-dobrite-otnosheniya-mezhdu-balgariya-i-turtsiya.html", "text": "Европейският съюз и в частност Германия наистина разчитат на добрите отношения на премиера  Бойко Борисов и на България с Турция. Това заяви министърът на външните работи Екатерина Захариева в предаването „Здравей, България“ по Нова телевизия. \r\n„Преди референдума и преди редица парламентарни избори в Европейски държави, доста се обостри тонът между ЕС и Турция, а от това не печели нито ЕС, нито Турция\", коментира още Захариева. \r\nТя съобщи, че темата „Турция\" е обсъждана и по време на срещата между премиера Бойко Борисов и Ангела Меркел, а германският канцлер дори е помолила българския министър-председател „да бъде мост и посредник\".\r\n„По време на посещението на българската делегация в Турция се поеха ангажименти взаимоотношенията между двете страни да продължат да бъдат добри, партньорски и равнопоставени, да продължат общите усилия за борбата с тероризма и опазването на границите”, съобщи Захариева.", "date": "2017-06-15", "title": "Външният министър Екатерина Захариева: ЕС разчита на добрите отношения между България и Турция"}
{"url": "http://www.focus-news.net/news/2017/06/15/2405165/voa-donald-tramp-e-razsledvan-za-predpolagaemo-vazprepyatstvane-na-pravosadieto.html", "text": "Държавният глава на Съединените американски щати Доналд Тръмп е разследван от специалния съветник Робърт Мюлер за предполагаемо възпрепятстване на правосъдието, предава радио Voice of America, като се позовава на информация в медиите, базирана на източници, пожелали анонимност. \r\nМюлер разследва предполагаемата намеса на Русия в президентските избори в САЩ през 2016 г. и евентуално тайно споразумение с кампанията  на Тръмп. Миналата седмица бившият директор на ФБР Джеймс Коми изрази увереност пред Конгреса, че Тръмп го е уволнил, за да подкопае „руското“ разследване на агенцията.\r\nВестник The Washington Post, цитирайки петима източници, пожелали анонимност, твърди, че разследването срещу Тръмп за възможно възпрепятстване на правосъдието, е инициирано броени дни след освобождаването на Коми от заеманата длъжност. \r\nПравният екип на американския президент обаче отхвърли медийния доклад.\r\n\"Изтичането на информация от ФБР относно президента е скандално, непростимо и незаконно\", заяви Марк Корало, говорител на правния екип на Тръмп.Тереза Герова", "date": "2017-06-15", "title": "VOA: Доналд Тръмп е разследван за предполагаемо възпрепятстване на правосъдието"}
{"url": "http://www.focus-news.net/news/2017/06/15/2405169/yambol-tseremoniya-po-otkrivane-na-obnovena-zhilishtna-sgrada-v-grada-shte-se-sastoi-v-grada.html", "text": "Кметът на Ямбол Георги Славов и министърът на регионалното развитие и благоустройството Николай Нанков ще открият обновения жилищен блок № 5 в ж.к. „Хале“, съобщиха от пресцентъра на Община Ямбол. Сградата бе реновирана по Националната програма за енергийна ефективност на многофамилните жилищни сгради и е първата в града, която вече е въведена в експлоатация. \r\nЦеремонията ще се състои в 14.00 часа в пространството пред входове „Д“ и „Е“. \r\nОт 15.00 часа е предвидена обиколка за проверка напредъка по изпълнението на строително-монтажните работи на блокове 42, 44 и 78 в ж. к. „Граф Игнатиев“, които също се финансират от програмата.\r\nКъм настоящия момент общо 16 са жилищните блокове в Ямбол, по които текат дейности по програмата за саниране, като при повечето от тях строително-монтажните работи са пред приключване.", "date": "2017-06-15", "title": "Ямбол: Церемония по откриване на обновена жилищна сграда в града ще се състои в града"}
{"url": "http://www.focus-news.net/news/2017/06/15/2405168/die-handelszeitung-evrogrupata-zasedava-za-gratskiya-dalg.html", "text": "Финансовите министри на държавите от еврозоната се събират в четвъртък в Люксембург, за да решат дали да бъдат отпуснати допълнителни средства за затъналите в дългове Гърция, припомня швейцарското икономическо издание  Die Handelszeitung. На срещата ще присъства и Кристин Лагард, директор на Международния валутен фонд (МВФ).\r\nВ навечерието на заседанието на Еврогрупата икономическият министър на Атина Димитрис Пападимитриу отправи остра критика към федералния финансови министър на Германия Волфганг Шойбле, припомняйки, че страната му е положила усилия, за да прокара договорените с международните кредитори реформи. \r\nТази седмица министър-председателят Алексис Ципрас демонстрира решителност да търси решение на проблема с гръцкия дълг на предстоящата по-късно този месец среща на върха на лидерите на Европейския, ако Атина не получи приемливо конкретно предложение на срещата на финансовите министри в Люксембург.\r\n„Ако не бъде постигнато решение и получим същото предложение като от последната среща на Еврогрупата, тогава моето предложение е да не го приемем ... и да отидем на срещата на върха на ЕС\", подчерта Ципрас в рамките на заседание на кабинета, цитиран от местни медии.\r\nРешението на Ципрас да повдигне въпроса на срещата на високо равнище на ЕС бележи, отбелязва поврат в позицията на Атина от преди няколко дни, когато стратегията на правителството бе да сключи сделка на всяка цена в рамките на форума на Еврогрупата.Тереза Герова", "date": "2017-06-15", "title": "Die Handelszeitung: Еврогрупата заседава за гръцкия дълг"}
{"url": "http://www.focus-news.net/news/2017/06/15/2405174/stara-zagora-v-grada-shte-se-sastoi-svetovnata-premiera-na-operata-plamatsi-v-platnata-na-noshtta.html", "text": "За световната премиера на операта „Пламъци в платната на нощта“ в Стара Загора пристигна нейният автор Гиóргос Минáс. Това съобщиха от пресцентъра на Община Стара Загора. Освен композитора, на премиерата на операта се очакват много гости от Гърция, както и представители на дипломатическата мисия на Гърция у нас и на гръцката общност в София и Стара Загора. \r\nТя ще се състои на Античната улица в Регионалния исторически музей от 20.00 часа и на 16 юни от 21.30 часа.\r\nОперата „Пламъци в платната на нощта“ е едноактна опера в пролог и четири сцени. Гръцкият композитор Гиóргос Минáс завършва творбата си през октомври 2016 година. В предстоящото ѝ представяне към нея ще бъде добавена и заключителна сцена върху музиката от по-ранната клавирна пиеса на композитора „Схерия“ –  митичното име на остров Корфу, където е роден композиторът. \r\nГиóргос Минáс е и автор на либретото, в което вплита стихове на гръцкия поет от времето на националноосвободителните борби Андреас Калвос (1792-1869) и на поета Константинос Г.Кариотакис (1896-1928).\r\nСъдържанието на едноактната опера „Пламъци в платната на нощта“ Гиóргос Минáс е възхваляващ спомен за гибелта на гръцкия студент по геология Костас Георгакис.\r\nКостас Георгакис е роден на 23 август 1948 година на остров Корфу (Керкира). В знак на протест срещу военната диктатура в родината си, понесъл изпитанията от преследването и натиска на гръцките тайни служби, Костас Георгакис решава да жертва живота си и така да привлече вниманието на Западна Европа върху унищожаването на демокрацията в Гърция. На 19 септември 1970 година около 3.00 часа сутринта той се самозапалва на площад „Маттеотти“ в Генуа. Случайни свидетели на протестния му акт са само няколко служители по чистотата, които виждат горящата му фигура и чуват неговите предсмъртни викове: „Да живее Гърция!“, „Долу тираните!“, „Долу полковниците фашисти!“, „Аз го направих за моята Гърция!“. Смъртта на Костас Георгакис оказва въздействие върху стабилността на властта на военните в Гърция. Протестните действия срещу военната хунта се засилват и достигат своята кулминация в студентските протести, които на 17 ноември 1971 година завършват с нахлуването на военните с танкове в Университета и със смъртта на 24 студенти и още над 1000 ранени. Това е и краят на военната диктатура в Гърция. Студентът от Корфу наистина се е превърнал в горящата факла, унищожила с пламъците си мрачните платна на черния кораб на диктатурата. В настоящото първо за музикалния свят представяне на операта „Пламъци в платната на нощта“ възхвалата на героя Костас Георгакис се постига чрез терзанията на съвестта на анти-героя Исѝодос – съвременник на събитията, но останал безучастен към тях. \r\n„Пламъци в платната на нощта“ е психологическа драма, която навлиза в  жанра на историко-политическата опера-оратория. Засегната е силната и вълнуваща социална тема за взаимоотношенията общество-личност. Тя емоционално обрисува протеста на индивида срещу потискащите и унищожителни политически антидемократични действия на властта, която със сила решава съдбата на обществото. Индивидуалната личност не иска да се подчини на тази злощастна съдба. Либретото подсказва епически елементи, които определят основната драматургична линия на противопоставянето между героя, който дори с цената на живота си не се подчинява на диктата на обществото и анти-героя, който се конформира с тази диктатура. Постановъчната интерпретация налага някои различни от заложените от автора действия и елементи, които поставят творбата в категорията на психологическо-мистичния реализъм. \r\nПосланията, които творбата носи са значими и в нашето съвремие, което, за жалост, също е свидетел на подобни саможертви. Постановката на Старозагорската опера открито казва на своята публика: „Отказът от съпротивление на злото те превръща в негов съучастник.“ и „Разпалвайте сърцата си навреме!“.\r\nДействащи лица и изпълнители: \r\nИсѝодос, историк – Георгиос Филаделфевс, тенор\r\nАтина, студентка – Елена Петрова, сопран \r\nТри кариатиди – балерини  \r\nЕлински хор – Георгиос Филаделфевс, античен речитатив\r\nВалентина Василева – пиано, орган\r\nДаниела Арнаудова – арфа, ударни инструменти\r\nПостановка – Пламен Бейков\r\nПластика – Ромина Славова\r\nСценография – Тодор Демеров.", "date": "2017-06-15", "title": "Стара Загора: В града ще се състои световната премиера на операта „Пламъци в платната на нощта“"}
{"url": "http://www.focus-news.net/news/2017/06/15/2405176/sputnik-letishteto-v-bryuksel-e-blokirano-zaradi-pozhar.html", "text": "Достъпът до международното летище на белгийската столица Брюксел е блокиран в четвъртък заради пожар, предава информационната агенция Sputnik, като се позовава на репортаж от телевизионния канал RTL.\r\n„Брюкселското летище бе блокирано изцяло от пет часа сутринта в четвъртък (местно време). Пожар, затъмнение и последващ компютърен срив парализират националното летище\", се казва в съобщение, разпространено от летищните власти в белгийската столица. \r\nRTL цитира свидетели, които съобщават, че всички полети от летището са били заземени, а пътниците са изведени извън терминалите. \r\nНе се привеждат данни за причините, довели до избухване на пламъците.Тереза Герова", "date": "2017-06-15", "title": "Sputnik: Летището в Брюксел е блокирано заради пожар"}
{"url": "http://www.focus-news.net/news/2017/06/15/2405167/patriarh-neofit-shte-oglavi-blagodarstven-moleben-za-80-godishniya-yubiley-na-tsar-simeon-vtori.html", "text": "Негово величество цар Симеон Втори навършва 80 години. По този повод в катедралния храм „Св. Александър Невски” ще се състои Благодарствен молебен към Всеподателя Бога, предаде репортер на Агенция „Фокус”. Молебенът ще бъде оглавен от Негово Светейшество Неофит Патриарх Български и митрополит Софийски, в съслужение с Високопреосвещени митрополити от Светия Синод на Българската православна църква. Началото е от 10.00 часа. \r\nНикола ПЕТКОВ", "date": "2017-06-15", "title": "Патриарх Неофит ще оглави Благодарствен молебен за 80-годишния юбилей на Цар Симеон Втори"}
{"url": "http://www.focus-news.net/news/2017/06/15/2405172/veselin-bozhkov-krs-balgarite-veche-shte-izpolzvat-rouming-kato-u-doma.html", "text": "Българите вече ще използват „роуминг като у дома“. Това каза в интервю за Агенция „Фокус“ Веселин Божков, председател на Комисията за регулиране на съобщенията (КРС) във връзка с това, че от 15-ти юни българите, които пътуват, ще говорят по-евтино в целия Европейски съюз. „Само за  миналата година данните на Националния статистически институт сочат, че българите са пътували над 3 170 000 пъти в страните на Европейския съюз. И всеки път, докато сме били зад граница досега, сме се притеснявали да говорим или да ползваме интернет толкова, колкото го правим в България“, отбеляза Веселин Божков.  „От тук нататък, когато сме в държава от Европейската икономическа зона, ще можем да ползваме евтин роуминг и да общуваме свободно и без притеснения каква сметка ще получим от мобилния си оператор“, допълни той. По думите му в това отношение можем да се чувстваме като равноправни европейски граждани, част от голямото европейско семейство и от единния европейски цифров пазар. „Това е голяма победа за нашия сектор. Почти десет години работим за намаляване на допълнителните такси, които операторите начисляват на клиентите си всеки път, когато те преминават граници и използват мобилните си устройства по време на ваканции или служебни пътувания. И ето, че дойде моментът, в който Европейският парламент и Съветът се споразумяха за премахване на допълнителните такси за роуминг за европейските граждани, които пътуват периодично в ЕС“, коментира още Веселин Божков. Той обясни, че от днес роумингът ще се таксува по различен начин и ще бъде по-евтин. „Иначе казано, докато пътувате в Европейската икономическа зона – това са всички страни в Европейски Съюз, плюс Норвегия, Исландия и Лихтенщайн, ще можете да ползвате включените услуги в абонаментния ви план при условията и цените за България. Така, ако в държавата, в която живеете, имате план с включени минути и текстови съобщения към други мрежи и обем данни на месец, ползваните услуги в роуминг ще се приспадат от включените в плана ви, все едно, че ги ползвате в нашата държава“, добави Божков.", "date": "2017-06-15", "title": "Веселин Божков, КРС: Българите вече ще използват „роуминг като у дома“"}
{"url": "http://www.focus-news.net/news/2017/06/15/2405177/veliko-tarnovo-degustatsii-na-zdravoslovni-detski-hrani-se-organizirat-v-parkovete-marno-pole-i-kolyu-ficheto.html", "text": "Във Велико Търново организират дегустации на здравословни детски храни, подходящи за малчугани до 3-годишна възраст, съобщиха от пресцентъра на Общината. Кулинарната инициатива ще се състои в 11.00 часа в парковете „Марно поле” и „Колю Фичето”. \r\nНа място ще могат да бъдат вкусени супа от телешко месо със зеленчуци, пюре от моркови и цвекло, макарони с пилешко месо, два вида кисел от круши. Ястията са приготвени от Детска млечна кухня по избрани рецепти от сборник за здравословно хранене на деца до тригодишна възраст.\r\nОрганизатори на инициативата са Детска млечна кухня към Община Велико Търново, филиалът на Медицински университет и Регионалната здравна инспекция.", "date": "2017-06-15", "title": "Велико Търново: Дегустации на здравословни детски храни се организират в парковете „Марно поле” и „Колю Фичето”"}
{"url": "http://www.focus-news.net/news/2017/06/15/2405179/pss-dobri-sa-usloviyata-za-turizam-v-planinite.html", "text": "Добри са условията за туризъм в планините. Това съобщиха за Агенция “Фокус“ от Планинската спасителна служба (ПСС) към Българския червен кръст (БЧК). В най-високата част на Стара планина има преминаваща мъгла с умерен вятър. В останалите части на планините времето е много хубаво. В следобедните часове се очаква заоблачаване и евентуални валежи. За последното денонощие не са регистрирани инциденти. \r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470", "date": "2017-06-15", "title": "ПСС: Добри са условията за туризъм в планините"}
{"url": "http://www.focus-news.net/news/2017/06/15/2405180/montana-250-bali-seno-i-70-kv-metra-pokrivna-konstruktsiya-sa-izgoreli-pri-pozhar-v-s-yakimovo.html", "text": "250 бали сено и 70 кв. метра покривна конструкция са изгорели при пожар, съобщиха от ОД на МВР – Монтана. Вчера около 04.30 часа в Районно управление „Полиция” – Лом е получен сигнал от жител на с. Якимово, за това, че на ул. „Георги Димитров”, 9 в необитаем имот, собственост на М.Й.И, живущ в София, е възникнал пожар в стопанска постройка. В резултат на пожара са изгорели 250 броя бали сено и около 70 кв. метра покривна конструкция. Причините за пожара и стойността на щетата са в процес на изясняване.", "date": "2017-06-15", "title": "Монтана: 250 бали сено и 70 кв. метра покривна конструкция са изгорели при пожар в с. Якимово"}
{"url": "http://www.focus-news.net/news/2017/06/15/2405166/burgas-shvedskiyat-grazhdanin-ralf-sundberg-obzhalva-nalozhenata-mu-myarka-za-neotklonenie-zadarzhane-pod-strazha.html", "text": "Шведският гражданин Ралф Сундберг обжалва наложената му мярка за неотклонение „задържане под стража“, съобщиха от Окръжен съд – Бургас. Сундберг е туристът, който ритна в лицето камериерка в хотел в Слънчев бряг. Шведът е обвиняем за престъпление по чл. 131, ал. 1, т. 12, предл. първо, вр. чл. 130, ал. 1 от НК, за това, че на 3 юни по хулигански подбуди чрез нанасяне на удар с крак в областта на главата, причинил лека телесна повреда на лицето Д.П., изразяваща се в мозъчно сътресение и оток, довели до временно разстройство на здравето – неопасно за живота.\r\nСъдебното заседание е насрочено за днес от 13.30 часа в Зала 1. Районен съд – Несебър взе мярка за неотклонение „задържане под стража“ спрямо шведския гражданин. Защитата на обвиняемия обжалва мярката.", "date": "2017-06-15", "title": "Бургас: Шведският гражданин Ралф Сундберг обжалва наложената му мярка за неотклонение „задържане под стража“"}
{"url": "http://www.focus-news.net/news/2017/06/15/2405173/zapochna-sreshtata-na-prezidenta-rumen-radev-s-kmeta-na-varna-ivan-portnih.html", "text": "Започна срещата на президента Румен Радев с кмета на Варна Иван Портних, предаде репортер на Радио „Фокус” - Варна. Двамата не дадоха изявление пред медиите на влизане в сградата на Общината. \r\nДържавният глава Румен Радев ще проведе редица срещи в града. Първо той ще разговаря с кмета Иван Портних и неговия екип. \r\nПо-късно предстои Радев да посети Радио Варна, където ще разговаря с културни дейци от града.\r\nВ Аулата на Икономическия университет президентът ще участва в инициативата на Европейската комисия „Граждански диалог“.", "date": "2017-06-15", "title": "Започна срещата на президента Румен Радев с кмета на Варна Иван Портних"}
{"url": "http://www.focus-news.net/news/2017/06/15/2405184/bild-germantsite-podkrepyat-izteglyaneto-na-bundesvera-ot-afganistan-pokazva-prouchvane.html", "text": "По-голямата част от гражданите на Федерална република Германия подкрепят изтеглянето на Бундесвера от Афганистан, съобщава изданието Bild.\r\nРезултати от проучване на института INSA показват, че 55 на сто от германците биха искали военнослужещите на Берлин да прекратят участието си в международната мисия в Афганистан. Само един на всеки петима респонденти е на мнение, че Бундесверът трябва да остане в размирната страна. \r\nСред по-възрастните хора, както и сред последователите на „Алтернатива за Германия“ и „Левица“, противопоставянето на  по-нататъшно разгръщане на Бундесвера в страната, белязана от насилие, е най-силно изразено. Сред привържениците на „Зелените“ и Европейския съюз съпротивата срещу дислоциране на германски войници в Афганистан е по-слаба, показват още резултатите от анкетата..Тереза Герова", "date": "2017-06-15", "title": "Bild: Германците подкрепят изтеглянето на Бундесвера от Афганистан, показва проучване"}
{"url": "http://www.focus-news.net/news/2017/06/15/2405182/blagoevgrad-kmetat-na-bansko-georgi-ikonomov-posreshtna-delegatsiya-ot-kitay.html", "text": "Кметът на Община Банско Георги Икономов посрещна в кабинета си делегация от китайския град Мейджоу, чието население наброява 4 млн. души. Това съобщиха от пресцентъра на Община Банско. Мейджоу е един малък за стандартите на Китай град. Представители на местния парламент от китайския град, водени от Тан Жунтие – председател на Постоянния комитет на Народния конгрес на Община Мейджоу, бяха избрали специално Банско за своето опознавателно посещение, по време на което да проучат опита и добрите практики от развитието на зимния курорт. Икономов сподели пътя на развитието на града през последните 15 години, достигайки момента, в който стана конкурентен с големите алпийски курорти.\r\n„Освен със своята туристическа дейност Банско има традиции и в областта на дървообработването и мебелното производство”, заяви Георги Икономов, като допълни, че общината има и своите китайски жители, които са закупили апартаменти в града.\r\nКитайските общински представители споделиха интереса си от внасянето на дървесина, както и своя инвестиционен интерес в областта на туризма. Те разгледаха ски зоната и бяха впечатлени от природните дадености на района.\r\nВ края на срещата гостите отправиха своята покана към Георги Икономов да бъде гост на един от най-големите форуми в Мейджоу, което ще бъде добра възможност за популяризиране на Банско като дестинация и обект на инвестиции.", "date": "2017-06-15", "title": "Благоевград: Кметът на Банско Георги Икономов посрещна делегация от Китай"}
{"url": "http://www.focus-news.net/news/2017/06/15/2405181/afp-nay-malko-18-dushi-sa-zaginali-pri-atakata-v-somaliyskata-stolitsa.html", "text": "Най-малко 18 души са загинали в резултат на самоубийствената атака в ресторант в сомалийската столица Могадишу, отговорност за която поеха екстремистите от „Аш Шабаб“, предава AFP.\r\n„Операцията вече приключи, нападателят бе ликвидиран от силите за сигурност“, увери говорителят на Министерството на вътрешните работи на африканската страна. „Те атакуваха бизнес район и убиха невинни хора: 18 цивилни загинаха, включително сириец, а повече от 10 други са ранени“, допълни говорителят..Тереза Герова", "date": "2017-06-15", "title": "AFP: Най-малко 18 души са загинали при атаката в сомалийската столица"}
{"url": "http://www.focus-news.net/news/2017/06/15/2405175/sotsiologat-kancho-stoychev-seriozno-blamirane-ochakva-gerb-dnes-v-parlamenta-pri-glasuvane-na-promenite-na-izborniya-kodeks.html", "text": "Сериозно бламиране очаква ГЕРБ днес в парламента при гласуване на промените на Изборния кодекс и въвеждане на мажоритарен вот. Това коментира в сутрешния блок „Добро утро, България“ на Радио „Фокус“ социологът Кънчо Стойчев, президент на глобалната асоциация „Галъп интернешънъл“. Според него, дори да мине законопроектът и с малко гласове, трудно биха могли да продължат коалиционните отношенията на ГЕРБ с „Обединените патриоти“. „Хората все повече разбират, че не това ще определи бъдещето на страната и не това е важното. Има огромно лицемерие и фалш във всички тези крясъци „хайде най-сетне да избираме личности“, тъй като ние и сега избираме личности. Има една подмяна на дневния ред на обществото и в този смисъл това, че ГЕРБ се опитва да вкара и ще вкара днес проектозакон в пленарната зала е едно небезплатно упражнение. Заиграването с хората по този начин – „ето ние уважаваме вашето мнение и предлагаме да се гласува“ – това ще доведе до едно неизбежно поражение и бламиране на ГЕРБ и те сами ще си го предизвикат“, каза Кънчо Стойчев. Според него, едва ли и предложенията на БСП за смесена избирателна система ще намерят подкрепа и в крайна сметка няма да се случи каквато и да е промяна на изборните правила. Българската избирателна система е доказано работеща, мнозинството гласува и политиканстването на тази тема трябва да спре, каза още социологът.", "date": "2017-06-15", "title": "Социологът Кънчо Стойчев: Сериозно бламиране очаква ГЕРБ днес в парламента при гласуване на промените на Изборния кодекс"}
{"url": "http://www.focus-news.net/news/2017/06/15/2405183/veliko-tarnovo-mezhdunaroden-festival-za-3d-risunki-shte-se-provede-v-rayona-okolo-pametnik-asenevtsi-i-hudozhestvenata-galeriya.html", "text": "Международен Фестивал за 3D рисунки на винилни пана ще се проведе в периода от 15 до 18 юни в района около паметник Асеневци и Художествената галерия, съобщиха от пресцентъра на Община Велико Търново. 3D уличното изкуство, познато още като паважно, теренно, анаморфично изкуство е художествен стил, създаващ оптична илюзия, която се получава от наблюдението от една единствена гледна точка. Използвайки анаморфозата, художниците създават изображения, които изглеждат триизмерни, а получените произведения на изкуството дотолкова създават илюзия за реалност, че застанал човек до тях изглежда наистина погълнат от изображението. 3D изкуството е мощна платформа за достигане на обществено любопитство и интерес, буди нови различни емоции, отваря духа и обединява хората в името на нещо ново, като създава свят, в който главната идея е не само изкуството да присъства в живота на хората, но и да ги провокира да станат участници в самото изкуство.\r\nФестивалът се организира от „Фулл Спектра” и е съфинансиран от Община Велико Търново по програма „Изкуство и Култура Велико Търново 2017 г.” с ръководител на проекта Невена Лефтерова – докторант към катедра Стенопис, Факултет по Изобразителни Изкуства, ВТУ. Партньори по проекта са Факултет по Изобразителни Изкуства, Фондация Арт Лято, Арт Бар Хипстър. В проявата ще вземат участие от България Търновска група GiArtCrew – Невена, Евгения, Нина и Весела; от Сърбия Branisa Djordjevic & Zoran Milicevic; от Украйна Alex Maksiov; от Холандия Matthew May.\r\nФестивалът започва днес, като официалното откриване ще е от 18.00 часа и ще продължи до 18 юни в района около Художествената галерия и паметника Асеневци. Художниците ще рисуват върху винилни пана с акрилна боя, с цел стенописите да се запазят, като самите изображения ще са тематично свързани с изторията на града и след това ще бъдат поставени на различни места във Велико Търново с цел естетизация на градската среда.\r\nФестивалът ще пресъздаде процеса и спецификата на сътворяването на 3D рисунките, като организаторите ще се погрижат за всички гости и жители на града да прекарат незабравимо, като ще има отворена лекция във Факултета по изобразително Изкуство, ВТУ и демонстрация на 3D рисунките с художниците-участници за всички желаещи, музикално оформление с гости изпълнители и арт базар. \r\nВсеки посетил фестивала ще има възможност да се включи в томболата - екскурзия за двама до замъка на Граф Дракула, Румъния.", "date": "2017-06-15", "title": "Велико Търново: Международен Фестивал за 3D рисунки ще се проведе в района около паметник Асеневци и Художествената галерия"}
{"url": "http://www.focus-news.net/news/2017/06/15/2405185/pregled-na-osnovnite-temi-v-shumenskiya-pechat.html", "text": "„Изключиха кмета на Хитрино Нуридин Исмаил от ДПС“ е водещото заглавие във вестник „Шуменска заря“. ДПС изключи от партията кмета на Хитрино Нуридин Исмаил и председателя на общинския съвет Мустафа Ахмед. Решението е било взето от Централното оперативно  бюро на заседание във вторник. „Младата шуменска художничка Хрисияна Минчева получи международно признание“, е друго заглавие от първа страница. На тържествена церемония, проведена в Центъра за подкрепа за личностно развитие – Общински детски комплекс в Шумен вчера, осемгодишната Хрисияна Минчева получи поредната симеждународна награда. Възпитаничката на Школата по изобразително и приложно изкуство към центъра, с ръководител Теменуга Христова, бе отличена с Гран при на Петия международен детски конкурс за рисунка “Марка на дружбата” в Украйна. „За рождения ден на Бойко Борисов ГЕРБ обзавежда къща в Хитрино“, акцент от стр. 2 в броя. По случай рождения ден на Бойко Борисов ПГ на ГЕРБ подарява обзавеждане на къща в Хитрино за пострадало семейство. “В и К – Шумен” вече щеима контрольор и одитор „, съобщава ежедневникът. Върху публичното дружество „ВиК – Шумен” вече ще има двоен контрол. От една страна, контролната дейност ще се осъществява от контрольор, препоръчан от държавата, от друга страна, ще има финансов одит. Това е резултатът от Общото събрание на съдружниците на ВиК – Шумен, което се проведе вчера след обяд. Всъщност, контрольорът остава, тъй като държавата гласува със\r\nсвоите 51 % от общите гласове. „Шуменчета с награди от конкурса „Морско конче“, е заглавие от стр.3 в броя. Възпитаници на музикалните паралелки на шуменското Средно училище „Сава Доброплодни“ се представиха блестящо на проведения във Варна Дванадесети национален конкурс за млади изпълнители на популярна песен „Морско конче“. В категорията „Индивидуални изпълнители“ Силвена Костова спечели първа награда. „Шуменци номинирани за Националната награда „Христо Г. Данов“, пише всекидневникът. Двама шуменци са номинирани за носители на Националната награда „Христо Г. Данов“ за 2017 година. В категория „Хуманитаристика“ е предложен за приза преподавателят в Шуменския университет „Епископ Константин Преславки“ проф. д.ф.н. Христо Трендафилов, за книгата му „Цар и век. Времето на Симеона”, а в категорията „Представяне на българската книга“ – доц. Юрий Дачев за авторското му предаване „Рецепта за култура“. „Горското стопанство в Преслав отделя над 10 000 лв. за хранилки“, информира всекидневникът. Над 10 000 лева ще отдели от бюджета си ДГС-Преслав за изработването на нови чакала и хранилки в района на стопанството. „Намалява броят на заболелите от варицела в Шуменско“, съобщава изданието. През изминалата седмица са регистрирани 12 случая срещу 17 за предходната седмица - 9 регистрирани в Шумен и по 1 случай във Велики Преслав, с. Златар, с. Каравелово.", "date": "2017-06-15", "title": "Преглед на основните теми в шуменския печат"}
{"url": "http://www.focus-news.net/news/2017/06/15/2405187/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-16-yuni.html", "text": "„Софийска вода” временно ще прекъсне водоснабдяването в някои части на столицата на 16 юни, съобщиха от дружеството. В петък във връзка с реконструкция на уличен водопровод ул. „Димитър Хаджикоцев“ жк. „Лозенец“ се налага спиране на водоподаването от 9.30 до 21:30 часа на клиентите а „Софийска вода”, живеещи в района на:\r\nпо ул. „Милевска планина “ от ул. „Цветна градина“ до бул. „Арсеналски“ \r\nпо ул. „Кожух планина“ от  ул. „Богатица “ до  ул. „Милевска планина“\r\nпо ул.  „Димитър Хаджикоцев “ от  ул. „Болград“  до  ул. „Милевска планина“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес:  ул. „Кожух планина“ ъгъла с ул. „Милевска планина“.\r\nВ петък във връзка с реконструкция на уличен водопровод ул. „Еделвайс“ с. Иваняне се налага спиране на водоподаването от 10.00  до 21:00 часа на клиентите а „Софийска вода”, живеещи в района на:\r\nпо ул. „Еделвайс“ от ул. „Хемус“ до ул. „Родопи“\r\nпо ул. „Родопи“ от ул. „Еделвайс“ до ул. „Китен“, ул. „Китен“, ул. „Ильо Войвода“\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес:  ул. „Еделвайс“ ъгъла с ул. „Китен“.\r\nВ петък във връзка с изграждане на сградно водопроводно отклонение на ул. „Калофер“ жк. „Банишора“ се налага спиране на водоподаването от 10.00  до 16:00 часа на клиентите на „Софийска вода”, живеещи в района на: ул. „Калофер“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Калофер“ ъгъла с ул. „Козлодуй“.\r\nВ петък във връзка с подмяна на сградно водопроводно отклонение на ул. „Стефан Стамболов  с. Яна се налага спиране на водоподаването от 10.00  до 14:00 часа на клиентите на „Софийска вода”, живеещи в района на: ул. \"Васил Левски\", ул. \" Миньорска\", \",ул. \" Стефан Стамболов“, ул. \"Юрий Гагарин\". При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред кметството.\r\nВ петък във връзка с подмяна на сградно водопроводно отклонение на ул. „Игрище“  кв. „Суходол“ се налага спиране на водоподаването от 9.00 до 16:00 часа на клиентите на „Софийска вода”, живеещи в района на: ул. „Игрище“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Игрище“ №3.", "date": "2017-06-15", "title": "„Софийска вода” временно ще прекъсне водоснабдяването в някои части на столицата на 16 юни"}
{"url": "http://www.focus-news.net/news/2017/06/15/2405186/mkd-makedoniya-v-depoto-za-otpadatsi-kray-struga-bushuva-pozhar.html", "text": "От сряда сметището край македонския град Струга е в пламъци, но поради непристъпния терен противопожарните автомобили трудно може да се приближат и да овладеят огъня, съобщава електронното издание МКД.\r\nЗаради вятъра пожарът се разпространява по дължината на депото, което се намира на едва 500 метра от града. Засега не е известна причината за пожара.\r\nМинистърът на околната среда Садула Дураку заяви, че ще бъде намерено решение за сметището. Той посети депото и разговаря с новия кмет на Струга Мустафа Забзун.\r\n\"Решихме Министерството на околната среда да състави комисия с решение на правителството. Работната група е на място и ще проследи ситуацията. Тя се състои от представители на Министерството на околната среда, на здравеопазването, на транспорта“, а също и от експерти от специализирани служби за кризисни ситуации, заяви министърът Дураку, допълвайки, че след като огънят бъде изгасен, мястото ще трябва да бъде консервирано и ще бъде намерено решение на проблема с депото за отпадъци. \r\nМестните власти с години обещават разрешаване на проблема със санирането на сметището.Тереза Герова", "date": "2017-06-15", "title": "МКД (Македония): В депото за отпадъци край Струга бушува пожар"}
{"url": "http://www.focus-news.net/news/2017/06/15/2405188/pregled-na-osnovnite-temi-v-blagoevgradskiya-pechat.html", "text": "На първа страница от вестник „Струма” четем „5-има благоевградчани и дупничанин, върнал се от гурбет в САЩ, сред арестуваните 23-ма митничари на ГКПП „Кулата“, проверяват банковите им сметки“. В регионалния ежедневник се уточнява, че над 80 жилища, автомобили и хора са претърсени, иззети са 63 000 лева, престъпната схема е действала от март 2015 година. Друго заглавие в изданието гласи: „Драконовски мерки за сигурност на фестивала „Франкофоли“ в новия парк „Македония“. По темата четем, че спецчасти от София ще се включат в подкрепа на полицаите от региона, ще се извършва проверка на багажа, включително с обучени кучета.\r\nОт страниците на другия ежедневник „Вяра“ пък научаваме „Полиция изведе от храма на Паничище отец Георги Марков, проплака: Отец Паликарски дирижира рокадата, жена ми не спира да плаче“. В изданието се посочва, че Архиерейският наместник е отвърнал: Отец Георги е добър човек, но не може дарения за храма да се събират в торби от непознати, църквата няма да затвори. Друго заглавие във вестника е „6 транспортни фирми плащали ВИП абонамент от 100 лв. на ГКПП „Кулата“, шефът на Специализираната прокуратура: 100 евро е струвал претоварен камион, арестувани са 23-ма митничари“. По темата четем, че премиерът Бойко Борисов е коментирал акцията, като е заявил: „Няма да ги оставим на мира“.", "date": "2017-06-15", "title": "Преглед на основните теми в благоевградския печат"}
{"url": "http://www.focus-news.net/news/2017/06/15/2405189/burgas-lineyka-na-chasten-hospis-e-goryala-v-zhk-lazur.html", "text": "Линейка на частен хоспис е горяла в ж.к. „Лазур”, съобщиха от ОД на МВР – Бургас. Вчера около 00.05 часа в Пето Районно управление „Полиция” – Бургас е получено съобщение за горящ автомобил „Мерцедес” – линейка, с бургаска регистрация, паркиран в района до бл. 68 в ж.к. „Лазур”, собственост на частен хоспис. Установено е, че автомобилът е залят в предната си част със запалителна течност, като преди това са срязани четирите му гуми. От инцидента обгоряла предната дясна част на автомобила. Причините за инцидента, както и стойността на нанесените щети са в процес на изясняване от служители на Пето Районно управление „Полиция” – Бургас.", "date": "2017-06-15", "title": "Бургас: Линейка на частен хоспис е горяла в ж.к. „Лазур”"}
{"url": "http://www.focus-news.net/news/2017/06/15/2405170/interfaks-vladimir-putin-shte-otgovarya-na-vaprosite-na-ruskite-grazhdani-v-traditsionnata-pryaka-liniya.html", "text": "В четвъртък, 15 юни, държавният глава на Руската федерация, Владимир Путин, ще отговаря на въпросите на гражданите в рамките на 15-та по ред „пряка линия“, предава информационната агенция Интерфакс.\r\nПо традиция „пряката линия“ ще започне по обед в Гостен двор, където са поканени политици, общественици и представители на различните руски региони. Към настоящия момент към президента Путин са постъпили около 1,8 млн. въпроса.\r\n„Пряката линия“ ще продължи в ефир три часа.Тереза Герова", "date": "2017-06-15", "title": "Интерфакс: Владимир Путин ще отговаря на въпросите на руските граждани в традиционната „пряка линия“"}
{"url": "http://www.focus-news.net/news/2017/06/15/2405191/agentsiya-mitnitsi-1760-l-spirt-i-1464-l-alkohol-zadarzha-mitnicheska-mobilna-grupa-vav-veliko-tarnovo.html", "text": "1760 л. спирт и 1464 л. високоградусов алкохол задържа митническа мобилна група от Централно митническо управление. Това съобщиха от пресцентъра на Агенция \"Митници\". На 13.06.2017 г. при проверка в складова база в района на Велико Търново митническите служители установяват 1760 л. 96-градусов спирт, разпределен в пластмасови туби от по 10 и 11 литра. В хода на проверката, в друг обект, са установени и 732 бутилки по два литра готова продукция или общо 1464 л. водка, ракия, мастика и уиски. Намерени са и множество празни бутилки с различна вместимост и самозапечатващи се капачки. Установен е ползвателят на обектите. Алкохолът е задържан, образувано е досъдебно производство по описа на Митница \"Свищов\".", "date": "2017-06-15", "title": "Агенция \"Митници\": 1760 л. спирт и 1464 л. алкохол задържа митническа мобилна група във Велико Търново"}
{"url": "http://www.focus-news.net/news/2017/06/15/2405192/faz-izpalnenieto-na-poleti-na-letishteto-v-bryuksel-e-vazobnoveno-ochakvat-se-zakasneniya-prez-tseliya-den.html", "text": "Прекъсване на електрическото захранване на международното летище в белгийската столица опъна нервите на всички пасажери, планирали пътуването си в ранните часове на четвъртък, пише германският национален ежедневник Die Frankfurter Allgemeine Zeitung.\r\nВ пет часа сутринта (местно време) срив в системата на захранването постави началото на дълга поредица от закъснения на полетите. Час и половина по-късно въздушното движение бе възобновено, но закъснения се очакват в рамките на целия ден. Въпреки това летищните власти предупредиха пътниците да се явяват навреме за полетите си. \r\nПо-рано медии съобщиха, че достъпът до международното летище в Брюксел е блокиран заради пожар. На свой ред летищните власти потвърдиха за срив в електрозахранването. \r\nRTL цитира свидетели, които съобщиха, че всички полети от летището са били заземени, а пътниците са били изведени извън терминалите. Тереза Герова", "date": "2017-06-15", "title": "FAZ: Изпълнението на полети на летището в Брюксел е възобновено, очакват се закъснения през целия ден"}
{"url": "http://www.focus-news.net/news/2017/06/15/2405190/smolyan-razchisteno-e-svlachishteto-na-patya-smolyan-plovdiv-sled-bachkovo-dvizhenieto-se-osashtestvyava-normalno.html", "text": "Разчистено е свлачището на пътя Смолян – Пловдив, след Бачково, а движението на моторните превозни средства се осъществява нормално, съобщиха за Радио „Фокус” – Смолян от Областно пътно управление – Смолян. Почистването на пътния участък е осъществено от екипи на ОПУ – Пловдив, тъй като е на тяхна територия. Няма сигнали в ОПУ – Смолян към момента за активизирали се свлачища и паднали камъни на територията на Смолянска област.\r\nДаниела БОЙКОВА", "date": "2017-06-15", "title": "Смолян: Разчистено е свлачището на пътя Смолян – Пловдив, след Бачково, движението се осъществява нормално"}
{"url": "http://www.focus-news.net/news/2017/06/15/2405194/dots-pavel-georgiev-nai-dobre-bi-bilo-da-prodalzhi-rabotata-po-ottochniya-kanal-ot-sveshteniya-kladenets-v-pliska-ot-koyto-sme-prosledili-okolo-80-metra.html", "text": "Добре би било да продължи работата по отточния канал от Свещения кладенец в Плиска, от който сме проследили около 80 метра. Това каза пред Радио „Фокус“ - Шумен доц. Павел Георгиев от Националния археологически институт с музей към БАН. „След като вече сме направили най-важното - да установим този канал, защо да не направим още няколко крачки, за да стигнем до самото място и да изясним как всъщност е била използвана водата, източвана от Свещения кладенец“, посочи доц. Георгиев. Той припомни, че Свещеният кладенец е бил проучен през 2015 година благодарение на отпуснатите от правителството целеви средства, а през миналата година със средства на Националния исторически музей е продължило изследването на трасето на установения отточен канал. „Стигнахме на около 80 метра встрани от самия кладенец и тази година, ако има възможност, ще продължим, за да открием мястото, до което е стигала водата от Свещения кладенец. Очакваме да намерим нещо наистина интересно там“, подчерта доц. Георгиев. \r\nИзточването на вода от кладенеца е интересно и много рядко срещано инженерно решение, което показва, че водата не е използвана за ежедневни нужди, а за специални, най-вероятно за захранване на наземен водоизточник, който е имал важна роля около масовите кръщения през 864 и 865 година. По думите на доц. Георгиев, датировката е категорично доказана. „Във всеки случай Свещеният кладенец е специален водоизточник, той е много стар, заложен е още преди строежа на Голямата базилика и е имал много важна роля в идеите около българската християнизация, в навечерието на официалното покръстване и непосредствено след това“, каза още доц. Георгиев.\r\nИвелина ИВАНОВА", "date": "2017-06-15", "title": "Доц. Павел Георгиев, НАИ: Добре би било да продължи работата по отточния канал от Свещения кладенец в Плиска, от който сме проследили около 80 метра"}
{"url": "http://www.focus-news.net/news/2017/06/15/2405196/kyustendil-kmetovete-na-selata-shte-provedat-mesechno-saveshtanie-s-predstaviteli-na-obshtinska-administratsiya.html", "text": "Кметовете на селата ще проведат месечно съвещание с представители на общинска администрация. Това съобщи за Радио „Фокус” – Кюстендил Мирослав Миланов, началник на отдел „Канцелария и управление на общинската собственост” в Община Кюстендил. Месечното заседание ще започне от 10.00 часа в залата на Община Кюстендил. Сред основните теми, които ще бъдат обсъждани на заседанието, са ходът на черешовата кампания, противопожарните мерки в земеделските земи и горите, както и контролът по обезопасяването на водните площи в малките населени места. В рамките на съвещанието ще бъдат обсъдени и текущи въпроси, касаещи взаимодействието на кметовете на селата с общинската администрация.\r\nВенцеслав ИЛЧЕВ", "date": "2017-06-15", "title": "Кюстендил: Кметовете на селата ще проведат месечно съвещание с представители на общинска администрация"}
{"url": "http://www.focus-news.net/news/2017/06/15/2405193/hasan-ademov-dps-vinagi-sme-privetstvali-predlozheniyata-za-tarsene-na-vazmozhnosti-za-uvelichavane-na-pensionnite-dohodi.html", "text": "Ние от ДПС винаги сме приветствали предложенията за търсене на възможности за увеличаване на пенсионните доходи. Това заяви от парламентарната трибуна народният представител от ПГ на ДПС и председател на Комисията по труда, социалната и демографската политика Хасан Адемов, по време на дебатите по първо четене на предложението на „БСП за България” за промени в Кодекса за социално осигуряване, предвиждащи преизчисляването на т. нар. стари пенсии, предаде репортер на Агенция „Фокус”. „Бъдещите пенсионери, нашите майки и бащи нямат нужда от противопоставяне на тема пенсии в българския парламент. Българските пенсионери имат нужда от обединени усилия, за да бъдат решени техните многобройни проблеми”, заяви Хасан Адемов. „Доходите от пенсии за голяма част от българските пенсионери са единствен доход. Точно за това, дали предложението, което правят от „БСП за България” е най-доброто, дали има и други възможности, е работа на българския парламент”, допълни Адемов и отново подчерта, че ДПС приветства всички усилия за увеличение на пенсиите. \r\nИван ЛАЗАРОВ", "date": "2017-06-15", "title": "Хасан Адемов, ДПС: Винаги сме приветствали предложенията за търсене на възможности за увеличаване на пенсионните доходи"}
{"url": "http://www.focus-news.net/news/2017/06/15/2405198/pazardzhik-vav-velingrad-se-provede-natsionalen-festival-na-starata-gradska-pesen-krasiv-roman-e-lyubovta.html", "text": "Във Велинград се проведе Национален фестивал на старата градска песен „Красив роман е любовта”, съобщи за Радио „Фокус“ – Пазарджик Бояна Кирилова от общинската администрация на града. Фестивалът бе открит от домакините – Група за стари градски песни „Вела” с ръководител Иван Пещерски, които представиха своите впечатляващи ретро костюми. 85-годишният юбилей на най-дългогодишната самодейка – Виолета Водева, бе отбелязан с много цветя и пожелания за здраве. \r\n„Официални гости на събитието бяха председателят на ОбС Велинград инж. Бельо Мандраджиев и ст. експерт в дирекция „ХСД” на Община Велинград Илиана Гешева. Участие взеха групи от различни краища на България: София, Пловдив, Симеоновград, Костандово, с. Елшица и Пещера“, посочи Кирилова. Фестивалът бе с конкурсен характер и представянето на съставите бе оценено от компетентно жури, като: І-во място в категория певчевска група спечели Вокална група „Водолей” – гр. Симеоновград, ІІ-ро място  – Вокална група „Люлин” – гр. София, ІІІ-то място – Група за стари градски песни „Евридика” - Костандово. Поощрителна награда получи – Вокална група „Неувяхващи цветя” – с. Елшица. І-во място за индивидуално изпълнение спечели Ганчо Николов (Пловдивският Павароти) – Пловдив. ІІ-ро място – Асен Градански – Велинград. І-во място дует спечелиха Лиляна Ташева и Рашко Тилев – Пещера.\r\nАлбена ЖИЛЕКОВА", "date": "2017-06-15", "title": "Пазарджик: Във Велинград се проведе Национален фестивал на старата градска песен „Красив роман е любовта”"}
{"url": "http://www.focus-news.net/news/2017/06/15/2405199/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Турският министър-председател Бинали Йълдъръм ще посети Атина, както и Беломорска Тракия в понеделник, 19 юни. Той ще се срещне с гръцкия си колега Алексис Ципрас и с президента Прокопис Павлополус, пише  Ekathimerini.\r\nСпоред правителствени източници тази среща ще се фокусира върху миграцията, гръцко-турските отношения, отношенията между Анкара и Брюксел, както и върху мирните преговори относно Кипър. \r\nПосещението, по време на нарастващо напрежение между двете държави, се приема от Атина като позитивно развитие, след срещата на Ципрас от миналия месец с турския президент Реджеп Тайип Ердоган. \r\nПосещението на Йълдъръм в Тракия, в която има определено мюсюлманско малцинство, ще бъде частна и ще представлява ифтар с местни жители – храненето с което мюсюлманите приключват дневния си пост по време на свещения месец Рамазан.\r\n*** Прекъсване на електрическото захранване на международното летище в белгийската столица опъна нервите на всички пасажери, планирали пътуването си в ранните часове на четвъртък, пише германският национален ежедневник Die Frankfurter Allgemeine Zeitung.\r\nВ пет часа сутринта (местно време) срив в системата на захранването постави началото на дълга поредица от закъснения на полетите. Час и половина по-късно въздушното движение бе възобновено, но закъснения се очакват в рамките на целия ден. Въпреки това летищните власти предупредиха пътниците да се явяват навреме за полетите си. \r\nПо-рано медии съобщиха, че достъпът до международното летище в Брюксел е блокиран заради пожар. На свой ред летищните власти потвърдиха за срив в електрозахранването. \r\nRTL цитира свидетели, които съобщиха, че всички полети от летището са били заземени, а пътниците са били изведени извън терминалите.\r\n*** Финансовите министри на държавите от еврозоната се събират в четвъртък в Люксембург, за да решат дали да бъдат отпуснати допълнителни средства за затъналите в дългове Гърция, припомня швейцарското икономическо издание  Die Handelszeitung. На срещата ще присъства и Кристин Лагард, директор на Международния валутен фонд (МВФ).\r\nВ навечерието на заседанието на Еврогрупата икономическият министър на Атина Димитрис Пападимитриу отправи остра критика към федералния финансови министър на Германия Волфганг Шойбле, припомняйки, че страната му е положила усилия, за да прокара договорените с международните кредитори реформи. \r\nТази седмица министър-председателят Алексис Ципрас демонстрира решителност да търси решение на проблема с гръцкия дълг на предстоящата по-късно този месец среща на върха на лидерите на Европейския, ако Атина не получи приемливо конкретно предложение на срещата на финансовите министри в Люксембург.\r\n„Ако не бъде постигнато решение и получим същото предложение като от последната среща на Еврогрупата, тогава моето предложение е да не го приемем... и да отидем на срещата на върха на ЕС\", подчерта Ципрас в рамките на заседание на кабинета, цитиран от местни медии.\r\nРешението на Ципрас да повдигне въпроса на срещата на високо равнище на ЕС бележи, отбелязва поврат в позицията на Атина от преди няколко дни, когато стратегията на правителството бе да сключи сделка на всяка цена в рамките на форума на Еврогрупата.\r\n***\r\nБританският министър-председател Тереза Мей заяви, че ще има „правилно разследване“ след пожара в лондонската сграда „Гренфел Тауър“, посочвайки, че, ако има „някакви уроци за учене, те ще бъдат научени, и ще бъдат предприети мерки“, пише The Independent. Най-малко 12 души загинаха, а десетки ранени след като огънят обхвана 24-етажната жилищна сграда в Лондон.\r\n„Тази нощ има хора, които няма къде да отидат, които са загубили абсолютно всичко, затова трябва да се съсредоточим върху помощта за тях“, заяви Мей. „Когато мястото е сигурно, когато е възможно да идентифицираме причините за пожара, тогава, разбира се, ще има правилно разследване и ако има уроци за учене, то те ще бъдат научени и ще бъдат предприети мерки“, посочи Мей.\r\nМинистър-председателят похвали усилията на спешните служби и посочи, че трябва да се даде помощ за стотиците хора, които са пострадали от пожара.\r\n***", "date": "2017-06-15", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2017/06/15/2405204/haskovo-obshtinata-izbra-izpalnitelya-na-remonta-na-pgds-sled-provedena-obshtestvena-porachka.html", "text": "Комисия от община Хасково с председател заместник-кмет Евгени Консулов отвори ценовите оферти на 8 фирми, участващи в обявена обществена поръчка за ремонта на две сгради на ПГДС „Цар Иван Асен II“. Това съобщиха от пресцентъра на Общината. При максимално допустима цена според условията на поръчката от 1 110 012,20 лв. най-ниската предложена цена от фирмите е  776 720,66 лв.\r\nСлед като разгледа офертите на фиримте комисията ги класира в следния ред:\r\nПърво място -  ДЗЗД „Интерхолд – Парсек“\r\nВторо място - Консорциум „Образователна инфраструктура Хасково-2017“\r\nТрето място - „Водно строителство – Хасково“ АД\r\nЧетвърто място -  ДЗЗД „Смолян Е.К.“\r\nПето място - „ВиК - Бунар“ ЕООД\r\nШесто място - Консорциум „ТИ ВИ БИ – Авангард“ ДЗЗД\r\nСедмо място - „Монолит“ АД\r\nОсмо място - „ЕКОСИСТ“ ЕООД\r\nОще една фирма е подала документи за участие в търга, това е Консорциум „ЮРОТОКТЕРМ“.  Комисията  не я допусна до фаза“ отваряне на ценови оферти“ заради непредставени изискуеми по условията на търга документи . \r\nСредствата за ремонта са осигурени по проект по ОП „Региони в растеж“ . С тези средства ще се ремонтират работилницата по дървообработване, намираща се на ул „Ст. Стамболов“ №2 и Корпус 2 - общежитието на гимназията, намиращо се на ул. „Пловдивска\" №37. \r\nСрокът за изпълнение на поръчката е 360 дни.\r\nЦелта на ремонта е да се осигури модерна, здравословна и функционална образователна инфраструктура с високо ниво на енергийна ефективност. Посредством инвестиране в образователната инфраструктура се очаква да бъде намален процента на учениците, преждевременно напусналите сферата на образованието, и да допринесе за тяхната професионална реализация. \r\nОсвен че ще бъдат топлоизолирани двете сгради на гимназията, те ще бъдат и газифицирани. Предвидена е смяна на дограма, реконструкция на осветителна и електрическа инсталация, топлинна изолация на покрива и пода, ще бъде реконструирана и котелната инсталация, като се смени горивната база. \r\nСградата на работилницата е с каратаван, той ще бъде сменен с нова стоманенобетонна конструкция и покрив с керемиди, ще се укрепят съществуващите зидове. Предвидена е реконструкция на всички инсталации.", "date": "2017-06-15", "title": "Хасково: Общината избра изпълнителя на ремонта на ПГДС след проведена обществена поръчка"}
{"url": "http://www.focus-news.net/news/2017/06/15/2405200/veliko-tarnovo-okrazhnata-prokuratura-zadarzha-za-72-chasa-mazh-ubil-zhena-si-v-selo-paskalevets.html", "text": "Окръжна прокуратура – Велико Търново привлече в качеството на обвиняем 54-годишния Атанас Х. за това, че на 12 юни в село Паскалевец, Община Павликени, умишлено умъртвил 50-годишната Веселинка Х., вследствие на нанесен на 12 юни побой, като убийството е извършено по особено мъчителен начин за убитата и с особена жестокост - престъпление по чл. 116, ал. 1, т. 6 предлож. второ и трето вр. с чл. 115 от НК. това съобщиха от пресцентъра на прокуратурата.\r\nПо отношение на същия прокуратурата е взела мярка за неотклонение „Задържане под стража” за срок до 72 часа, с цел довеждането му пред съда и внасяне на искане за постоянна мярка за неотклонение „Задържане под стража”.\r\nОт събраните доказателства по делото може да се направи обосновано предположение, че именно Атанас Х. е извършил престъплението, в което е обвинен и което се наказва с лишаване от свобода от 15 до 20 години, доживотен затвор или доживотен затвор без замяна. \r\nСъществува реална опасност той да се укрие или да извърши друго престъпление, предвид обстоятелството, че лицето е осъждано и е извършено тежко престъпление, с изключително висока степен на обществена опасност, довело до смъртта на пострадалата и за извършеното престъпление законодателят предвижда наказание лишаване от свобода от 15 до 20 години, доживотен затвор или доживотен затвор без замяна. Поради това Окръжна прокуратура – Велико Търново прави искане в съда за вземане на постоянна мярка „задържане под стража“.", "date": "2017-06-15", "title": "Велико Търново: Окръжната прокуратура задържа за 72 часа мъж, убил жена си в село Паскалевец"}
{"url": "http://www.focus-news.net/news/2017/06/15/2405197/nadya-klisurska-zhekova-bsp-obedineni-patrioti-i-gerb-nyamat-nikakvo-namerenie-da-izpalnyat-angazhimentite-si-za-preizchislyavane-na-pensiite.html", "text": "„Обединени патриоти“ и ГЕРБ освен увеличение на минималната пенсия и обещават и поемат ангажименти за преизчисляване на пенсиите като необходима и разумна мярка. Те обещават преизчисляване, но е ясно, че нямат никакво намерение да изпълнят ангажимента си към огромна част от пенсионерите. Това каза народният представител от ПГ на „БСП за България“ Надя Клисурска- Жекова по време на дебатите по промените в Кодекса за социално осигуряване, внесени от БСП, предаде репортер на Агенция „Фокус“. „Те противопоставят пенсионерите за осигурителен стаж и възраст на пенсионерите с пенсии за инвалидност- „ще дадем на добрите, когато накажем лошите““, посочи тя. „Ако въобще има неправомерно отпуснати инвалидни пенсии за това нямат вина пенсионерите, а правителствата. От последните 8 години ГЕРБ управляваха 7“, заяви Надя Клисурска- Жекова. „Разходите за всички инвалидни пенсии възлизат на 1,7 млрд. лева, тоест за да бъдат преизчислени пенсиите за стаж и възраст трябва едва ли не да бъдат спрени голяма част от инвалидните пенсии“, коментира народният представител от БСП. „Над 1,5 хил. пенсионери са с пенсии под прага на бедността, от бюджетната комисия е видно, че индексирането ще става с 2,4%, което съществено не променя нещата“, обясни Надя Клисурска- Жекова. „Положението не търпи отлагане, нарастването на средния осигурителен доход за 2016 година е повече от 200%, което има негативни последици за пенсионерите. Преодоляването на това различие може да се осъществи само с преизчисляване“, посочи народният представител и допълни, че ако промените предложение от БСП се приемат няма да се нарушат финансовите параметри в бюджета.\r\nВ реплика председателят на ПГ на ГЕРБ Цветан Цветанов заяви, че ГЕРБ и „Обединени патриоти“ ще изпълнят програмата си. По думите му БСП трябва да участват в процеса на преизчисляване на пенсиите, но не както го правят сега в зала. „Имали сте възможност да управлявате, да направите много политики, процентът на инвалидните пенсии е много голям и всички го знаете“, посочи Цветан Цветанов и допълни, че ограничаването на фалшивите инвалидни пенсии би могло да спомогне за преизчисляване на пенсиите. \r\nБиляна ИВАНОВА", "date": "2017-06-15", "title": "Надя Клисурска- Жекова, БСП: „Обединени патриоти“ и ГЕРБ нямат никакво намерение да изпълнят ангажиментите си за преизчисляване на пенсиите"}
{"url": "http://www.focus-news.net/news/2017/06/15/2405201/milko-nedyalkov-bsp-za-balgariya-za-preizchislyavaneto-na-pensiite-tryabva-da-vazstanovim-spravedlivostta-mezhdu-horata-s-ednakav-osiguritelen-prinos.html", "text": "Чрез закона трябва да възстановим справедливостта между хората с еднакъв осигурителен принос. Това заяви от парламентарната трибуна народният представител от ПГ на „БСП за България” Милко Недялков , по време на дебатите по първо четене за промени в Кодекса за социално осигуряване, предвиждащи преизчисляването на т. нар. стари пенсии, предаде репортер на Агенция „Фокус”. Според Недялков преизчисляването, по данни на Националния статистически институт, засяга 62 на сто от пенсиите. „И то при спазването на един от основните принципи на социалното осигуряване – равнопоставеността”,  аргументира се Недялков. „Ето един пример от ежедневието. Една учителка със „стара пенсия” взема сега 254 лев с индексацията по швейцарското правило. Нейна съседка, също учителка, но пенсионирана преди година и половина, започва с минимум 430 лева. Не, че са много – малко са. И двете са работили в една и съща обществена сфера, и двете са обучавали и възпитавали българските деца. Тези примери са всекидневни, те са от живота”, обясни народният представител. Той поясни, че идеята на предлаганата промяна е чрез закона да бъде възстановена справедливостта между хората, имащи еднакъв осигурителен принос. „Сега е моментът, на днешният видов ден, на възстановяването на справедливостта чрез увеличението на пенсиите. Увеличение на принципна основа и отразяващо приноса на всяко едно лице, участващо в социалното осигуряване”, коментира още Милко Недялков. \r\nИван ЛАЗАРОВ", "date": "2017-06-15", "title": "Милко Недялков, „БСП за България” за преизчисляването на пенсиите: Трябва да възстановим справедливостта между хората с еднакъв осигурителен принос"}
{"url": "http://www.focus-news.net/news/2017/06/15/2405205/letishte-sofiya-nyama-otmeneni-ili-zakasnyavashti-poleti-za-belgiya-zaradi-pozhara-na-letishteto-v-bryuksel.html", "text": "Няма отменени или закъсняващи полети за Белгия заради пожара на летището в Брюксел. Това съобщиха за Агенция “Фокус“ от пресцентъра на Летище “София“. Няма проблеми и при полетите от Брюксел до София. \r\nСтефан ПЕТРОВ", "date": "2017-06-15", "title": "Летище „София“: Няма отменени или закъсняващи полети за Белгия заради пожара на летището в Брюксел"}
{"url": "http://www.focus-news.net/news/2017/06/15/2405202/parlamentat-othvarli-predlozhenieto-na-bsp-za-balgariya-za-preizchislyavane-na-starite-pensii.html", "text": "С 98 „за”, 7 – „против” и 108 – „въздържал се” Законопроектът за допълнение на Кодекса за социално осигуряване, внесен от Корнелия Нинова и група народни представители и предвиждащ преизчисляването на т. нар. стари пенсии, бе отхвърлен на първо четене, предаде репортер на Агенция „Фокус”. Според мотивите на законопроекта, предлаганото изменение на Кодекса е насочено към гражданите, които са с доходи на границата на физическото оцеляване. Това се отнася най-вече до пенсионерите и хората над 65 години. Вносителите са убедени, че ниските размери на пенсиите на повечето от българските пенсионери създават нетърпимо положение, a това налага да се вземат бързи мерки за увеличаването на пенсиите. Според „БСП за България”  именно такава мярка е преизчисляването на т.н. стари пенсии. Съгласно чл. 70 от Кодекса за социално осигуряване, размерът на пенсията за осигурителен стаж и възраст зависи от средно месечния доход на страната за последните 12 месеца преди пенсиониране, съотношението между осигурителния доход на лицето и средния осигурителен доход на страната за определения период и от осигурителния стаж на лицето. При спазване на принципа на равнопоставеността, осигурените лица, имащи еднакъв осигурителен принос, би трябвало да получават близки по размер пенсии за осигурителен стаж и възраст. \r\nПоследното такова преизчисляване е извършено през 2008 година със средния осигурителен доход за 2007 година - 398 лв. и 11 ст.\r\nИван ЛАЗАРОВ", "date": "2017-06-15", "title": "Парламентът отхвърли предложението на „БСП за България” за преизчисляване на „старите пенсии”"}
{"url": "http://www.focus-news.net/news/2017/06/15/2405206/veliko-tarnovo-sled-uvazhen-protest-na-rayonna-prokuratura-telefonni-izmamnitsi-sa-osadeni-na-obshto-15-godini-zatvor.html", "text": "След уважен протест на Районна прокуратура - Велико Търново, шестима мъже, извършили телефонни измамници са осъдени на общо 15 години затвор, съобщиха от пресцентъра на прокуратурата. Пантелей Е., Мариян Х., Иван Д., Митко Н., Ангел Д. и Пламен З.са осъдени за това, че в периода от 21 март 2015 г. до 27 март 2015 г. в село Пчелище, Великотърновоско, в село Паскалевец в с. Полски Сеновец в различно съучастие, след предварителен сговор, при условията на продължавано престъпление, с цел да набавят за себе си имотна облага, възбудили и поддържали заблуждение в три възрастни жени, че заплащат операции на техни близки, с което им причинил имотна вреда в общ размер на 6400 лв., както следва: \r\n- на 21 март 2015 г. в с. Пчелище, обл. В. Търново, след предварителен сговор с цел имотна облага, възбудили и поддържали заблуждение у Ц. К., че заплаща операция за счупен крак на дъщеря си и с това й причинили имотна вреда в размер на 1 500 лв.;\r\n- на 23 март 2015 г. в с. Паскалевец, общ. Павликени, след предварителен сговор, с цел да си набавят имотна облага, възбудили и поддържали заблуждение у В. Б., че заплаща операция за счупен крак на братовчедка си и с това й причинили имотна вреда в размер на 4 200 лв.;\r\n- на 27 март 2015г. в с. Полски Сеновец, общ. Полски Тръмбеш, по същия начин, възбудили и поддържали заблуждение у А. Ч., че заплаща операция за счупен крак на дъщеря си, и с това направили опит да й причинят имотна вреда в размер на 700 лв., като опитът останал недовършен по независещи от дейците причини. Престъпление по чл. 210, ал. 1, т. 2 вр. чл. 209, ал. 1, вр. чл. 26, ал.1 от НК.\t\r\nСъдът прие за основателен протеста на Районна прокуратура – В. Търново и увеличи наказанията на шестимата до размера, поискан от прокурора, като наказанието на Пантелей Е е увеличено от три години  на пет години лишаване от свобода, на Иван Д. от две години на три години и шест месеца затвор, на Пламен З. от една година на две години затвор, на Мариян Х. от две години на четири години затвор, на Митко Н. от две години условно с четири години изпитателен срок на 3 години, с 5 години изпитателен срок и на Ангел Д. от девет месеца условно с три години изпитателен срок на 2 години лишаване от свобода, с 4 години изпитателен срок.", "date": "2017-06-15", "title": "Велико Търново: След уважен протест на Районна прокуратура телефонни измамници са осъдени на общо 15 години затвор"}
{"url": "http://www.focus-news.net/news/2017/06/15/2405210/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "По-голямата част от гражданите на Федерална република Германия подкрепят изтеглянето на Бундесвера от Афганистан, съобщава изданието Bild.\r\nРезултати от проучване на института INSA показват, че 55 на сто от германците биха искали военнослужещите на Берлин да прекратят участието си в международната мисия в Афганистан. Само един на всеки петима респонденти е на мнение, че Бундесверът трябва да остане в размирната страна. \r\nСред по-възрастните хора, както и сред последователите на „Алтернатива за Германия“ и „Левица“, противопоставянето на  по-нататъшно разгръщане на Бундесвера в страната, белязана от насилие, е най-силно изразено. Сред привържениците на „Зелените“ и Европейския съюз съпротивата срещу дислоциране на германски войници в Афганистан е по-слаба, показват още резултатите от анкетата.\r\n*** В навечерието на срещата на Еврогрупата Гърция отново разкритикува съпротивата на германския финансов министър Волфганг Шойбле (ХДС) за бързо облекчаване на дълга на Атина, пише националният ежедневник Die Zeit.\r\nМинистърът на икономиката Димитри Пападимитриу обвини германския християндемократ в опит да предотврати постигането на споразумение между Гърция и международните й кредитори. Според гръцкия министър Шойбле действа с оглед на предстоящите избори за федерален парламент в Германия.\r\n„Не искам да бъда груб, но поведението му ми се струва непочтено\", заяви Пападимитриу в интервю за германско издание.\r\nФинансовите министри на държавите от еврозоната се събират в четвъртък в Люксембург, за да решат дали да бъдат отпуснати допълнителни средства за затъналите в дългове Гърция. На срещата ще присъства и Кристин Лагард, директор на Международния валутен фонд (МВФ). \r\nТази седмица министър-председателят Алексис Ципрас демонстрира решителност да търси решение на проблема с гръцкия дълг на предстоящата по-късно този месец среща на върха на лидерите на Европейския, ако Атина не получи приемливо конкретно предложение на срещата на финансовите министри в Люксембург.\r\n*** Прекъсване на електрическото захранване на международното летище в белгийската столица опъна нервите на всички пасажери, планирали пътуването си в ранните часове на четвъртък, пише германският национален ежедневник Die Frankfurter Allgemeine Zeitung.\r\nВ пет часа сутринта (местно време) срив в системата на захранването постави началото на дълга поредица от закъснения на полетите. Час и половина по-късно въздушното движение бе възобновено, но закъснения се очакват в рамките на целия ден. Въпреки това летищните власти предупредиха пътниците да се явяват навреме за полетите си. \r\nПо-рано медии съобщиха, че достъпът до международното летище в Брюксел е блокиран заради пожар. На свой ред летищните власти потвърдиха за срив в електрозахранването. \r\nRTL цитира свидетели, които съобщиха, че всички полети от летището са били заземени, а пътниците са били изведени извън терминалите.\r\n*** След ужасяващата трагедия в британската столица баварският министър на вътрешните работи Йоахим Херман призова за предприемането на спешни проверки на жилищните сгради в Германия, санирани по програми за енергийната ефективност, пише изданието Der Spiegel.\r\n„Подобен пожар на фасада на многоетажна сграда трябва да бъде изключен при нас. Приемаме това като възможност и ще проверим дали са предприети необходимите мерки за противопожарна безопасност при поставянето на външна изолация“, заяви пред медиите баварският министър. \r\nОгромният пожар  24-етажния жилищен блок в централната част на Лондон отне живота на най-малко 12 души. Сградата е построена през 1974 г. и е реновирана в периода 2014-2016 г. Причината за пожара все още е неясна. Появиха се съмнения, че бързото разпространяване на огъня се дължи на некачествен ремонт на фасадата, припомня изданието.\r\n***", "date": "2017-06-15", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2017/06/15/2405195/blagoevgrad-politsiyata-shte-izvarshva-zasileni-proverki-po-vreme-na-godishnite-muzikalni-nagradi-i-festivala-frankofoli.html", "text": "По повод провеждането на церемонията по връчване на Годишните музикални награди за българска музика и фестивала „Франкофоли“ в Благоевград Областната дирекция на МВР призовава гражданите и гостите на града, които ще посетят събитията, за стриктно спазване на полицейските разпореждания, с цел недопускане инциденти и нарушения на обществения ред. Това съобщиха за Радио „Фокус“ – Пирин от Областна дирекция на МВР – Благоевград. Извършвани ще бъдат проверки на лични документи и няма да бъдат допускани лица в нетрезво състояние, както и такива носещи хладно и огнестрелно оръжие. На разположение на посетителите ще бъдат паркингите на близките магазини от големи търговски вериги, както и ул. „Ал. Стамболийски“, която ще е отредена за паркиране на МПС.", "date": "2017-06-15", "title": "Благоевград: Полицията ще извършва засилени проверки по време на Годишните музикални награди и фестивала „Франкофоли“"}
{"url": "http://www.focus-news.net/news/2017/06/15/2405211/pregled-na-osnovnite-temi-vav-velikotarnovskiya-pechat.html", "text": "„Отнeмaт eднa звeздa нa Интepхoтeлa, пpoблeмитe в oбeктa ce зaдълбoчaвaт“ е заглавие от областния всекидневник „Янтра Днес”. Taкa нaй-гoлeмият хoтeл в Сeвepнa Бългapия щe имa мacoвитe тpи звeзди и ce нapeждa в cpeднaтa кaтeгopия нa тypиcтичecки oбeкти в cтpaнaтa. Пo дyмитe нa миниcтъp Никoлинa Ангeлкoвa мяpкaтa e пpeдпpиeтa „зapaди дpacтичнo paзминaвaнe в изиcквaниятa, кoитo имa в Нapeдбaтa зa 4-звeздeн хoтeл кaкъвтo e бил тoзи”. „Проф. Любомира Попова, областен управител: Правим всичко възможно мостът до Шемшево да бъде възстановен скоро“ е друго заглавие от ежедневника. Всички представители на Областната комисия за изпълнение на дейности и задачи, свързани с вземане на решения по целесъобразността на постъпили искания от общини за предоставяне на средства от републиканския бюджет чрез Междуведомствената комисия за възстановяване и подпомагане към Министерския съвет, се обединиха около искането за финансиране на моста над река Янтра между град Велико Търново и Шемшево, внесено от кмета на старата столица Даниел Панов. Необходимите средства за възстановяването на съоръжението са на стойност 1 167 902 лева, с включен ДДС. „17-гoдишeн e в бoлницa cлeд cбивaнe cъc cъyчeник“ е заглавие от трета страница на ежедневника. „Етър“ взе вратаря Христо Иванова, започна подготовката си за елита“ е заглавие, поместено на спортната страница на вестник „Янтра Днес“.\r\n„Великотърновец доказа, че къща може да се направи за 280 лв. на кв.м и за седмица“ е заглавие от първа страница на другия областен ежедневник „Борба“. Великотърновски архитект показа как може да се построи къща на два пъти по-ниска цена от обичайната. Той е разработил специални модели на база свои авторски проекти за къщи в Съединените щати и вече завършва първата евтина сграда в Къпиново. „Кметът Даниел Панов: Двата ни приоритетни обекта са преасфалтирането на главната улица и мостът на Шемшево“ е друга тема от ежедневника. Вече е изготвено възлагателното писмо за пълния ремонт на главната улица на Велико Търново „Васил Левски“, съобщи за „Борба“ кметът Даниел Панов. Парите са по сметката на общината и реконструкцията може да започне през юли. „Изчакваме само сезона на отпуските, за да има по-малък трафик и всичко да премине с по-малко утежнения. Тротоарите са ремонтирани, поставено е осветление, практически остава да бъде положена само нова настилка. Не предвиждаме главната улица да става пешеходна зона или еднопосочна, както в миналото. Вече е създадена достатъчно добра организация на движението в този район“, коментира кметът.\r\n„Бейби бум в зоокъта в Павликени“, „СУ „Емилиян Станев“ получил 155 600 евро по европейски проект“, „В Горна Оряховица спасиха възрастна жена с рядко заболяване“ и „Свещеник, учителка и графичен дизайнер сред отличените организатори на кръводарителски кампании“ са други заглавия от страниците на всекидневника. „Етър ВТ“ взе вратаря Христо Иванов, ясни всички съперници в контролите“, „Виолетовите“ надежди с шанс за бронзовите медали на Футбол 7 и Футбол 9“ и „Хандбалистите пречупиха Азербайджан за световната купа, Светлин Димитров отново над всички“ са заглавията от спортната страница на изданието.", "date": "2017-06-15", "title": "Преглед на основните теми във великотърновския печат"}
{"url": "http://www.focus-news.net/news/2017/06/15/2405213/plovdiv-sedem-sela-v-oblastta-sa-s-narusheno-vodopodavane-zaradi-avarii.html", "text": "Седем села от Пловдивска област са с нарушено водоподаване заради аварии по водопроводната мрежа. Това съобщиха за Радио „Фокус“ – Пловдив от водоснабдителното дружество за областта. Без вода днес са жителите на селата Поповица, Чехларе, Дуванлии, Песнопой, Кръстевич и Старосел. В хисарското село Михалци поради изграждане на ново водно отклонение също няма да има вода.\r\nКристиян ГАРОВ", "date": "2017-06-15", "title": "Пловдив: Седем села в областта са с нарушено водоподаване заради аварии"}
{"url": "http://www.focus-news.net/news/2017/06/15/2405203/der-spiegel-sled-pozhara-v-london-germanskite-vlasti-zapochvat-proverki-na-saniranite-sgradi.html", "text": "След ужасяващата трагедия в британската столица баварският министър на вътрешните работи Йоахим Херман призова за предприемането на спешни проверки на жилищните сгради в Германия, санирани по програми за енергийната ефективност, пише изданието Der Spiegel.\r\n„Подобен пожар на фасада на многоетажна сграда трябва да бъде изключен при нас. Приемаме това като възможност и ще проверим дали са предприети необходимите мерки за противопожарна безопасност при поставянето на външна изолация“, заяви пред медиите баварският министър. \r\nОгромният пожар  24-етажния жилищен блок в централната част на Лондон отне живота на най-малко 12 души. Сградата е построена през 1974 г. и е реновирана в периода 2014-2016 г. Причината за пожара все още е неясна. Появиха се съмнения, че бързото разпространяване на огъня се дължи на некачествен ремонт на фасадата, припомня изданието.Тереза Герова", "date": "2017-06-15", "title": "Der Spiegel: След пожара в Лондон – германските власти започват проверки на санираните сгради"}
{"url": "http://www.focus-news.net/news/2017/06/15/2405208/die-zeit-gratskiyat-ministar-na-ikonomikata-nareche-volfgang-shoyble-nepochten.html", "text": "В навечерието на срещата на Еврогрупата Гърция отново разкритикува съпротивата на германския финансов министър Волфганг Шойбле (ХДС) за бързо облекчаване на дълга на Атина, пише националният ежедневник Die Zeit.\r\nМинистърът на икономиката Димитри Пападимитриу обвини германския християндемократ в опит да предотврати постигането на споразумение между Гърция и международните й кредитори. Според гръцкия министър Шойбле действа с оглед на предстоящите избори за федерален парламент в Германия.\r\n„Не искам да бъда груб, но поведението му ми се струва непочтено\", заяви Пападимитриу в интервю за германско издание.\r\nФинансовите министри на държавите от еврозоната се събират в четвъртък в Люксембург, за да решат дали да бъдат отпуснати допълнителни средства за затъналите в дългове Гърция. На срещата ще присъства и Кристин Лагард, директор на Международния валутен фонд (МВФ). \r\nТази седмица министър-председателят Алексис Ципрас демонстрира решителност да търси решение на проблема с гръцкия дълг на предстоящата по-късно този месец среща на върха на лидерите на Европейския, ако Атина не получи приемливо конкретно предложение на срещата на финансовите министри в Люксембург.Тереза Герова", "date": "2017-06-15", "title": "Die Zeit: Гръцкият министър на икономиката нарече Волфганг Шойбле „непочтен“"}
{"url": "http://www.focus-news.net/news/2017/06/15/2405212/vratsa-narodniyat-predstavitel-ot-pp-gerb-krasen-krastev-provede-priemen-den-v-byala-slatina.html", "text": "Народният представител от ПП ГЕРБ Красен Кръстев проведе приемен ден в Бяла Слатина, съобщиха от пресцентъра на партията. Той разговаря с десетки граждани, които поставиха  конкретни проблеми за решаване или лични казуси - възможност за намиране на работа, съдействие за решаване на проблеми в сферата на здравеопазването и образованието. Разисквани бяха и въпроси, свързани с дейността на НЧ \"Зора\" - с. Габаре, където Красен Кръстев се ангажира да окаже съдействие чрез предложения и идеи. \r\n„Винаги съм готов да приема всеки един гражданин, защото вярвам, че трябва да се подхожда с разбиране и в услуга на хората. Това е мисията на народния представител - да бъде сред хората, да познава техните болки и да отстоява техните интереси. В това вярвам и това следвам”, заяви Красен Кръстев.", "date": "2017-06-15", "title": "Враца: Народният представител от ПП ГЕРБ Красен Кръстев проведе приемен ден в Бяла Слатина"}
{"url": "http://www.focus-news.net/news/2017/06/15/2405209/targovishte-ali-aliev-e-kandidatat-na-pp-gerb-za-kmet-na-obshtina-antonovo.html", "text": "Али Алиев е кандидатът на ПП ГЕРБ за кмет на община Антоново. На среща с общинските съветници на партията от петте общини на област Търговище, общинският ръководител на ПП ГЕРБ-Антоново Елка Станчева заяви, че Али Алиев е честен и достоен човек, който ще работи в интерес на жителите и за подобряване условията на живот в общината. Това съобщиха от пресцентъра на ПП ГЕРБ.\r\nСвоята подкрепа към кандидата за кмет на Антоново изразиха кметът на община Търговище д-р Дарин Димитров и общинският ръководител на ПП ГЕРБ-Омуртаг Митко Стайков.\r\nАли Алиев е на 31 год., родом от село Трескавец. Завършил е „ Счетоводство и контрол“ в СА „Д. А. Ценов“- гр. Свищов. \r\nАли Алиев  е с №3 в бюлетината за кмет на община Антоново.", "date": "2017-06-15", "title": "Търговище: Али Алиев е кандидатът на ПП ГЕРБ за кмет на община Антоново"}
{"url": "http://www.focus-news.net/news/2017/06/15/2405216/the-sarajevo-times-harvatiya-naznachi-nov-ministar-na-vanshnite-raboti.html", "text": "Мария Пейчинович-Бурич е новият министър на външните работи на Хърватия, съобщава вестник The Sarajevo Times.\r\nНовият топ дипломат на Загреб е родена в босненския град Мостар през 1963 г. Дипломира се във Факултета по икономика в хърватската столица през 1985 г., след което продължава обучението си в Брюж и Варшава. \r\nМария Пейчинович-Бурич владее френски, английски и испански, и ползва немски език. Преди номинирането й за външен министър тя заемаше поста на държавен секретар по европейските въпроси.\r\nВ края на мандата на „Хърватска демократична общност“ и правителството, ръководено от Ядранка Косор, Пейчинович-Бурич трябваше да стане посланик в Париж, но това не се случи поради промяната във властта. Сега тя се завърна в Министерството на външните работи, за да поеме управлението му от Давор Иво Щир.Тереза Герова", "date": "2017-06-15", "title": "The Sarajevo Times: Хърватия назначи нов министър на външните работи"}
{"url": "http://www.focus-news.net/news/2017/06/15/2405215/kmetat-gencho-genchev-s-bogata-programa-svishtov-shte-otbelezhi-140-ta-godishnina-ot-svoeto-osvobozhdenie.html", "text": "На 20 май официално започват тържествата, с които Свищов ще отбележи 140-та годишнина от Освобождението си. Това каза в сутрешния блок на  Радио „Фокус“ „Добро утро, България“ кметът Генчо Генчев. Той увери, че програмата ще бъде богата и наситена със събития. Военните духови оркестри от цялата страна и Сухопътните войски ще открият двудневен фестивал в Свищов. На него всички, които харесват духовата музика, ще имат възможност да се насладят на прекрасните изпълнения на самодейните състави към съответните поделения. Подготвя се конференцията по повод десанта на река Дунав, концертите, които предстоят от изпълнителите от общината. Вчера получихме и подарък от Национално движение „Русофили“ – участие на руски ансамбъл, който ще вземе участие в съботната вечер на градския площад. Кулминацията на честванията ще бъде в 21.00 часа площад „Алеко”, когато ще се проведе Тържествена заря-проверка по повод 140 години от Освобождението на Свищов“, обясни градоначалникът.  Генчо Генчо допълни, че очаква жителите и гостите на Свищов да се включат активно в тържествата, посветени на Освобождението, като доказателството за това е фактът, че повечето хотели и места за настаняване в района за запълнени.", "date": "2017-06-15", "title": "Кметът Генчо Генчев: С богата програма Свищов ще отбележи 140-та годишнина от своето Освобождение"}
{"url": "http://www.focus-news.net/news/2017/06/15/2405218/plovdiv-narodniyat-predstavitel-ot-gerb-mladen-shishkov-provede-priemna-v-obshtina-maritsa.html", "text": "Народният представител от ГЕРБ Младен Шишков проведе приемна в Община Марица, съобщиха от пресцентъра на партията. На срещата с жители на общината присъстваха кметът на Община Марица Димитър Иванов и  общинският ръководител на ГЕРБ - Марица и председател на Общинския съвет Гергана Трендафила. Кметът Иванов постави пред народния представител  редица въпроси, за които търси съдействие. Той  заяви, че от няколко години се бори с институциите във връзка с изграждането на кръгово движение в началото на с. Труд. По думите му в момента движението по първокласния  път Пловдив-Карлово е изключително натоварено и всекидневно се създават предпоставки за възникване на тежки пътно-транспортни произшествия. Кметът обясни, че държавата, в лицето на Областно пътно управление, е изискала да бъде изготвена проектна документация. Тя вече е изготвена за сметка на общината, проведени са всички отчуждителни процедури, за които също са разходвани средства от общинският бюджет, но все още не са осигурени необходимите средства за изграждането на съоръжението.\r\nДруг проблем който бе поставен пред Младен Шишков също касаеше транспортната инфраструктура. Преди няколко години беше направена рехабилитация на част от второкласния републикански път II-56 – Пловдив-Павел баня. В момента обаче, въпреки поставените ограничителни знаци и маркировка, в рамките на с. Калековец тези ограничения не се спазват и много често недобросъвестни водачи на МПС преминават със скорост далеч над разрешената. Това създава изключителна опасност както за жителите на селото, така и за транзитно преминаващите граждани. Направено е предложение пешеходните пътеки да бъдат „повдигнати“ чрез изкуствени неравности, за да бъде ограничена физически скоростта на движението. Жителите на населеното място настояват  и за това да бъдат поставени  камери за наблюдение, както и камери за скорост. Шишков отбеляза, че същият проблем съществува и в другите населени места, които са в обхвата на този път, а именно село Стряма и кв.“Парчевич“ в Раковски и пое ангажимент да проведе разговори с представители на Агенция пътна инфраструктура.\r\nПо време на срещата кметът на Община Марица изрази и своето разочарование от липсата на диалог с ВиК Пловдив във връзка с приемането за експлоатация и стопанисване на новоизградени пречиствателни станции в селата Бенковски и Трилистник. Иванов сподели, че от няколко години се водят преговори в тази насока и бюрократични пречки спират решаването и на този проблем.\r\nКато сериозен проблем за разрешаване бе изтъкнат и фактът, че  дигата на река Стряма се руши. Оказва се, че преди няколко месеца дори е имало реална опасност от излизането на реката от коритото и заливането на с. Трилистник.  „Почистването на речните корита трябва да бъде приоритет на общините, защото те носят отговорност за живота и здравето на населението и тази процедура трябва да се ускори“, уточни кметът Димитър  Иванов.Същият проблем стои и пред кмета на с. Радиново – Трайчо Кардашев. Според него непочистеният поток на р. Марица, също създава реална опасност за наводнения в прилежащите населени места. Кардашев изрази и своите притеснения от трафика, който преминава през Радиново, за обслужване на индустриалната зона в региона. Според Карадашев в краткосрочен план са необходими спешни мерки по рехабилитацията на улицата, през която преминават тежките машини, а в дългосрочен – изграждането на околовръстен път, който да поеме тежкият трафик. Подобен проблем има и в с. Царацово, за което алармира кметът на селото Димитър Петров. По време на приемната пред народния представител беше поставен и въпросът за изграждането на околовръстния път на Пловдив, част от който е и Голямоконарско шосе. Младен Шишков пое ангажимент, да провери до къде е стигнала процедурата по рехабилитацията на този път. Тесните и разбити мостове в близост до селата Войводиново и Маноле също бяха поставени като въпрос за разрешаване.\r\nОт своя страна председателят на Общинския съвет- община „Марица“ Гергана Трендафилова запозна народния представител с казуса, свързан с централата за производство ел. енергия от биомаса в близост до с. Труд.  По думите й тази централа породи бурно обществено недоволство, което все още не е затихнало. За това Шишков пое ангажимент да запознае парламентарната комисия по околна среда и води  с проблемът. Нещо повече – стана ясно, че ще бъде подготвено и питане към Министъра на околната среда и водите, за да бъде търсено разрешение, което да удовлетворява и двете страни.", "date": "2017-06-15", "title": "Пловдив: Народният представител от ГЕРБ Младен Шишков проведе приемна в Община Марица"}
{"url": "http://www.focus-news.net/news/2017/06/15/2405220/montana-narodnite-predstaviteli-ot-gerb-dilyan-dimitrov-i-irena-dimova-organizirat-priemna-za-grazhdani-v-obshtina-brusartsi.html", "text": "Народните представители от ГЕРБ в 12-и МИР – Монтана Дилян Димитров и Ирена Димова организират приемна за граждани в община Брусарци на 20 юни, вторник, от 9.00 – 11.00 часа. Това съобщиха от пресцентъра на партията. Приемната ще се проведе в офиса на ПП ГЕРБ, намираща се на адрес: гр. Брусарци, ул. „23–ти септември“ № 79\r\nЗаписвания на тел.096/ 300 066, 0884 800 104, 0884 800 049, 0889 189 167.", "date": "2017-06-15", "title": "Монтана: Народните представители от ГЕРБ Дилян Димитров и  Ирена Димова организират приемна за граждани в община Брусарци"}
{"url": "http://www.focus-news.net/news/2017/06/15/2405221/varna-osaden-na-parva-instantsiya-za-umishleno-ubiystvo-obzhalva-prisadata-si-pred-varnenskiya-apelativen-sad.html", "text": "Октай Иванов от с.Пробуда, община Търговище, обжалва днес пред Варненския апелативен съд присъда за убийство в размер на 6 години и 8 месеца „лишаване от свобода“ на Окръжен съд – Търговище. Това съобщиха от пресцентъра на Апелативен съд - Варна. В началото на февруари тази година, при условията на съкратено съдебно следствие, признаване на фактите и обстоятелствата, посочени в обвинителния акт, съдът в Търговище е присъдил 10 години затвор на подсъдимия затова, че на 5 август миналата година умишлено е убил Атанас Хр. Заради привилегията на процедурата от която се е възползвал подсъдимият, съдът е редуцирал с 1/3 наказанието до 6 години и 8 месеца „лишаване от свобода“ при строг режим и е присъдил 30 000 лева обезщетение на майката на убития 46-годишен мъж.\r\nПресслужбата на Апелативен съд – Варна припомня, че подсъдимият и брат му се черпили в компания по повод на предстоящ семеен празник. 3 часа след полунощ на 5 август и след голямо количество алкохол, между Октай и Атанас възникнала свада. Първоначалната размяна на псувни и обиди прераснала във физически сблъсък. Октай съборил на земята своя съселянин и при падането му се счупил кракът на масата. Подсъдимият го взел и продължил да удря с него падналия мъж по главата и тялото. Побоят бил преустановен от близките на Октай, които установили и смъртта на Атанас. Направената в хода на следствените действия СМЕ установила, че тежката черепно-мозачна травма и контузията на мозъка е била непосредствената причина за смъртта на пострадалия мъж. \r\nВ жалбата пред втората съдебна инстанция защитата на подсъдимия моли съда да отмени присъдата на ОС-Търговище, да се съобрази с многобройните смекчаващи вината обстоятелства, да приложи по-благоприятен член от НК и да намали размера на присъденото наказание.\r\nПрисъдата е обжалвана и от майката на убития мъж, която моли чрез адвоката си да се увеличи размера на наказанието и на присъденото обезщетение.\r\nПрокуратурата настоява да се потвърди първоинстанционната присъда като справедлива и законосъобразна.\r\nВарненският апелативен съд ще се произнесе с решение в 30 дневен срок.", "date": "2017-06-15", "title": "Варна: Осъден на първа инстанция за умишлено убийство, обжалва присъдата си пред Варненския апелативен съд"}
{"url": "http://www.focus-news.net/news/2017/06/15/2405219/api-do-1300-chasa-na-17-yuni-dvizhenieto-po-pat-ii-86-asenovgrad-smolyan-sled-bachkovo-se-osashtestvyava-v-edna-lenta-dvuposochno.html", "text": "До 13.00 часа на 17 юни, събота, движението по път II-86 Асеновград – Смолян след Бачково се осъществява в една лента двупосочно поради монтаж на стълб. Това съобщиха от пресцентъра на Агенция „Пътна инфраструктура”. Шофьорите да се движат с повишено внимание.", "date": "2017-06-15", "title": "АПИ: До 13.00 часа на 17 юни движението по път II-86 Асеновград – Смолян след Бачково се осъществява в една лента двупосочно"}
{"url": "http://www.focus-news.net/news/2017/06/15/2405223/montana-narodnite-predstaviteli-ot-gerb-dilyan-dimitrov-i-irena-dimova-organizirat-priemna-za-grazhdani-v-obshtina-medkovets.html", "text": "Народните представители от ГЕРБ в 12-и МИР – Монтана, Дилян Димитров и Ирена Димова организират приемна за граждани в община Медковец на 19 юни, понеделник, съобщиха от пресцентъра на партията. \r\nСрещата в с. Расово ще е от  11.00 до 12.30 часа в Клуб на пенсионера на ул. Георги Димитров, 55.\r\nСрещата в с. Медковец ще е от 13.00 до 15.00 часа в сградата на общината на ул. Георги Димитров, 26.\r\nЗаписвания на тел.096/ 300 066, 0884 800 104, 0884 800 049", "date": "2017-06-15", "title": "Монтана: Народните представители от ГЕРБ Дилян Димитров и Ирена Димова организират приемна за граждани в община Медковец"}
{"url": "http://www.focus-news.net/news/2017/06/15/2405214/plamen-hristov-volya-shte-podkrepim-predlozhenieto-za-promeni-v-izbiratelniya-kodeks-tay-kato-sme-tvardo-za-vavezhdaneto-na-mazhoritaren-element.html", "text": "Ще подкрепим предложението за промени в Избирателния кодекс, тъй като сме твърдо за въвеждането на мажоритарен елемент в Изборния кодекс на страната. Това заяви от парламентарна трибуна народният представител от ПГ на ВОЛЯ Пламен Христов по време на дебатите по първо четене на промените в Изборния кодекс, предвиждащи преминаването от пропорционална към мажоритарна избирателна система, предаде репортер на Агенция „Фокус”. „Ние също имаме собствено мнение и собствени идеи, които смятаме, че са полезни за обществото. Вчера внесохме в деловодството наше предложение за изменение на Изборния кодекс, което се различава в основната си част и по специално в броя на районите. По този начин, предложението на ГЕРБ е за 240 едномандатни района, в нашия вариант се запазва броят, какъвто са сега. Също многомандатни”, обясни Христов и подчерта, че така ще се спестят средства на държавата при организирането на избори. „Ще избегнем прехвърлянето на този горещ картоф – кой и как ще разпредели новите 240 едномандатни избирателни района”, коментира още Христов. \r\nИван ЛАЗАРОВ", "date": "2017-06-15", "title": "Пламен Христов, ВОЛЯ: Ще подкрепим предложението за промени в Избирателния кодекс, тъй като сме твърдо за въвеждането на мажоритарен елемент"}
{"url": "http://www.focus-news.net/news/2017/06/15/2405222/kyustendil-trup-na-vazrasten-mazh-e-otkrit-v-kanal-v-zemlishteto-na-selo-malo-selo.html", "text": "Труп на възрастен мъж е открит в канал в землището на село Мало село, Община Бобов дол, съобщиха от Областната дирекция на МВР – Кюстендил. Самоличността на мъжа не е установена. Трупът е закаран в кюстендилската болница за аутопсия, при първоначалния оглед следи от насилие не са открити. Започнато е досъдебно производство по случая в Районно управление – Бобов дол.", "date": "2017-06-15", "title": "Кюстендил: Труп на възрастен мъж е открит в канал в землището на село Мало село"}
{"url": "http://www.focus-news.net/news/2017/06/15/2405224/sliven-zapochna-proverka-na-vodnite-obekti-na-teritoriyata-na-oblastta.html", "text": "Започна проверка на водните обекти на територията на област Сливен. Това съобщи областният управител Чавдар Божурски, предаде репортер на Радио Фокус - Сливен. Обследването се прави два пъти годишно, като досега са били проверявани само най-важните или най-опасните обекти. Тази година се извършва проверка на всички 109 обекти.\r\nПроверява се техническото и експлоатационно състояние на язовирите и проводимостта на речните корита. „Очаквам до края на този месец проверката да приключи. Трябва да се види къде има проблеми и потенциална опасност и да се предпишат мерки за отстраняването им от страна на собствениците. Освен това има язовири, които не съществуват на практика, но по документи се водят такива – проблем, който трябва да решим“, каза още Чавдар Божурски.", "date": "2017-06-15", "title": "Сливен: Започна проверка на водните обекти на територията на областта"}
{"url": "http://www.focus-news.net/news/2017/06/15/2405217/nikolay-aleksandrov-obedineni-patrioti-nay-golemiyat-kapan-v-predlaganite-promeni-v-izbornata-sistema-e-rayoniraneto.html", "text": "Най-големият проблем в едно законодателството, свързано с изборната система, е районирането. Това каза народният представител от ПГ на „Обединени патриоти“ Николай Александров по време на дебатите по промените в Изборния кодекс, предаде репортер на Агенция „Фокус“. „Продължавам да се чудя коя ще е структурата, която ще определя районите“, коментира той. „Това е най-големият капан и клопка, която съществува в такова законодателство“, обясни Николай Александров. „Дебатираме изключително важна тема в обществото - как ще се избира представителната власт“, заяви народният представител. „Не мога да се съглася с ГЕРБ, че трябва да приемем промените задължително, макар съдът да казва обратното, и че не трябва да имаме дебати по темата“, посочи той. „Представете си избирателна секция с 240 кутии, в която трябва да пуснете бюлетини, или секция в чужбина, в която трябва да изготвят 240 различни протоколи“, коментира Николай Александров. „Всеки от тази зала и кандидат за народен представител може да се кандидатира като независим. Това може да се покаже колко би тежала фигурата му като мажоритарен“, обясни той и уточни, че преференцията не е 100% мажоритарност. „Мажоритарната система сама по себе си може да изключи голяма част от българското общество, да остане извън парламента, да не бъде представена, да бъде потискана, за сметка на всички останали“, заяви Николай Александров. \r\nБиляна ИВАНОВА", "date": "2017-06-15", "title": "Николай Александров, „Обединени патриоти“: Най-големият капан в предлаганите промени в изборната система е районирането"}
{"url": "http://www.focus-news.net/news/2017/06/15/2405178/kostadin-ivanov-kmet-na-shishmantsi-otmeneno-e-chastichnoto-bedstveno-polozhenie-v-seloto-pozharat-e-ovladyan-napalno.html", "text": "Отменено е частичното бедствено положение в пловдивското село Шишманци, пожарът в склада за преработка на пластмасови отпадъци е овладян напълно. Това каза за Радио „Фокус“ – Пловдив кметът на населеното място Костадин Иванов. „Сега се правят огледи, издават се предписания от служители на Пожарната. Целта на всички тези дейности е инцидентите в комплекса да не се повторят за шести път“, каза Иванов.\r\nСтойностите на вредните вещества в атмосферния въздух са близки до нулата, обстановката в селата в близост до завода, е спокойна. Под ръководството на кмета на Община Раковски Павел Гуджеров, от Общинският щаб при  бедствия са извършени огледи на цялата територия на бившия Стоманолеярен завод, като са отчетени множество нарушения във връзка със стопанисването на сградите не по предназначението им и нерегламентирано струпване на отпадъци. Подаден е сигнал до РИОСВ, МОСВ, ГД ПБЗН и парламентарната комисия по околна среда и водите, с който се уведомяват ресорните институции относно негативното отражение върху здравето на населението на село Шишманци, Община Раковски и на близките населени места в резултат на пожара.\r\nКостадин Иванов посочи, че жителите на село Шишманци настояват целия комплекс от фирми, които преработват, складират и депонират да бъдат задължени да извършват дейността си по законосъобразен, екологосъобразен и безопасен за населението начин.\r\n„Трябва да благодарим на пожарникарите, които гасиха пламъците през всичките тези дни. Друг е въпросът защо досега не е правена проверка на складовете в комплекса. Всички са наясно кой страда от случилото се – такива като нас, които живеят в селото и тези, които гасят токсичните боклуци“, коментира кметът на село Шишманци Костадин Иванов.\r\nТони МИХАЙЛОВ", "date": "2017-06-15", "title": "Костадин Иванов, кмет на Шишманци: Отменено е частичното бедствено положение в селото, пожарът е овладян напълно"}
{"url": "http://www.focus-news.net/news/2017/06/15/2405229/pernik-obshtinski-savetnitsi-ot-pp-gerb-otgovoriha-na-pitaniya-na-zhiteli-na-grada.html", "text": "Благоустрояването на кв. „Тева“ беше един от засегнатите въпроси в рамките на приемния ден на общинските съветници от ПП ГЕРБ - Перник Цветана Пиралкова и Клара Будинова, съобщиха от пресцентъра на партията. Жители на най-младия квартал в Перник поискаха информация  за стартиралия вече проект „Подобряване на градската среда в град Перник“. В отговор на питането общинските съветници разясниха, че проектът предвижда дейности по изграждане на пешеходни алеи, площадки за отдих, паркова мебел и озеленяване на междублоковите пространства, включително детски и спортни площадки, както и въвеждане на енергоспестяващо осветление, осигуряване на нови места за паркиране и създаване на достъпна градска среда както за хора в неравностойно положение, така и за родители с детски колички.", "date": "2017-06-15", "title": "Перник: Общински съветници от ПП ГЕРБ отговориха на питания на жители на града"}
{"url": "http://www.focus-news.net/news/2017/06/15/2405230/vitseprezidentat-iliyana-yotova-zemyata-e-nashe-natsionalno-bogatstvo.html", "text": "Държавата не трябва да забравя българското село. Земята е наше национално богатство, което винаги е помагало на България да се запази. За българина тя има душа. Това заяви вицепрезидентът Илияна Йотова в село Славовица, където участва в отбелязването на 94-та годишнина от гибелта на Александър Стамболийски. Това съобщиха от прессекретариата на държавния глава.\r\n„Роден в Славовица, Александър Стамболийски е познавал силата на земята да възражда, да развива, да пази българския корен и род“, посочи в словото си вицепрезидентът. Илияна Йотова припомни, че на него се пада тежката задача от отломките след Първата световна война да изгради държавност, да търси нова надежда за единение чрез дипломация, да се обърне към хляба, който „тласка народа към живот, към творчество, а не към униние“. „В този тежък за България момент Александър Стамболийски се опира на дълбоката връзка на българина със земята и с нея са свързани голяма част от държавническите и реформаторски му усилия“, каза вицепрезидентът. \r\n„И до днес се опитваме да съхраним земеделската традиция, да я предадем на децата си, да ги научим да обичат плодородната българска земя. Тази грижа към земята трябва да подкрепим в онези български села и малки общини, които обезлюдяват поради липса на перспектива“, подчерта Илияна Йотова. \r\nВицепрезидентът припомни думите на Стамболийски, които разкриват философията на човека и държавника: „Аз ценя живота на човека не по количеството на изживените години, а по количеството и качеството на изпълнения дълг“. \r\nЖители и гости на Славовица поднесоха венци и цветя пред бюст-паметника на Александър Стамболийски в центъра на селото. Паметта на бившия министър-председател на България бе почетена с едноминутно мълчание и тържествена заря.", "date": "2017-06-15", "title": "Вицепрезидентът Илияна Йотова: Земята е наше национално богатство"}
{"url": "http://www.focus-news.net/news/2017/06/15/2405231/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Огромно количество муниции и оръжия, принадлежащи на „Работническата партия на Кюрдистан“ (ПКК), са иззети от турската армия в рамките на операция, проведена в периода 10-13 юни в планинските региони на североизточната част на страната, съобщава вестник Daily Sabah, като се позовава на изявление от военните на Анкара.\r\nСъгласно разпространеното съобщение, боеприпасите са открити в 112 пещери, използвани от членове на ПКК. Сред иззетите оръжия са минохвъргачки, картечници, пушки,  ракети, очила за нощно виждане и различни боеприпаси.\r\nИзданието припомня, че през месец май Вашингтон взе решение за доставки на тежко въоръжение за Силите за народна самоотбрана (YPG), които Анкара третира като сирийски клон на ПКК. Турските власти изразиха опасения, че американските оръжия може да бъдат използвани по границата за нападения срещу силите за сигурност на Анкара.\r\n*** Мария Пейчинович-Бурич е новият министър на външните работи на Хърватия, съобщава вестник The Sarajevo Times.\r\nНовият топ дипломат на Загреб е родена в босненския град Мостар през 1963 г. Дипломира се във Факултета по икономика в хърватската столица през 1985 г., след което продължава обучението си в Брюж и Варшава. \r\nМария Пейчинович-Бурич владее френски, английски и испански, и ползва немски език. Преди номинирането й за външен министър тя заемаше поста на държавен секретар по европейските въпроси.\r\nВ края на мандата на „Хърватска демократична общност“ и правителството, ръководено от Ядранка Косор, Пейчинович-Бурич трябваше да стане посланик в Париж, но това не се случи поради промяната във властта. Сега тя се завърна в Министерството на външните работи, за да поеме управлението му от Давор Иво Щир.\r\n*** В четвъртък, точно в 18 часа (местно време), президентът на Сърбия Александър Вучич ще съобщи името на новия министър-председател на страната, припомня вестник Danas.\r\nСъответното изявление ще бъде направено в рамките на пресконференция в Президентството, на която се очаква да бъде съобщено името на лицето, което ще получи мандат за съставяне на новото сръбско правителство.\r\nВ качеството си на държавен глава Вучич проведе консултации с политическите партии, представени в сръбския парламент, но в дискусиите не участваха представители на повечето от опозиционните сили, включително и „Партията на демократичното действие“ на Сюлейман Углянин.\r\nВ консултациите взеха участие председателите на две малцинствени партии - Чедомир Йованович, лидер на Либерално-демократична партия (ЛДП) и Ненад Чанак, водач на партията „Лига на социалдемократите във Войводина“.\r\nВ края на месец май Вучич заяви, че премиерският пост може да бъде поверен на представител на Сръбската прогресивна партия, на външния министър Ивица Дачич (Социалистическата партия на Сърбия) или пък на непартийна личност.\r\n*** Турският министър-председател Бинали Йълдъръм ще посети Атина, както и Беломорска Тракия в понеделник, 19 юни. Той ще се срещне с гръцкия си колега Алексис Ципрас и с президента Прокопис Павлополус, пише  Ekathimerini.\r\nСпоред правителствени източници тази среща ще се фокусира върху миграцията, гръцко-турските отношения, отношенията между Анкара и Брюксел, както и върху мирните преговори относно Кипър. \r\nПосещението, по време на нарастващо напрежение между двете държави, се приема от Атина като позитивно развитие, след срещата на Ципрас от миналия месец с турския президент Реджеп Тайип Ердоган. \r\nПосещението на Йълдъръм в Тракия, в която има определено мюсюлманско малцинство, ще бъде частна и ще представлява ифтар с местни жители – храненето с което мюсюлманите приключват дневния си пост по време на свещения месец Рамазан.\r\n*** От сряда сметището край македонския град Струга е в пламъци, но поради непристъпния терен противопожарните автомобили трудно може да се приближат и да овладеят огъня, съобщава електронното издание МКД.\r\nЗаради вятъра пожарът се разпространява по дължината на депото, което се намира на едва 500 метра от града. Засега не е известна причината за пожара.\r\nМинистърът на околната среда Садула Дураку заяви, че ще бъде намерено решение за сметището. Той посети депото и разговаря с новия кмет на Струга Мустафа Забзун.\r\n\"Решихме Министерството на околната среда да състави комисия с решение на правителството. Работната група е на място и ще проследи ситуацията. Тя се състои от представители на Министерството на околната среда, на здравеопазването, на транспорта“, а също и от експерти от специализирани служби за кризисни ситуации, заяви министърът Дураку, допълвайки, че след като огънят бъде изгасен, мястото ще трябва да бъде консервирано и ще бъде намерено решение на проблема с депото за отпадъци. \r\nМестните власти с години обещават разрешаване на проблема със санирането на сметището.\r\n***", "date": "2017-06-15", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2017/06/15/2405232/veliko-tarnovo-presazdavat-osvobozhdenieto-na-grada-s-atraktivna-vazstanovka.html", "text": "Освобождението на Търново ще оживее пред жителите и гостите на старата българска столица. Атрактивната възстановка е по случай 140-годишнината от бележитото историческо събитие, случило се на 7 юли 1877 г., съобщиха от пресцентъра на Община Велико Търново. Пресъздадено ще бъде превземането на Конака, заедно с последната престрелка пред някогашния турски затвор. Както преди близо век и половина, българските опълченци отново ще изнесат автентично бойно знаме от времето на Априлското въстание. Турският гарнизон ще признае своята капитулация пред генерал Йосиф Гурко, родните опълченци и руските войски, а около стария Конак ще отекнат възгласите „Свобода”, „Да живей”, „Ура”.\r\nВъзстановката ще бъде кулминация на честванията на 140-годишнината от Освобождението на Търново и ще се състои на 8 юли. В 10.30 часа започва голямо шествие по улица „Гурко”, от началото на калдъръмената алея до паметника на Христо Иванов – Големия. Начело ще бъдат участниците, превъплътили се в образите на генерал Гурко, казашки офицери на коне, български опълченци и хайдути, руски войници, медицински сестри. Община Велико Търново кани жителите и гостите на града да се включат в шествието и също да се пременят с народни носии. \r\nЩом дефилето приключи, започва възстановката на превземането на Конака. Битката ще бъде разиграна пред музей „Възраждане и Учредително събрание” от 70 реанактори, облечени в автентични униформи и носещи оръжия от края на XIX век. Участниците са от структурите на клуб „Традиция” в градовете Велико Търново, Панагюрище, Плевен, Стара Загора и Шумен. След края й стартира първият от поредица специализирани екскурзоводски турове из музеите, свързани с историческите събития и епохата на Освобождението. \r\nНавръх 7 юли 140-годишнината от Освобождението на Търново ще бъде отбелязана с няколко събития. В 18,30 ч. в парк „Марно поле” стартират изпълненията на Общинския Биг Бенд, като музикантите ще са разположени в района на паметника на ген. Гурко. Половин час по-късно официалните лица, жителите и гостите на Велико Търново ще поднесат цветя пред монумента на военачалника, както и пред паметника „Майка България”. В 19,30 ч. на площад „Цар Асен I” концерт ще изнесат талантите от Професионален фолклорен ансамбъл „Искра”. В 20,30 ч. пред крепостта Царевец празнично слово ще произнесе кметът Даниел Панов, а вечерта ще завърши с военен ритуал и празнична заря. \r\nВ съботния 8 юли музей „Възраждане и Учредително събрание”, Сарафкината къща и Музеят – затвор ще са със свободен вход за посетителите. В музей „Възраждане и Учредително събрание” те ще могат да разгледат и изложбата „Сабите на войводите”. В нея са изложени 44 хладни оръжия, притежавани от 38 войводи и хайдути. Сред тях са сабя, кама и щик на Апостола на свободата Васил Левски, оръжия на революционерите Христо Ботев, Георги Раковски, Филип Тотю, Панайот Хитов, Стефан Караджа, Хаджи Димитър, ятагана на отец Матей Преображенски.\r\nОрганизатори на честванията на 140-годишнината от Освобождението на Търново са Община Велико Търново, Регионалният исторически музей в старопрестолния град, както и клуб „Традиция”.", "date": "2017-06-15", "title": "Велико Търново: Пресъздават Освобождението на града с атрактивна възстановка"}
{"url": "http://www.focus-news.net/news/2017/06/15/2405233/vtora-grupa-uchenitsi-ot-pomorie-posetiha-parlamenta-po-pokana-na-deputata-ot-gerb-asya-peeva.html", "text": "Втора група ученици от Поморие посетиха Народното събрание по покана на депутата от ГЕРБ Ася Пеева, съобщиха от пресцентъра на партията. Възпитаници от шести клас на СУ „Иван Вазов“, с класни ръководители Йорданка Ванчурова и Недялка Радева, проведоха открит урок по гражданско образование в сградата на парламента. Децата посетиха пленарната зала, кулоарите, където е изложена Търновската конституция и актуалните изложби в Народното събрание. \r\nВ края на май парламента посетиха и учениците от четвърти клас на СУ „Иван Вазов“ с класен ръководител Лидия Пенова.\r\nПосещенията на ученици в Народното събрание са традиция за депутатите от ГЕРБ-Бургас. Интересът към институцията и работата на народните представители е голям, дискусиите с учениците продължават с часове. \r\nДнес в Клуба на народния представител ще бъде открита изложбата на Нина Жишева, която изработва арт инвалидни колички. След официалното откриване ще се проведе благотворителен търг. Поканата за експозицията е на Комисията по взаимодействието с неправителствените организации и жалбите на гражданите, на която Ася Пеева е член. \r\nСъбраните средства от изложбата на петте арт инвалидни колички ще бъдат предоставени на столичното 36-то СОУ „Максим Горки“ за подобряване на средата в училището, в това число\r\nзакупуване на рампи и създаване на подходящи условия за достъп на деца с увреждания.", "date": "2017-06-15", "title": "Втора група ученици от Поморие посетиха парламента по покана на депутата от ГЕРБ Ася Пеева"}
{"url": "http://www.focus-news.net/news/2017/06/15/2405225/filip-popov-bsp-za-balgariya-mazhoritarnata-sistema-oblagodetelstva-golemite-partii-i-shte-nanese-tezhak-udar-varhu-demokratsiyata.html", "text": "Мажоритарната система облагодетелства големите партии и ще нанесе тежък удар върху демокрацията. Това заяви от парламентарна трибуна народният представител от ПГ на „БСП за България” Филип Попов по време на дебатите по първо четене на промените в Изборния кодекс, предвиждащи преминаването от пропорционална към мажоритарна избирателна система, предаде репортер на Агенция „Фокус”. „Чистата мажоритарна система убива демокрацията, представителността в парламента, плурализма”, посочи Филип Попов в началото на изказването си. Развивайки тезата си, Попов подчерта, че пропорционалната избирателна система е създадена, за да компенсира недостатъците на мажоритарната и е приложена за първи път през 1889 година в Белгия. „Мажоритарна система води до липса на парламентарно представяне на голям процент от българските гласоподаватели. Системата се прилага в 58 държави по света, повечето от които се намиран в Азия и Африка”, аргументира се Попов. Той обяви, че групата му няма да подкрепи промените, защото те не решават политическите проблеми на страната. „Тази система крие два тежи недостатъка. На първо място тя облагодетелства големите партии, за сметка на плурализма и ще доведе до тежък удар срещу демокрацията. Другата опасност е, че като цяло този вид изборна система в България, на практика ще раздроби националната политическа система и ще стимулира създаването на регионални и локални партии. Изборната кампания ще е фрагментирана и регионална, а не национална”, смята Филип Попов. \r\nИван ЛАЗАРОВ", "date": "2017-06-15", "title": "Филип Попов, „БСП за България”: Мажоритарната система облагодетелства големите партии и ще нанесе тежък удар върху демокрацията"}
{"url": "http://www.focus-news.net/news/2017/06/15/2405227/dzheyhan-ibryamov-dps-nyama-da-podkrepim-mazhoritarna-sistema-v-2-tura-zashtoto-se-rakovodim-ot-natsionalniya-interes-a-ne-ot-partiyniya.html", "text": "Ако ДПС се ръководеше чисто от партийния си интерес би трябвало да подкрепи мажоритарната система. Тъй като сме национално отговорна партия и винаги се ръководим от националния интерес- няма да подкрепим така предложените изменения, а именно мажоритарна система в 2 тура. Това каза народният представител от ПГ на ДПС Джейхан Ибрямов по време на дебатите по промените в Изборния кодекс, предаде репортер на Агенция „Фокус“. „Една от популярните критики срещу тази мажоритарна демокрация е начертаването на границите на едномандатните районите по начин, който дава предимство на една политическа партия“, посочи той.  „Определянето на границите на районите вероятно ще се извърши от администрация, която се подчинява на управляващите“, обясни Джейхан Ибрямов. Според него това би увеличило корупционния натиск и няколко гласа ще се окажат решаващи за избор на народни представители. „Няма основание да очакваме положителни ефекти върху политическата система, а точно обратното. Ще има намаляване на политическия плурализъм в демократична България, намаляване на конкуренцията и намаляване на представителството на гражданите“, заяви депутатът от ДПС. „Можем да експериментираме с нова избирателна система, ако настоящата не ни удовлетворява, но добре е да знаем каква е цената на такъв експеримент“, каза още той.\r\nБиляна ИВАНОВА", "date": "2017-06-15", "title": "Джейхан Ибрямов, ДПС: Няма да подкрепим мажоритарна система в 2 тура, защото се ръководим от националния интерес, а не от партийния"}
{"url": "http://www.focus-news.net/news/2017/06/15/2405235/evrodeputatat-ot-gerbenp-andrey-kovachev-poe-predsedatelstvoto-na-kolezha-na-kvestorite-v-evropeyskiya-parlament.html", "text": "Евродепутатът Андрей Ковачев пое председателството на Колежа на Квесторите в Европейския парламент от Елизабет Моран-Шартие, съобщиха от пресцентъра на ГЕРБ. Д-р Ковачев бе лично поздравен от председателят на Европейския парламент Антонио Таяни, който изтъкна доброто им взаимодействие в организацията на работата на парламента при терористичните атаки в Брюксел през 2016 г.\r\nРъководният орган на институцията се състои от 14 заместник-председатели и петима квестори. Квесторите отговарят за административните и финансовите въпроси, които са свързани с изпълнението на мандата на евродепутатите. Ковачев благодари на колегите си за доверието:\r\nБлагодаря на председателя Таяни за признанието и съвместната работа, както и на Моран-Шартие за изключително ползотворните резултати. Основна цел за нас остава да бъде все по-ефективната работа на парламента, която да удовлетворява в максимална степен очакванията на всички европейски граждани.", "date": "2017-06-15", "title": "Евродепутатът от ГЕРБ/ЕНП Андрей Ковачев пое председателството на Колежа на Квесторите в Европейския парламент"}
{"url": "http://www.focus-news.net/news/2017/06/15/2405234/ministar-nikolina-angelkova-shte-uchastva-v-otkrito-zasedanie-na-natsionalnoto-sdruzhenie-na-obshtinite-v-r-balgariya.html", "text": "Министърът на туризма Николина Ангелкова ще участва в Открито заседание на Постоянна комисия по икономическа политика, енергетика и туризъм на Националното сдружение на общините в Република България. Това съобщиха от пресцентъра на министерството. Двудневното събитие започва днес и се провежда в град Първомай.\r\nМинистър Ангелкова ще представи основните направления за развитието на нормативната уредба в сектор туризъм днес. Заседанието се открива в 13:00 часа в пленарната зала на Община Първомай.", "date": "2017-06-15", "title": "Министър Николина Ангелкова ще участва в Открито заседание на Националното сдружение на общините в Р България"}
{"url": "http://www.focus-news.net/news/2017/06/15/2405226/danas-sarbiya-v-ochakvane-na-imeto-na-noviya-ministar-predsedatel.html", "text": "В четвъртък, точно в 18 часа (местно време), президентът на Сърбия Александър Вучич ще съобщи името на новия министър-председател на страната, припомня вестник Danas.\r\nСъответното изявление ще бъде направено в рамките на пресконференция в Президентството, на която се очаква да бъде съобщено името на лицето, което ще получи мандат за съставяне на новото сръбско правителство.\r\nВ качеството си на държавен глава Вучич проведе консултации с политическите партии, представени в сръбския парламент, но в дискусиите не участваха представители на повечето от опозиционните сили, включително и „Партията на демократичното действие“ на Сюлейман Углянин.\r\nВ консултациите взеха участие председателите на две малцинствени партии - Чедомир Йованович, лидер на Либерално-демократична партия (ЛДП) и Ненад Чанак, водач на партията „Лига на социалдемократите във Войводина“.\r\nВ края на месец май Вучич заяви, че премиерският пост може да бъде поверен на представител на Сръбската прогресивна партия, на външния министър Ивица Дачич (Социалистическата партия на Сърбия) или пък на непартийна личност. Тереза Герова", "date": "2017-06-15", "title": "Danas: Сърбия в очакване на името на новия министър-председател"}
{"url": "http://www.focus-news.net/news/2017/06/15/2405238/blagoevgrad-obshtina-petrich-aktualizira-rabotnite-zaplati-na-zaeti-v-sotsialnata-sfera-i-zdraveopazvaneto-v-uchilishta-i-detski-gradini.html", "text": "По решение на общинската управа в Петрич се актуализират работните заплати на заети в социалната сфера и здравеопазването в училища и детски градини, съобщиха от пресцентъра на Общината. В Дневен център за деца с увреждания „Слънце” средното увеличение на основната работна заплата е с 12,5 %. В Дневен център за лица с увреждания над 18 г. „Надежда” има утвърдено средно увеличение на основната работна заплата с 13,8 %. По-високия процент за това звено се калкулира заради социалния работник, който е с висше образование. \r\nДосега лицето е получавало работна заплата в размер на 460 лева, а с актуализацията тя вече става 600 лв. основна. Медицинските специалисти в детските градини и училища ще имат средно увеличение на основната работна заплата от 12,5 %. Персоналът в Детска млечна кухня също получава ръст във основната работна заплата от 10%. От Община Петрич уточняват ,че процентното увеличение на служителите е съобразено с образователната им квалификация и позицията, която заемат.", "date": "2017-06-15", "title": "Благоевград: Община Петрич актуализира работните заплати на заети в социалната сфера и здравеопазването в училища и детски градини"}
{"url": "http://www.focus-news.net/news/2017/06/15/2405239/deutsche-welle-v-yaponiya-prieha-sporen-zakon-za-borba-s-terorizma.html", "text": "Въпреки яростната съпротива на правозащитниците, правителството на Япония прие спорно антитерористично законодателство, значително разширяващо възможностите на спецслужбите в сферата на контрол над телекомуникациите. В четвъртък, 15 юни, законодателното предложение преодоля и последната парламентарна преграда в горната камара на парламента, предава Deutsche Welle.\r\nКритиците смятат, че текстът на закона е твърде неясен и не гарантира почти никаква защита срещу подслушване на обикновени граждани. Редица адвокати се опасяват, че новият акт ще доведе до нарушаване на Закона за защита на личните данни и до прекомерно разрастване на подслушването на телефонни разговори и онлайн чатове. Правителството на Япония, обаче, на свой ред подчерта, че е необходимо ново законодателство за предотвратяване на евентуални терористични нападения по време на Олимпийските игри през 2020 г. в Токио.\r\nПриемането на спорното законодателство бе предшествано от множество протести на гражданите. В резултат за гласуване в парламента бе представена смекчена версия на закона, припомня медията.Тереза Герова", "date": "2017-06-15", "title": "Deutsche Welle: В Япония приеха спорен закон за борба с тероризма"}
{"url": "http://www.focus-news.net/news/2017/06/15/2405240/vidin-v-6-naseleni-mesta-v-oblastta-shte-bade-narusheno-vodopodavaneto-zaradi-avarii.html", "text": "В 6 населени места във Видинска област ще бъде нарушено водоподаването заради аварии, предаде репортер на Радио „Фокус” – Видин. На електронната страница на водоснабдителното дружество е посочено, че жителите на село Генерал Мариново няма да имат питейна вода до 12.00 часа – до тогава ще продължи отстраняването на авария на уличен водопровод. Спряно ще бъде водоподаването до 13.00 часа в селата Антимово и Иново, където също се отстраняват аварии на улични водопроводи. Без питейна вода до 14.00 часа остават жителите на селата Полетковци, Войница и Горни Лом, като причината отново е авария на водопроводи.\r\nАнна ЛОЗАНОВА", "date": "2017-06-15", "title": "Видин: В 6 населени места в областта ще бъде нарушено водоподаването заради аварии"}
{"url": "http://www.focus-news.net/news/2017/06/15/2405243/targovishte-politsiyata-izze-nezakonno-orazhie-i-boepripasi-pri-proverka-na-adres-v-selo-dalgach.html", "text": "Полицията иззе незаконно оръжие и боеприпаси, съобщиха от ОД на МВР - Търговище. Около 12.00 часа вчера в село Дългач, Община Търговище, при полицейска проверка в дома на 67-годишния с инициали С.К. е установено, че същият държи огнестрелно оръжие – ловна пушка марка „АКО“ – 12-ти калибър и 15 броя боеприпаси за нея, без да има надлежно разрешение за това. По случая е образувано досъдебно производство по чл. 339, ал. 1 от Наказателния кодекс по описа на Районно управление „Полиция“ - Търговище.", "date": "2017-06-15", "title": "Търговище: Полицията иззе незаконно оръжие и боеприпаси при проверка на адрес в село Дългач"}
{"url": "http://www.focus-news.net/news/2017/06/15/2405241/rs-evropa-kosovo-devet-dushi-sa-obvineni-v-planiraneto-na-teroristichni-ataki.html", "text": "Властите в Косово повдигнаха обвинения срещу девет души за планиране на терористични атаки, предава „Радио Слободна Европа“ в македонската си редакция.\r\nОбвиняемите са част от група от 19 лица, заловени след акция, проведена на територията на Косово, Албания и Македония през ноември миналата година. Те са заподозрени в планирането на нападение на срещата между футболните отбори на Албания и Израел, която се състоя миналата година.\r\n\"Заподозрените са обвинени в планиране на терористични атака срещу футболистите и феновете от Израел\", се посочва в изявление на косовската прокуратура.Тереза Герова", "date": "2017-06-15", "title": "„Р.С. Европа“: Косово – девет души са обвинени в планирането на терористични атаки"}
{"url": "http://www.focus-news.net/news/2017/06/15/2405236/targovishte-kandidatat-za-kmet-na-obshtina-antonovo-ali-aliev-se-sreshtna-s-zhitelite-na-selata-malogradets-i-dlazhka-polyana.html", "text": "Кандидатът за кмет на община Антоново Али Алиев и общинският ръководител Елка Станчева се срещнаха с жителите на селата Малоградец и Длъжка поляна. На срещата бяха обсъдени проблеми, касаещи малките населени места. Това съобщиха от пресцентъра на ПП ГЕРБ. Али Алиев сподели, че познава проблемите на селата и пое ангажимент да работи активно за тяхното разрешаване. Той представи пред присъстващите своите приоритети за бъдещото развитие на Антоново и подчерта, че ще работи честно и в интерес на всички жители на общината.\r\nОбщинският ръководител на ПП ГЕРБ-Антоново Елка Станчева сподели, че местните избори са от изключителна важност и призова хората да упражнят правото си на глас на 2 юли с №3 в бюлетината.", "date": "2017-06-15", "title": "Търговище: Кандидатът за кмет на община Антоново Али Алиев се срещна с жителите на селата Малоградец  и Длъжка поляна"}
{"url": "http://www.focus-news.net/news/2017/06/15/2405242/burgas-nedelniyat-fermerski-pazar-na-slaveykovoto-pazarche-veche-e-s-lyatno-rabotno-vreme.html", "text": "Неделният фермерски пазар на Славейковото пазарче вече е с лятно работно време. Биопродукцията на българските земеделци и фермери може да бъде открита от 15.00 до 20.00 часа на обичайното място. Това съобщиха от пресцентъра на Община Бургас.\r\nПризовават се всички потребители да си носят торбички от плат, за да дадат своя принос към глобалното намаляване употребата на пластмаса, което е проблем в световен мащаб.", "date": "2017-06-15", "title": "Бургас: Неделният фермерски пазар на Славейковото пазарче вече е с лятно работно време"}
{"url": "http://www.focus-news.net/news/2017/06/15/2405228/plovdiv-izvarshva-se-poredno-pretarsvane-za-nevzriveni-snaryadi-v-rayon-trakiya.html", "text": "Извършва се поредно претърсване за невзривени снаряди в район „Тракия“ в Пловдив. Отцепена е улица, за да се претърси и обследва районът до блокове 245 и 248, където през месец май бяха открити невзривени бомби и снаряди. Информацията потвърди за Радио „Фокус“ – Пловдив кметът на района Костадин Димитров. На терен са специалисти и полицейски екипи.„Фокус“ припомня:\r\nОбщо 10 броя невзривени боеприпаси бяха открити при изкопни дейности пред същия 248 блок в район „Тракия” в Пловдив в началото на месец май. Първоначално бяха намерени и обезвредени 3 авиационни бомби, след което те бяха транспортирани на военен полигон за унищожение. На следващия ден бяха намерени 7 броя невзривени боеприпаси, които бяха иззети от военнослужещи от Сухопътните войски. Стигна се и до евакуация на живущите от близките блокове.\r\nТони МИХАЙЛОВ", "date": "2017-06-15", "title": "Пловдив: Извършва се поредно претърсване за невзривени снаряди в район „Тракия“"}
{"url": "http://www.focus-news.net/news/2017/06/15/2405237/georgi-markov-gerb-mazhoritarniyat-vot-pravi-izborite-interesni-toy-e-nepredskazuem.html", "text": "Мажоритарният вот прави изборите интересни, той е непредсказуем.  Това заяви от парламентарната трибуна народният представител от ПГ на ГЕРБ Георги Марков, по време на дебатите по първо четене на промените в Изборния кодекс, предвиждащи преминаването от пропорционална към мажоритарна избирателна система, предаде репортер на Агенция „Фокус”. Георги Марков подчерта, че е привърженик на мажоритарната система. В подкрепа на тезата си той коментира, че в мажоритарната система личностният принцип е безспорен. „Хората искат да избират в едномандатен район кандидати лице срещу лице, които не са анонимни. Връзката между избрания народен представител и избирателя е по-голяма”, аргументира се Георги Марков. По думите му предимство на мажоритарната система е и правенето на по-големи и по-силни мнозинства. „Всички българи искат да е силно управлението. За да е силно управлението, не трябва само можещ премиер и можещи министри. Трябва да има и силно парламентарно мнозинство, защото правителството е еманация на парламента”, заяви от парламентарната трибуна Георги Марков. Той обърна внимание и на милионите български граждани, които са подкрепили референдума, в който въпросът за смяна на избирателната система бе залегнал и призова народните представители да се съобразят с вота на гражданите. \r\nИван ЛАЗАРОВ", "date": "2017-06-15", "title": "Георги Марков, ГЕРБ: Мажоритарният вот прави изборите интересни, той е непредсказуем"}
{"url": "http://www.focus-news.net/news/2017/06/15/2405207/riosv-plovdiv-vdigna-mobilnata-stantsiya-izmervashta-chistotata-na-vazduha-v-shishmantsi-zaradi-pozhara.html", "text": "РИОСВ – Пловдив вдигна мобилната станция, измерваща чистотата на въздуха в Шишманци заради пожара. Това съобщи за Радио „Фокус” Пловдив доц. Стефан Шилев, директор на екоинспекцията. В момента няма вредни емисии, димоотделянето е спряло. Измерванията на постоянната мобилна автоматична станция продължиха близо седмица. Резултатите от измерваните показатели, регистрирани от мониторинга на въздуха в Шишманци не са притеснителни за жителите в района, твърдят от РИОСВ. Всички показатели са под нормите. РИОСВ установи две нарушения на фирмата, стопанисваща изгорелия склад в  Шишманци. Съставени са два акта за установяване на административно нарушение – за неводене на отчетност и за липса на уведомление за авария по Закона за отговорността за предотвратяване и отстраняване на екологични щети. Наказателните постановления ще са до 6000  лв.  всяко. „Утре те ще бъдат връчени на фирмата”, каза Шилев. След влизане в сила на наказанията, регистрационният документ на фирмата за извършване на дейности за временно съхранение на рециклируеми отпадъци ще бъде отнето в съответствие със Закона за управление на отпадъците.\r\nЦветана ТОНЧЕВА", "date": "2017-06-15", "title": "РИОСВ – Пловдив вдигна мобилната станция, измерваща чистотата на въздуха в Шишманци заради пожара"}
{"url": "http://www.focus-news.net/news/2017/06/15/2405247/ipn-masov-grob-s-tlennite-ostanki-na-okolo-70-dushi-e-otkrit-pri-stroitelni-deynosti-v-tiraspol.html", "text": "Тленните останки на най-малко 60-70 души са открити при строителни дейности, извършени в близост до крепостта в Тираспол, столица на стремящата се към отделяне от Молдова Приднестровска република, предава информационната агенция IPN.\r\nЕксперти са установили, че скелетите са на лица на възраст между 25 г. и 40 г., като по-голямата част от тях са на жени. \r\nСпоред местните медии останките принадлежат на жертвите на репресиите от 1936-1938 г.\r\nЧленовете на изследователския екип поясниха, че са се натъкнали на над 200 куршума на мястото на зловещата находка. Някои от черепите имат видими следи от огнестрелна рана. Тереза Герова", "date": "2017-06-15", "title": "IPN: Масов гроб с тленните останки на около 70 души е открит при строителни дейности в Тираспол"}
{"url": "http://www.focus-news.net/news/2017/06/15/2405248/vratsa-narodniyat-predstavitel-ot-pp-gerb-krasen-krastev-shte-provede-iznesen-priemen-den-v-dolni-vadin.html", "text": "Народният представител от ПП ГЕРБ Красен Кръстев ще проведе изнесена приемна ден в с. Долни Вадин, съобщиха от пресцентъра на партията. Той е насрочен за 19 юни, понеделник. Всички желаещи да се срещнат с народния представител могат да го направят от 14:00 часа в сградата на НЧ ,,Съзнание\" 1927, кметство Долни Вадин.", "date": "2017-06-15", "title": "Враца: Народният представител от ПП ГЕРБ Красен Кръстев ще проведе изнесен приемен ден в Долни Вадин"}
{"url": "http://www.focus-news.net/news/2017/06/15/2405249/razgrad-politseyski-avtomobil-e-katastrofiral-na-glaven-pat-e-70-ekipat-e-bez-seriozni-naranyavaniya.html", "text": "Патрулен автомобил на Районно управление - Разград е катастрофирал около 7.00 часа тази сутрин на главен път Е-70, съобщиха от ОД на МВР - Разград. Инцидентът е станал на връщане към града от село Осенец, където екипът от двама полицейски служители е извършил проверка за домашен арест. Двамата униформени са откарани в МБАЛ - Разград и след медицински преглед са освободени без сериозни наранявания. Пробите за алкохол на двамата са отрицателни.\r\nПо случая е образувано следствено дело, в хода на което ще изясни причините и обстоятелствата, довели до пътнотранспортното произшествие.", "date": "2017-06-15", "title": "Разград: Полицейски автомобил е катастрофирал на главен път Е-70, екипът е без сериозни наранявания"}
{"url": "http://www.focus-news.net/news/2017/06/15/2405245/razgrad-vazrastna-zhena-e-stanala-zhertva-na-telefonna-izmama-za-3-000-leva.html", "text": "82-годишна жена от Разград е станала жертва на телефонна измама, съобщиха от Областната дирекция на МВР. За времето от 14.00 до 17.30 часа вчера жената с инициали И.Х. била въведена в заблуждение, че се извършва полицейска операция по залавяне на телефонни измамници. Жената оставила сумата от 3 000 лева в найлонова торбичка до близкия трафопост. По случая е образувано досъдебно производство по чл.209 от НК.", "date": "2017-06-15", "title": "Разград: Възрастна жена е станала жертва на телефонна измама за 3 000 лева"}
{"url": "http://www.focus-news.net/news/2017/06/15/2405250/yordan-yordanov-kmet-na-dobrich-vseki-mesets-obshtinata-tarpi-shteti-v-razmer-na-50-000-leva-v-rezultat-na-nalozhena-finansova-korektsiya.html", "text": "Всеки месец Община град Добрич търпи щети в размер на 50 000 лева в резултат на наложена финансова корекция за депото край село Стожер, построено по проект. Това съобщи кметът Йордан Йорданов, предаде кореспондентът на Радио „Фокус” – Варна. Сумата се приспада от Министерство на околната среда и водите (МОСВ)  от целевата държавна субсидия, отпускана за Общината. Кметът на града припомни, че по повод наложената финансова корекция е заведено дело от Община град Добрич. Към момента то се гледа от Административния съд във Велико Търново, като делото е отложено за месец септември. Наложената финансова санкция е в размер на 4 300 000 лева общо. До момента са проведени редица разговори по темата с различни отговорни институции, предстоят и нови такива, посочи кметът. „Работим, използвали сме всички инструменти, които една община може да използва. Разговори многократно е имало с Министерството и с министъра, с единия, после със служебния, отново сега. В края на месеца ми предстоят разговори с министрите на МОСВ и МРРБ (Министерство на регионалното развитие и благоустройството). Отново ще говорим за тази финансова корекция. Надявам се на реакция от страна на държавата. Тъй като други общини в годините се вижда как Министерството по един или друг начин им помага или по-скоро държавата, за да не плащат такива големи финансови корекции“, заяви Йордан Йорданов.\r\nЖулиета НИКОЛОВА", "date": "2017-06-15", "title": "Йордан Йорданов, кмет на Добрич: Всеки месец Общината търпи щети в размер на 50 000 лева в резултат на наложена финансова корекция"}
{"url": "http://www.focus-news.net/news/2017/06/15/2405251/lokalno-makedoniya-zemetresenie-ot-26-po-skalata-na-rihter-e-registrirano-severozapadno-ot-skopie.html", "text": "Земетресение със сила от 2,6 степен  по скалата на Рихтер е усетен в ранните часове на четвъртък в столицата Скопие и околностите й, съобщава македонското електронно издание „Локално“.\r\nПо данни на Европейския средиземноморски сеизмологичен център епицентърът на земетресението е бил на 12 км северозападно от Скопие, с дълбочина от 10 км. \r\nНе се съобщават данни за материални щети.Тереза Герова", "date": "2017-06-15", "title": "„Локално“ (Македония): Земетресение от 2,6 по скалата на Рихтер е регистрирано северозападно от Скопие"}
{"url": "http://www.focus-news.net/news/2017/06/15/2405253/agentsiya-po-zaetostta-prez-may-bezrabotitsata-e-namalyala-do-71.html", "text": "През май 2017 г. административната статистика на Агенцията по заетостта отчита равнище на регистрираната безработица от 7.1%, с 0.5 процентни пункта по-малко от април. В сравнение с май миналата година безработицата се свива значително – с 1.6 процентни пункта. Това съобщиха от пресцентъра на Агенцията по заетостта.\r\nБроят на регистрираните безработни лица в бюрата по труда през май е 233 829. Той намалява с 15 635 души спрямо предходния месец, а в сравнение с май 2016 г. броят им съществено се свива – с 52 417 лица или 18.3% по-малко. \r\nПрез май работа са започнали общо 26 750 безработни лица, от които 22 040 на първичния пазар на труда. В субсидирана заетост са включени 4 710 безработни. От тях 2 623 лица са започнали работа по програми и мерки за заетост от ЗНЗ. По схеми на ОП РЧР на работа са постъпили 2 087 безработни лица.\r\nВ бюрата по труда са заявени 19 939 свободни работни места на първичния пазар. От тях частният сектор е обявил 16 408, които са 82,3% от всички заявени свободни работни места на първичния пазар през месеца. В сравнение с май 2016 г. броят на заявените свободни работни места на първичния пазар нараства с 6,3% или с 1 174 броя.\r\nПрез май 2017 г. най-много свободни работни места на първичния пазар в бюрата по труда са заявени от преработващата промишленост (5 514); търговията (3 695); хотелиерството и ресторантьорството (3 457); строителството (1 422); селското, горското и рибното стопанство (1 334); административните и спомагателните дейности (934); операциите с недвижими имоти (800); транспорта, складирането и пощите (745); държавното управление (497) и др.\r\nНай-търсените професии в бюрата по труда през май продължават да бъдат  професиите, свързани с предоставяне на услуги на населението, и на първо място персонал, зает в хотелиерството и ресторантьорството като сервитьори, бармани, камериери, администратори в хотели. Следват оператори на машини в преработвателната промишленост – шивачи, кроячи, гладачи; квалифицирани работници в промишлеността – заварчици, шлосери, стругари; общи работници в строителството; продавачи и касиери в търговията; шофьори; монтажници; общи работници в промишлеността. От специалистите с висше образование най-търсени са учителите и преподавателите, следват инженерите, медиците и стопанските специалисти.", "date": "2017-06-15", "title": "Агенция по заетостта: През май безработицата е намаляла до 7.1%"}
{"url": "http://www.focus-news.net/news/2017/06/15/2405256/evropeyskiyat-institut-cife-na-balkanskiya-poluostrov-shte-mu-tryabvat-25-g-za-da-dostigne-standarta-na-es.html", "text": "Директорът на проекта за Балканите на Европейския институт CIFE, Ник Тобиас, твърди, че регионът е по-беден в сравнение с преди 30 г., предава македонската електронна медия „Фактор“.\r\nЕкспертът предполага, че на страните от Балканския полуостров ще им бъдат необходими 25 г., за да достигнат стандарта на държавите от Европейския съюз. При това изчисленията са направени на база ръст на икономиката в региона от три до четири процента годишно. \r\nТобиас подчерта, че ако Балканите биват подпомагани икономически, разликата с държавите от Западна Европа ще бъде намалена, отбелязвайки, че не е важно балканските страни да бъдат част от ЕС, а да достигнат икономическите показатели на членките на Общността.Тереза Герова", "date": "2017-06-15", "title": "Европейският институт CIFE: На Балканския полуостров ще му трябват 25 г., за да достигне стандарта на ЕС"}
{"url": "http://www.focus-news.net/news/2017/06/15/2405254/plovdiv-zhgerb-karlovo-podkrepiha-blagotvoritelnata-aktsiya-zhalti-stotinki.html", "text": "Дамите от общинската организация на ГЕРБ в Карлово поставиха в офиса на ГЕРБ – Карлово, на ул. „Граф Игнатиев“№ 3 касички за събиране на монети от по 1, 2  и 5 стотинки, съобщиха от пресцентъра на партията. Кутии за събиране на „жълти стотинки“ ЖГЕРБ – Карлово сложиха и  фирмите „Консултгруп\" ООД, ЕТ \" Космос- Стойчо Ангелов\", както и търговски обекти в селата Горни Домлян, Ведраре и Куртово. Благотворителната акция “Жълти стотинки“ на Сдружение „Съзидание 2012“е вдъхновена от едноименната френска кампания на Бернадет Ширак, съпруга на френския президент Жак Ширак. Вече 10-та година в България, 365 дни в годината, Сдружението , чрез свои представители в различни градове на страната, събира монети от 1, 2 и 5 ст. в специално изработени ,за целта, касички. Два пъти в годината, на 1-ви юни и 6-ти декември, събраните средства се предават в указани пунктове и са предназначени за обзавеждане на детски болнични стаи, закупуване на играчки и апаратура за лечебни заведения. През 2017 г. столица на акцията е град ЛОВЕЧ, а градовете, определени да получат средства за закупуване на медицинска апаратура за педиатричните отделения в болниците са КАРЛОВО, СМОЛЯН, ЛОВЕЧ и БЛАГОЕВГРАД. \r\n„С тази акция искаме да покажем, че така ненужните ни жълти стотинки са капките милосърдие, от които всеки един от нас, поне веднъж в живота си има нужда, затова каним всички, които желаят да ни подкрепят!“,  призова общинският клубен ръководител на ЖГЕРБ – Карлово Мариана Тодорова.", "date": "2017-06-15", "title": "Пловдив: ЖГЕРБ – Карлово подкрепиха благотворителната акция „Жълти стотинки“"}
{"url": "http://www.focus-news.net/news/2017/06/15/2405255/uchenicheski-tvorbi-ot-konkursa-balgarskite-arhitekturni-pametnitsi-v-maketi-byaha-predstaveni-v-narodnoto-sabranie.html", "text": "Творби на ученици, участвали в конкурса „Българските архитектурни паметници в макети”, бяха представени в Народното събрание, предаде репортер на Агенция „Фокус”. Изложбата e по инициатива на народния представител Павел Христов и бе открита в северното фоайе на парламента, където ще бъде експонирана през следващите 10 дни.\r\nОрганизаторите обясниха, че конкурсът „Българските архитектурни паметници в макети” се е провел за първи път през 2010 година. Той има за цел да засили интереса на учениците към историята и към архитектурните паметници в България. Всяка година творбите на децата са посветени на различни теми. През 2012 г. конкурсът е включен в Националния календар за извънучилищни дейности на Министерството на образованието.\r\nБиляна ИВАНОВА", "date": "2017-06-15", "title": "Ученически творби от конкурса „Българските архитектурни паметници в макети” бяха представени в Народното събрание"}
{"url": "http://www.focus-news.net/news/2017/06/15/2405252/pavel-ivanov-institut-za-publichna-administratsiya-ima-nuzhda-ot-po-golyama-reforma-na-sistemite-za-finansovo-praven-kontrol.html", "text": "Има нужда от по-голяма реформа на системите за финансово-правен контрол. Това каза Павел Иванов, изпълнителен директор на Института по публична администрация по време на награждаването на конкурса „Най-добра администрация“ 2017, предаде репортер на Агенция „Фокус“. Иванов посочи, че е бил председател на групи, които правят системи за финансово управление и контрол. По думите му е необходима малко по-голяма връзка на системите за финансово-правен контрол с другите системи за качеството на управление на администрацията. „С годините нещата се променят“, коментира Павел Иванов. Според него има нужда от преосмисляне на самия модел. „За мен ще бъде удоволствие да разбера кои са наградените в тази област. Поздравления на Свищовската академия за доброто сътрудничество, което имаме“, каза той. \r\nДеница КИТАНОВА", "date": "2017-06-15", "title": "Павел Иванов, Институт за публична администрация: Има нужда от по-голяма реформа на системите за финансово-правен контрол"}
{"url": "http://www.focus-news.net/news/2017/06/15/2405257/plovdiv-zhitelite-na-kv-komatevo-sa-sabrali-nad-ton-i-polovina-otpadatsi-vklyuchvayki-se-v-izpalnenieto-na-ekologichniya-proekt-ot-vrata-na-vrata.html", "text": "Жителите на кв. „Коматево“ в Пловдив са събрали над тон и половина отпадъци, включвайки се в изпълнението на екологичния проект „От врата на врата“. Това каза за Радио „Фокус“ – Пловдив Иван Стоянов, директор на ОП „Чистота“. По думите му, проектът е стартирал преди месец и половина. В началото на май на домакинствата в квартала са раздадени 50-литрови жълти чували, в които да се изхвърлят отпадъци от пластмасови, метални и хартиени опаковки. Два пъти месечно на точно определени дати и часови диапазон екипи на предприятието събират напълнените чували. „При трите досегашни събирания, съответно на 3 и 17 май, както и на 7 юни, броят на чувалите бележи увеличение от над 4 пъти. Над тон и половина е събраният досега отпадък, който се извозва за сортиране и се предава на крайни преработватели за рециклиране. Първоначалните резултати са оптимистични за успешното приключване на проекта“, каза Стоянов. Той припомни, че след провеждането на разяснителната кампания по проекта, хората са разбрали за ползите от разделното събиране на отпадъците, в резултат на което са се включили по собствено желание. Следващото събиране на жълти чували по график е предвидено за 21 юни.\r\nТони МИХАЙЛОВ", "date": "2017-06-15", "title": "Пловдив: Жителите на кв. „Коматево“ са събрали над тон и половина отпадъци, включвайки се в изпълнението на екологичния проект „От врата на врата“"}
{"url": "http://www.focus-news.net/news/2017/06/15/2405260/dobrich-politsiyata-v-balchik-razsledva-krazhba-na-4-600-evro-20-000-rubli-i-zlatni-nakiti.html", "text": "Полицията в Балчик разследва кражба на 4 600 евро, 20 000 рубли и златни накити, съобщиха от ОД на МВР - Добрич. Около 07:00 часа вчера е получено съобщение за извършена кражба от частен имот, който се намира във вилната зона на град Балчик. Установено е, че за времето от 02.00 часа до 06.45 часа вчера неизвестен извършител е проникнал през незаключена входна врата. По данни на тъжителя е извършена кражба на 4 600 евро, 20 000 рубли и златни накити. По случая е образувано досъдебно производство по описа на Районно управление „Полиция” - Балчик.", "date": "2017-06-15", "title": "Добрич: Полицията в Балчик разследва кражба на 4 600 евро, 20 000 рубли и златни накити"}
{"url": "http://www.focus-news.net/news/2017/06/15/2405258/zvezdnite-futbolisti-na-berbatov-i-figo-napraviha-zrelishtno-ravenstvo-obzor.html", "text": "Бербатов: Заслужаваше си, когато видях всички тези деца\r\nДимитър Бербатов заяви след благотворителния мач на \"Васил Левски\", че въпреки умората се чувства доволен и всичко си е заслужавало, след като е видял талантливите деца, които ще получат подкрепа от неговата фондация и тази на Луиш Фиго. \"Целият стрес и умората от самия мач се отразява, явно остарявам. Все още не мога да разбера какво се случи, ще ми трябват 1-2 дни. Заслужаваше си всичко, което се случи, когато видях всички тези деца. Като ги поздравих и те ме поздравиха. Целта на фондацията не е изпълнена, сега започва, това е една голяма стъпка към осъществяване  на мечтите ми  и на хората от фондациите. Сега ще имаме възможност да организираме повече такива събития и да помагаме на децата.\r\nНе беше целта да вкарам, целта беше да се съберат хора на стадиона,  да има повече дарители, децата да получат наградите и да видят всички какви талантливи деца имаме. Всичко останало е на заден план – дали съм вкарал или не. Важното беше, че тези футболисти, които дойдоха подкрепиха каузата на фондациите.\r\nВинаги може да е по-добре и винаги се стремя да е така. Следващият проект ще се стараем да надскочим себе си. Екип и организацията бяха превъзходни, сега ни трябва малко почивка. Надявам се хората които бяха да са изпитали удоволствие от спектакъла.\r\nКупонът най-вероятно ще е вкъщи. Много съм изморен, но щастливо изморен. Мисля, че всички са доволни от това как бяха посрещнатити, как се отнасяха с тях. Благодарих им няколко пъти, но те го заслужават. Еврата е опасен характер, но се разбираме затова. Той е много позитивен човек. Като се прибера и се видим на вечерята, ще е удоволствие да се видя пак с тях\".\r\nБербатов заяви, че е възможно отново да бъде организиран такъв мач в България. „Всичко е възможно, това е една огромна крачка, плановете са ми големи и амбициите. Ако можем пак ще организираме тук мач,  ако не - в чужбина”.\r\nБербатов добави, че все още не се е отказал от футбола и очаква оферти. \"Разбира се постоянно е в главата ми това. Ще отделям малко време на семейството, ако има оферти ще го обсъдим, ако не - трябва да приема, че времето ми е минало и да се насоча към друго“.Луиш Фиго: Не беше Шампионска лига, но стана хубав мач\r\nХората се насладиха на едно страхотно събитие, поздравления за организацията. Благодаря за подкрепата. Бях и при президента. Както Мандела казва, футболът има силата да промени света. Днес най-важното беше, че  мачът подпомогна и двете фондации. Това заяви Луиш Фиго, който заедно с фондацията си и тази на Димитър Бербатов организираха футболен спектакъл, който дълго време ще се помни. В мача на \"Васил Левски\" бяха поканени цял куп звезди от близкото минало, които сътвориха истинско зрелище с 6 гола.\r\n\"Не беше Шампионска лига, но стана хубав мач. Бербатов беше вкарал млади и бързи футболисти с повече сили. Но за всички е ясно, че резултата е най малкото което се гледа в този мач\", добави португалецът.Стилян Петров: Невероятна емоция. Радвам се, че хората ни изтърпяха на това темпо\r\nСтилиян Петров бе част от шоуто на Димитър Бербатов и Луиш Фиго. След мача той сподели своето мнение за благородната инициатива. \r\n„Невероятна емоция. Радвам се, че хората ни изтърпяха на това темпо. Но нека не забравяме защо всички сме се събрали тук – за една невероятна кауза. Получи се един добър мач, с някои хубави отигравания, на както казах доста бавно темпо, с няколко красиви гола. Но в крайна сметка, да видя този стадион пълен за едно такова събитие, е невероятно.  \r\nВсе още не съм във форма, но ще вляза. Митко го познавам доста добре. Много хора не го познават. Това, което направи, е невероятно – да доведе толкова много звезди на едно място. Както Ицо, сега и Митко направиха невероятни събития. Радвам се, че хора като тях събират хора за такива каузи. \r\nНастроението е невероятно. Получи се празник, което е радващо. Мисля, че всички гости ще си тръгнат от България очаровани. \r\nДа се надяваме, че националният отбор и клубните ще направят така, че стадионът да бъде пълен така, както беше днес. \r\nБлагодаря на всички, които днес бяха на стадиона. Продължавайте да бъдете част от това и да се надяваме, че ще има още такива събития и стадионът отново ще бъде пълен\", заяви Стенли.Балъков: Благодаря на българската публика за уважението и за това, което направи днес\r\nМагическият халф от близкото минало Красимир Балъков отново се завърна на терена. Той изигра едно полувреме в шоу мача на Димитър Бербатов и Луиш Фиго, а през втората част бе пом.-треньор на Мартин Йол. \r\n„Благодаря на българската публика за уважението и за това, което направи днес. Напълниха стадиона и показаха, че сме влезли в Европа. Мисля, че всички са доволни от невероятното шоу днес. Първите 45 минути играх като футболист. Вторите седнах да помагам на треньора. Имаше доста млади българи, които не познава и трябваше да му помагам. Голямо благодаря на всички, които бяха на стадиона. Ние сме мислещи хора. Хора, които искаме да помагаме и сме готови да участваме в такива благотворителни каузи.\r\nГолеми спомени се върнаха. С Луиш Фиго изкарахме близо 5 невероятни години в Спортинг Лисабон. Припомнихме си много неща от португалското време. Довечера отново ще си поприказваме. Ние сме приятели и ще останем такива во век и веков.\r\nТова е една от първите крачки, които се правят в България чрез футбола да се събират пари за благотворителност. Надявам се да стане традиция, защото в много други държави вече е”, коментира Красимир Балъков.Мартин Петров: Прекрасно беше, трите кончета бяха едни до други\r\nПрекрасно беше. Хубаво е да видиш толкова звезди на едно място. Радвам се, че стана спектакъл. Благодаря на Бербатов за поканата. Дано има повече такива събития, защото виждате какъв празник стана. Останах приятно изненадан, че в съблекалнята трите фланелки бяха една до друга  - моята, на Бербатов и на Стилиян. Трите кончета бяха едни до други. Това заяви Мартин Петров след благотворителния мач на Бербатов и Фиго, който се игра на ст. \"Васил Левски\".\r\n\"Стадионът отново беше пълен. Колкото повече такива събития, толкова по-добре, защото те носят позитивизъм. Дават позитивно мислене на тези дечица, които Бербатов награждава. Това за тях е едно голямо преживяване. Със сигурност повечето от тях няма да спят тази вечер, както и много други деца, които бяха на стадиона и се докоснаха до тези звезди.\r\nМного добре знаем, че когато има резултати, публиката идва. Пожелавам успех на младите играчи, които се появиха на терена днес. Това беше и целта на Бербатов - те да се докоснат до тези звезди и да видят, че няма нищо страшно\", добави Марто.Шимао Саброса: Работата на Бербатов и Фиго с фондациите е страхотна\r\nФутболистът от отбора на Фиго Шимао Саброса заяви, че се чувства много добре след благотворителния мач игран на \"Васил Левски\". Саброса похвали и двамата футболисти за работата, която вършат с фондациите си и твърдо заяви, че отново би участвал в подобна инициатива.\"Много добре се чувствам да играя в  този мач, играха страхотни футболисти като Фиго и Бербатов. Работата която вършат с фондациите е страхотна. Беше много забавно днес. Бих играл и друг път,  да се включа в подобно събитие. Винаги съм съгласен да помагам за такива инициативи.\r\nИграл съм с някои от тях, срещу други съм играл, да се видим след толкова време и да си поговорим беше много позитивно.“\r\nШимао не пропусна да похвали и публиката, която не спря да подкрепя легендите на терена. \"И публиката направи голям спектакъл, не спря да подкрепя. Големи поздрави за всички привърженици, които дойдоха\".Предраг Миятович: Удовлетворени сме, че имаше толкова зрители на стадиона\r\nЕдна от звездите, които пристигнаха в София за благотворителния Мач, в който Димитър Бербатов и поканените от него играчи играха срещу отбора на Луиш Фиго, беше сърбинът Предраг Миятович. Бившият нападател на Реал Мадерид се изказа ласкаво за Бербатов и сподели, че се радва, че е в България.\r\n“Получи се великолепен мач. Удовлетворени сме, че имаше толкова зрители на стадиона. Доста сме уморени. Тежко е. Все пак сме спрели да играем доста отдавна. Аз съм като мъртъв, направо катастрофа”, каза с усмивка Миятович.Роби Кийн: С Бербатов винаги се чувстваме добре заедно\r\nБившият съотборник на Димитър Бербатов в Тотнъм Роби Кийн потвърди след края на благотворителния мач в София, че двамата винаги се чувстват добре в тандем на терена. \r\n\"Хубаво е, че бях тук, получи се страхотен шоу мач за феновете. Причината беше благотворителност\", започна ирландецът. \"Знам, че тук публиката много обича Бербатов. Доволен съм, защото стана хубав мач и всички се забавлявахме. И двата отбора бяха много добри, стана голям купон. Това е страхотно място, с чудесни хора. Тайната на добрата форма е да вкарваш голове. И на терена, и извън него, двамата с Бербатов се чувстваме добре заедно. С него сме много добри приятели\", добави Кийн.Салгадо: Изморих се! Бербатов пусна много млади момчета\r\nБившият защитник на Реал Мадрид Мичел Салгадо призна, че е усетил умората в края на зрелищния благотворителен мач между отборите на Луиш Фиго и Димитър Бербатов. \r\n\"Чувствам се изморен, защото играхме и срещу Рома в Мадрид през уикенда, където бяха на терена 90 минути. Събраха ми се доста мачове напоследък\", започна с усмивка испанецът. \r\n\"Но аз се радвам, че стадионът беше пълен и че феновете се забавляваха. Другият отбор вкара момчета на 21-22 години, а ние вече сме по-възрастни. \r\nКогато се оттеглиш и мине известно време, става сложно. Първо трябва да тичаш, да поддържаш форма във фитнеса. Но е важно какво се случва в главата ти и да играеш от време на време. Манталитетът се променя, когато се откажеш.  \r\nБългария е една футболна страна. Като млад съм гледал много легенди като Балъков, Стоичков, покойния Трифон Иванов. България играеше техничен и качествен футбол. \r\nДойдох тук заради Бербатов, децата и Луиш Фиго. Страхотно е да играеш пред толкова много хора, за които футболът е голяма страст, добави Салгадо.Арвеладзе: Направихме нещо страхотно за децата\r\nШота Арвеладзе бе поредната голяма звезда, която взе участие в благотворителния шоу мач между отборите на Димитър Бербатов и Луиш Фиго на стадион “Васил Левски”. Той заяви, че с този двубой големите звезди на футбола от близкото минало са направили нещо страхотно за децата.\r\n“Страхотно е това, което направиха момчетата, най-вече за децата. След като спряхме да играем, това е най-доброто, което можем да направим за тях. Да осигурим мир и добър живот за децата - нещо, което на много от тях липсва. Това са мачове, в които можем да съберем пари за тях. Когато се съберат големи футболисти и играят заедно, това се случва. В България обичате футбола и имате големи играчи от близкото минало. Беше страхотно да бъда тук”, заяви Арвеладзе.Литманен: Вече ни е трудно да играем по 90 минути\r\nБившият плеймейкър на Аякс, Барселона и Ливърпул Яри Литманен игра цял мач за състава на Луиш Фиго в благотворителния двубой срещу приятелите на Димитър Бербатов (3:3). Той заяви, че му е било доста трудно да запише пълни 90 минути на “Васил Левски”, но пък е било удоволствие да вземе участие в тази срещи.\r\n“Трудно е, трябваше да играем два мача за седмица. Въпреки това беше удоволствие. Атмосферата беше хубава и го почувствахме на терена. Напоследък не бяхме играли толкова много мачове. 90 минути си е тежко. Въпреки това имаше хубав футбол от добри играчи и бе приятно да бъда тук”, заяви Литманен.Аврам Грант: Феновете бяха фантастични. Получи се страхотна атмосфера\r\nНаставникът на All Stars в благотворителното шоу на Димитър Бербатов и Луиш Фиго изказа своето задоволство от събитието. Той сподели, че се е получила страхотна атмосфера и най-важното, чеса са се събрали пари за благотворителност. \r\n\"Получи се добър мач, по-добър отколкото си представяхме. Мачът беше вълнуващ. Имаше страхотни играчи, доста подавания, доста голове. Мисля, че феновете се забавляваха. \r\nМичел Салгадо и Литманен се представиха страхотно, бяха в много добра форма и затова играха по 90 минути. Нямахме и много опции на тези позиции. Роби Кийн винаги вкарва срещу мен, днес също го направи и вкара два гола. Страхотен играч. \r\nФеновете бяха фантастични. Получи се страхотна стмосфера. Преди мача казах, че това е голямо събитие за местните фенове и съм много доволен, че се събраха толкова легенди от миналото. Но съм доволен и, че се събраха пари за фондацията на Бербатов. \r\nПосланието ми е, че можем да помогнем на всеки, който се нуждае. Страхотно е, че хора като Бербатов и Фиго правят такава благотворителност. Те искат да дават на общността това, което са взели от нея. Аз самият никога не отказвам на подобни каузи. Страхотнов е да виждаме това, което тези играчи правят за обществото. Видяхме каква любов върнаха феновете на Бербатов и Фиго”, заяви след срещата Грант.Йол: Бербатов ми е като син, вероятно е най-талантливият, когото някога съм тренирал\r\nХоландският специалист Мартин Йол, под чието ръководство Димитър Бербатов игра в Тотнъм и Фулъм, също пристигна за големия благотворителен мач, организиран от футболната ни звезда. \r\n\"Страхотно е, че Бербатов организира такова събитие. Той е страхотен човек, благодарение на него съм тук днес. Дори не се замислих, когато той ме покани да дойда в България и да бъда част от този празник. \r\nЗа мен Бербатов е като син. Взех го от Байер (Леверкузен), след това го молех да дойде във Фулъм. Първоначално той не беше убеден, че това е правилното решение, но след като се присъедини към тима, винаги ми помагаше. Надявам се да мога да кажа, че и аз съм му помогнал с нещо. Вероятно той е най-талантливият футболист, когото някога съм тренирал\", сподели Йол.", "date": "2017-06-15", "title": "Звездните футболисти на Бербатов и Фиго направиха зрелищно равенство (ОБЗОР)"}
{"url": "http://www.focus-news.net/news/2017/06/15/2405262/ministar-temenuzhka-petkova-predstoi-provezhdane-na-obshtestvena-porachka-za-predproektno-prouchvane-za-gazorazpredelitelniya-tsentar-balkan.html", "text": "Един от основните приоритети в работата на настоящето правителство е развитието на инфраструктурата, в това число и на енергийната. Това ще интегрира България към енергийните пазари на съседните страни и ще гарантира сигурността на енергийните доставки. По този начин ще се реализира и целта ни за диверсификация на източниците и маршрутите за доставка на природен газ. Това каза министърът на енергетиката Теменужка Петкова по време на откриването на конференция „Стратегическа инфраструктура и инвестиции, България 2017”, организирана от Градът медиа груп, съобщиха от пресцентъра на министерството. \r\nМинистър Петкова припомни, че през месец ноември 2016 г. в експлоатация бе въведена първата междусистемна газова връзка на България, а именно тази с Румъния. Сега приоритетно работим за изграждането на интерконектора с Гърция - стратегическа инфраструктура не само за двете страни, а и за региона на Югоизточна Европа и за Европейския съюз, подчерта Петкова. По думите й, трите нерешени проблема пред проекта - взимане на окончателно инвестиционно решение, провеждане на успешен пазарен тест и осигуряване на финансиране за проекта вече са успешно приключени. Освен полученото финансиране от ЕК в размер на 45 млн. евро, в няколко последователни бюджетни години българското правителство потвърждава държавна гаранция в размер на 110 млн. лв. „В момента финализираме процеса за получаване на допълнително финансиране за проекта по оперативна програма „Иновации и конкурентоспособност”, ще размитаме на европейската солидарност”, заяви министър Петкова. Тя допълни, че предстои обявяването на обществената поръчка за избор на строител за изграждане на проекта на стойност около 120 млн. евро. Предвижда се строителството да стартира през първото тримесечие на 2018 г. Продължава работата и за завършване на проектите за интерконектори със Сърбия и Турция, каза още Петкова. Като друг важен за интегрирането на българския енергиен пазар към съседните, тя определи проекта за разширение на капацитета на газовото хранилище Чирен до 1 млрд. куб. м.\r\nБългария разполага с 2 765 км. национална и газопреносна мрежа, която е изключително добре поддържана. „Всяка година инвестираме средства в нейната рехабилитация и модернизация, така че тя да е надеждна и функционална. Това предимство на страната ни убеди колегите от Главна дирекция „Енергетика” на ЕК да разработим съвместно концепцията за изграждане на газоразпределителен център на територията на България, така че да получаваме природен газ от различни източници и да го транспортираме”, каза министър Петкова. Предстои провеждане на обществена поръчка за предпроектно проучване за газоразпределителния център \"Балкан\", за което „Булгартрансгаз” ЕАД получи 920 хил. евро европейско финансиране. Тя подчерта, че с оглед последното развитието на газовите проекти в региона, в рамките на предпроектното проучване ще се разгледа и възможността природен газ да постъпва на входна точка Турция и да преминава през изходна точка Сърбия. За българското правителство е от изключително значение да се запази стратегическата роля на България и тя да се превърне в транзитен център за Европа, допълни Петкова.\r\nТя определи и електроенергийната инфраструктура като неразделна част от стратегическата. „Електроенергийният системен оператор“ ЕАД получи над 30 млн. евро по Механизма за свързване на Европа и ще работи по изграждане на проекти, сред които и далекопроводът между Добруджа и Бургас. Това ще ни даде възможност Българската независима енергийна борса да се интегрира към борсите на съседните страни. \r\nИзграждането на енергийна инфраструктура ще бъде заложено и в Енергийната стратегия на България за 2030 г. с хоризонт до 2050 г. За нейното разработване Министерството на енергетиката ще привлече всички заинтересовани страни. Това е стратегически за българската енергетика документ, не е само за едно правителство, а за десетилетия напред и следва да се приеме с консенсус, каза още Петкова.", "date": "2017-06-15", "title": "Министър Теменужка Петкова: Предстои провеждане на обществена поръчка за предпроектно проучване за газоразпределителния център „Балкан”"}
{"url": "http://www.focus-news.net/news/2017/06/15/2405244/prezidentat-rumen-radev-shte-poseti-postradalite-lettsi-pri-intsidenta-v-cherno-more.html", "text": "Независимо какви ще бъдат причините за произшествието военният вертолет „Пантер“ факт е, че нашите летци летят много пъти под минималните санитарни стандарти установени в НАТО. \r\nТова заяви пред журналисти във Варна държавният глава Румен Радев, предаде репортер на Радио „Фокус“ – Варна.\r\nРадев заяви, че държавата трябва да направи така, че да гарантира на летците да изпълняват професия си при добри условия на безопасност. Президентът посочи, че през днешния ден ще посети авио база „Чайка“ както и двамата пострадали капитани, настанени във Военноморска болница - Варна. \r\n„Не искам да се произнасям преди комисията за разследване на летателното произшествие. Има много обстоятелства нека комисията се произнесе“, допълни държавният глава. \r\nМарияна ВАЛЕНТИНОВА", "date": "2017-06-15", "title": "Президентът Румен Радев ще посети пострадалите летци при инцидента в Черно море"}
{"url": "http://www.focus-news.net/news/2017/06/15/2405263/prof-georgi-ivanov-stanovishteto-na-smetnata-palata-e-che-ima-problemi-pri-funktsioniraneto-na-sistemite-za-finansovo-upravlenie-i-kontrol-v-obshtinite.html", "text": "Становището на Сметната палата е, че има проблеми при функционирането на системите за финансово управление и контрол (СФУК) в общините. Това каза проф. Георги Иванов, заместник-ректор на Стопанска академия „Д. А. Ценов“ – Свищов  и  член на Сметната палата по време на награждаването на конкурса  „Най-добра администрация“ 2017, предаде репортер на Агенция „Фокус“. Проф. Иванов заяви, че това становище е разбито в няколко аспекта – по отношение на управлението на бюджетния процес, на имуществото, на активите на общината и прилагането на правилата за изграждане и функциониране на системите за финансово управление и контрол, така както са разписани в закона.  „Сметната палата не отчита само слабостите свързани с функционирането на СФУК“, коментира проф. Иванов. По думите му в доклада на Сметната палата има и посочени добри практики, в които се посочва, че са се разбрали ползите от добрата система за вътрешен контрол. Той обясни, че когато има добра система за контрол, има и добро финансово управление. Според него по-добрата комуникация на общините ще помогне изключително много, за да се успее и да се направи животът в тях по-добър. „Щастлив съм, че днес тук на това място ще бъдат връчени награди на представители на общинска администрация, които са постигнали завидни успехи в прилагането на СФУК“, коментира проф. Иванов.\r\nДеница КИТАНОВА", "date": "2017-06-15", "title": "Проф. Георги Иванов: Становището на Сметната палата е, че има проблеми при функционирането на системите за финансово управление и контрол в общините"}
{"url": "http://www.focus-news.net/news/2017/06/15/2405266/silistra-sluzhitel-na-mvr-e-s-myarka-zadarzhane-pod-strazha-za-prestaplenie-protiv-parichnata-i-kreditnata-sistema.html", "text": "С определение на Силистренския окръжен съд по искане на Окръжната прокуратура в Силистра в ареста с най-тежката мярка за процесуална принуда „Задържане под стража“ е началникът на група „Оперативен център“ в сектор „Пожарогасене и спасителна дейност“ Младен А. Това съобщиха от пресцентъра на Апелативна прокуратура – Варна. 36-годишният мъж е привлечен като обвиняем за придобиване и пазене на предмети и материали, за които знаел, че са предназначени за подправка на платежни инструменти – престъпление по член 246, ал. 3, предл. 2 и 3, във връзка с ал. 1 от Наказателния кодекс, извършено като продължавано деяние в периода от 1 януари 2016 до 12 юни 2017 г.\r\nНа 13 юни 2017 г. Окръжната прокуратура в Силистра е повдигнала обвинение и е задържала за срок до 72 часа до произнасяне на състав на Силистренския окръжен съд по искането за определяне на мярка за неотклонение „Задържане под стража“ спрямо Младен А.  При претърсване са открити копие на документи за самоличност на различни лица, данни за кредитни карти, номера, дата на валидност, СVV-код и имената на собствениците им. \r\nДо разкриване на престъпната дейност на служителя на МВР се стигнало, след като било образувано досъдебно производство в Русе срещу шестима обвиняеми, които са задържани под стража. По него са събрани доказателства, уличаващи началника на група в сектор „Пожарогасене и спасителна дейност“ в МВР – Силистра, Младен А. Материалите срещу него са изпратени в Окръжната прокуратура в Силистра, тъй като от доказателствата, събрани по разследването, става ясно, че служителят на МВР е извършил престъплението на територията на Силистра.\r\nОбвиняемият полицейски служител поддържал част от електронните устройства – сървър и компютри, разположени в сградата един от задържаните по делото в Русе. Те били използвани за престъпната дейност против паричната и кредитната система. Младен А. е поддържал интензивна интернет комуникация с един от русенските обвиняеми чрез 3 електронни пощенски кутии в 259 електронни писма, които съдържали информация за множество сканирани лични карти на трети лица, фактури и файлове, в които имало информация за електронни пощи, техните пароли и личните данни на притежателите им, потребителски имена и пароли за достъп до сайтове за залагания и електронни портфейли. Разследването разполага и с писмени доказателства, в които обвиняемият Тихомир Г. от Русе иска от служителя на МВР да заличи компютърни данни и информация, съдържаща се в неговите имейл адреси, за да се осуети изземването й и прилагането й по досъдебното производство.\r\nОпределението на Силистренския окръжен съд, с което спрямо Младен А. е взета мярка за неотклонение „Задържане под стража“, подлежи на обжалване пред Апелативния съд във Варна.", "date": "2017-06-15", "title": "Силистра: Служител на МВР е с мярка „Задържане под стража“ за престъпление против паричната и кредитната система"}
{"url": "http://www.focus-news.net/news/2017/06/15/2405264/ministar-valentin-radev-mvr-raboti-v-tyasno-satrudnichestvo-s-ministerstvoto-na-obrazovanieto-i-naukata-po-natsionalnata-prevantivna-programa.html", "text": "Правителството е поставило като приоритет образованието. Това е правилният подход, тъй като образованието е основата, за да работят всички останали системи. Това заяви министърът на вътрешните работи Валентин Радев в рамките на участието си в дискусия за образователната система, съобщиха от пресцентъра на МВР. Радев подчерта, че МВР работи в тясно сътрудничество с Министерството на образованието и науката по Националната превантивна програма. Като пример министър Радев посочи въведените редовни беседи на полицейските служители с ученици по теми за престъпленията от и срещу деца. В рамките на първата година от началото на инициативата „Детско полицейско управление“, през учебната 2016 - 2017 г. са обучени 4500 деца, допълни вътрешният министър и заяви готовността за подкрепа и продължаване на съвместните инициативи.\r\nДискусията на тема „Мерки за обхващане, задържане и превенция на отпадането на децата и учениците в детската градина и училището. Ефективно взаимодействие между институциите“ е организирана от Министерството на образованието и науката. В срещата участваха вицепремиерът Томислав Дончев, кметът на София Йорданка Фандъкова, Кирил Ананиев - заместник-министър на финансите, Росица Димитрова – заместник-министър на труда и социалната политика, представители на местната власт, на областните администрации, синдикати, работодателски и неправителствени организации, директори на училища и учители.", "date": "2017-06-15", "title": "Министър Валентин Радев: МВР работи в тясно сътрудничество с Министерството на образованието и науката по Националната превантивна програма"}
{"url": "http://www.focus-news.net/news/2017/06/15/2405265/stopanska-akademiya-d-a-tsenov-nagradi-obshtinite-smolyan-stolichna-dobrich-kostinbrod-i-lukovit-s-nagradata-nay-dobra-administratsiya-2017.html", "text": "Стопанска академия „Д. А. Ценов“ награди общините Смолян, Столична Добрич, Костинброд и Луковит с наградата „Най-добра администрация“ 2017, предаде репортер на Агенция „Фокус“. Община Смолян получи първо място по прилагане на системите за финансово управление и контрол (СФУК). Общинската администрация на Смолян получи и статуетка на богинята на победата Нике. Заместник-ректорът на Стопанска академия \"Д. А.Ценов\" - Свищов Проф. Георги Иванов поясни, че Община Смолян е показала капацитета си в много направления, а сега и в контрола на местните финанси. Всяка една от наградените общини получи плакет и грамота. Награда за процесно ориентирана община получи общинската администрация на Костинброд. Община Луковит бе наградена  за  най-иновативна община. За най-прозрачна община по прилагане на СФУК  бе наградена Община Добрич. Като целево ориентиране на община по СФУК бе наградена Столична община.  \r\nНационалният конкурс се провежда за трета поредна година. Той е част от инициатива на Стопанска академия. За трета поредна година се провежда и проучване, като в преходните две години то е било свързано с дейността на областните администрации, а през тази година екипът на Стопанска академия е решил да се обърне към общините като нов обект на изследване. \r\nДеница КИТАНОВА", "date": "2017-06-15", "title": "Стопанска академия „Д. А. Ценов“ награди общините  Смолян, Столична,  Добрич, Костинброд и Луковит с наградата „Най-добра администрация“ 2017"}
{"url": "http://www.focus-news.net/news/2017/06/15/2405246/prof-georgi-ivanov-zamestnik-rektor-konkursat-nay-dobra-administratsiya-na-stopanska-akademiya-datsenov-e-vazhen-zashtoto-chrez-nego-se-opitvame-da-pokazhem-dobrite-praktiki.html", "text": "Конкурсът „Най-добра администрация“ на Стопанска академия „Д.А.Ценов“ е важен, защото чрез него се опитваме да покажем добрите практики. Това каза проф. Георги Иванов, заместник-ректор на Стопанска академия „Д. А. Ценов“ – Свищов  и  член на Сметната палата по време на награждаването на конкурса  „Най-добра администрация“ 2017, предаде репортер на Агенция „Фокус“. Проф. Иванов заяви, че  с този конкурс се опитват да се покажат добрите практики, които съществуват в управлението - в случая на местните финанси и администрации и при системите за управление и контрол в тях.  Проф. Иванов посочи, че няма нужда да убеждава никого в полезността, че ако има добър контрол, ще има ефективна администрация. „Всички сме съпричастни към това как нашата община, местна администрация се развива, как тя успява да привлече и след това да усвои необходимите ресурси“, каза проф. Иванов. Той изрази надежда отличените накрая да бъдат щастливи, а другите да се стремят догодина или подогодина да ги настигнат и дори да ги задминат.  \r\n Деница КИТАНОВА", "date": "2017-06-15", "title": "Проф. Георги Иванов, заместник-ректор: Конкурсът „Най-добра администрация“ на Стопанска академия „Д.А.Ценов“ е важен, защото чрез него се опитваме да покажем добрите практики"}
{"url": "http://www.focus-news.net/news/2017/06/15/2405268/kmetat-na-smolyan-nikolay-melemov-nashata-administratsiya-zasluzhava-priznanieto-kato-nay-dobra-obshtina-po-prilaganeto-na-sistemata-za-finansovo-upravlenie-i-kontrol.html", "text": "Нашата администрация заслужава признанието като най-добра община по прилагането на системата за финансово управление и контрол. Това каза кметът на Община Смолян Николай Мелемов по време на по време на награждаването на конкурса на Стопанска академия „Д.А.Ценов“ – Свищов   „Най-добра администрация“ 2017, предаде репортер на Агенция „Фокус“. „Опитваме се да работим по правилата в интерес на гражданите“, каза кметът. По думите му поради тази причина наградата е за хората в администрацията. „Моята заслуга е, че съм ги избрал и заставам зад тях във всяко едно добро начинание“, заяви Мелемов. \r\nДеница КИТАНОВА", "date": "2017-06-15", "title": "Кметът на Смолян Николай Мелемов: Нашата администрация заслужава признанието като най-добра община по прилагането на системата за финансово управление и контрол"}
{"url": "http://www.focus-news.net/news/2017/06/15/2405270/zam-kmetat-doncho-barbalov-za-stolichna-obshtina-nagradata-za-nay-tselevo-orientirana-po-sistemite-za-finansovo-upravlenie-i-kontrol-e-golyamo-predizvikatelstvo.html", "text": "За Столична община наградата за най-целево ориентирана по системите за финансово управление и контрол е голямо предизвикателство. Това каза заместник-кметът на Столична община Дончо Барбалов по време награждаването на конкурса на Стопанска академия „Д.А.Ценов“ – Свищов „Най-добра администрация“ 2017, в който Столична община бе наградена за най-целево ориентирана община по системите за финансово управление и контрол, предаде репортер на Агенция „Фокус“. Барбалов заяви, че се работи в координация и контрол на дейността, за да може да се постигат резултати. Той поздрави ръководителя на проучването проф. Борислав Борисов от Стопанска академия за анализа, който е представил и поясни, че ще си вземе копие от доклада му. \r\nДеница КИТАНОВА", "date": "2017-06-15", "title": "Зам.-кметът Дончо Барбалов: За Столична община наградата за най-целево ориентирана по системите за финансово управление и контрол е голямо предизвикателство"}
{"url": "http://www.focus-news.net/news/2017/06/15/2405273/georgi-gyokov-bsp-nad-1-3-mln-pensioneri-zhiveyat-pod-granitsata-na-bednostta-iskame-uvelichavane-na-vsichki-pensii.html", "text": "ГЕРБ за пореден път отхвърли добро предложение на левицата, което целеше да върне достойнството на българските пенсионери. Както вълкът козината си мени, но нрава не, така и ГЕРБ - партньорите си мени, но политиката си не. Това заяви народният представител от ПГ на „БСП за България“ Георги Гьоков по повод обсъжданите промени на Кодекса за социално осигуряване, съобщиха от пресцентъра на партията. Гьоков подчерта, че пенсиите за осигурителен стаж и възраст в нашата страна са неоправдано ниски, а в пенсионноосигурителната система са натрупани проблеми. „Най-малко 33% от българите изпитват тежки материални лишения и  е срамно, че политическа класа, която има основната вина за това състояние на пенсионната система, и най-вече тия, които управляват вече трети мандат, се правят, че не забелязват проблема!“, коментира депутатът от левицата.  Той отбеляза, че в най- голяма степен бедността засяга пенсионерите– при граница на бедността за 2017 г. 314 лв., над 1, 3 млн. пенсионери живеят с пенсии под нея. По думите му това няма да се промени дори и минималната пенсия да стане 200 лв. „Положението е нетърпимо и се изискват бързи и неотложни мерки, но не бива да се предприемат недомислени действия, които могат да нарушат основни принципи на осигуряването и да демотивират младите българи въобще да се осигуряват и да взривят доверието в осигурителната система“, каза още той.\r\nГьоков подчерта, че според ПГ на левицата, трябва на първо място да се преизчислят старите пенсии. Той коментира, че трябва да се запазят основните принципи на осигуряването – равнопоставеност, справедливост и солидарност. „Осигурените лица, имащи еднакъв осигурителен принос, би трябвало да получават близки по размер пенсии за осигурителен стаж и възраст“, заяви той. Според него, за да се намалят тези различия, се налага периодично преизчисляване на размера на старите пенсии. Народният представител обясни, че за периода юли - декември 2017 г. ще са необходими около 400 млн. лв. „Тези средства могат да се вземат от излишъка от бюджета. Нали премиерът Борисов твърди, че очаква бюджетен излишък от 1,5 млрд. до 3 млрд. лв.-  вместо тези пари да се харчат и преразпределят не през бюджета, а порочно и противоконституционно с министерски постановления, може съвсем официално да се направи едно добро дело за пенсионерите“, поясни той.\r\nГьоков предупреди, че с отхвърляне на предложенията на левицата, ще се задълбочи още повече проблемът с равнопоставеността. Всяко отлагане на решението за бъдеще време ще изисква огромни финансови ресурси, каза още Георги Гьоков.", "date": "2017-06-15", "title": "Георги Гьоков, БСП: Над 1, 3 млн. пенсионери живеят под границата на бедността – искаме увеличаване на всички пенсии"}
{"url": "http://www.focus-news.net/news/2017/06/15/2405274/prezidentat-rumen-radev-vav-varna-absurdno-e-okarikaturyavaneto-na-hitler-da-bade-priravnyavano-s-flirta-s-natsizma.html", "text": "Абсурдно е окарикатуряването на Хитлер да бъде приравнявано с флирта с нацизма. Това заяви пред журналисти във Варна държавният глава Румен Радев по повод скандала със снимките на секретаря му по антикорупционни въпроси Пламен Узунов, предаде репортер на Радио „Фокус“ – Варна. „Г-н Узунов много ясно изложи обстоятелствата по този случай. Спомняте си, че на 9 май излязох със становище,  отбелязах победата над нацизма и почетох жертвите, милионите жертви на нацизма. Тези политици, които сега искат оставката на г-н Узунов и то с манипулативни аргументи, тогава се направиха, че такава дата не съществува“, коментира държавният глава.\r\nМарияна ВАЛЕНТИНОВА", "date": "2017-06-15", "title": "Президентът Румен Радев във Варна: Абсурдно е окарикатуряването на Хитлер да бъде приравнявано с флирта с нацизма"}
{"url": "http://www.focus-news.net/news/2017/06/15/2405272/tsvetan-tsvetanov-gerb-obshtestvoto-iska-da-glasuva-za-lichnosti-koito-mogat-da-izpalnyavat-angazhimenta-si-kato-narodni-predstaviteli.html", "text": "Проведохме доста сериозен дебат дали да има промяна на избирателната система - дали да бъде мажоритарна, смесена или да остане сегашната. Имаше достатъчно доводи в едната и другата посока, но когато са се произнесли 2, 5 млн. български граждани този дебат не е наш. Това каза председателят на ПГ на ГЕРБ Цветан Цветанов по време на дебатите по промените в Изборния кодекс, предаде репортер на Агенция „Фокус“. „Този дебат ще продължи, независимо какво ще бъде решението, обществото е задало съответните въпроси, на които трябва да отговорим“, заяви той. „Искам да се съобразим с тези граждани, залата е пълна, което означава, че ще има висока избирателна активност“, обясни Цветан Цветанов. „Когато участвахме за първи път на парламентарни избори, знаем, че колегите от БСП тогава направиха смесена избирателна система. Тогава участвахме по правилата, които бяха определени от 40-тото НС, тогава нямахме претенциите, че сме могли да направим някакви правила или някои да ни е канил на обсъжданията каква да бъде системата“, припомни той. „Когато бяха проведени тези избори през 2009 година видяхме, че обществото се нуждае от този мажоритарен елемент“, обясни Цветан Цветанов. \"Обществото иска да гласува за личности и за хора, които могат да изпълняват ангажимента си като народни представители\", допълни той. „Не мога да разбера защо са много партиите, които казват, че мажоритарната система не е нещо добро. Ако погледнем реално местните избори са много ясно изразен мажоритарен вот“, коментира председателят на групата на ГЕРБ. По думите му кметът е личност и всяка от партиите се стреми да издигне кандидат, който да бъде избран. „Призовавам повече народни представители да подкрепят мажоритарната система, защото това означава, че се съобразяваме с тези наши работодатели, които са над 2,5 млн.“, каза още Цветан Цветанов.\r\nБиляна ИВАНОВА", "date": "2017-06-15", "title": "Цветан Цветанов, ГЕРБ: Обществото иска да гласува за личности, които могат да изпълняват ангажимента си като народни представители"}
{"url": "http://www.focus-news.net/news/2017/06/15/2405269/yordan-yordanov-kmet-na-dobrich-veroyatno-do-oktomvri-shte-priklyuchi-remontat-na-okolovrastniya-pat.html", "text": "Вероятно до октомври ще приключи ремонтът на Околовръстния път на Добрич. Това заяви кметът на града Йордан Йорданов, позовавайки се на досегашния опит на общинската администрация, която ръководи, предаде кореспондент на Радио „Фокус” – Варна. Кметът е провел миналата седмица разговори с представители на Агенция „Пътна инфраструктура“ по повод предстоящия ремонт на пътя Варна - Добрич - Околовръстен път - Генерал Тошево - Кардам. \r\nЗа пътната отсечка Добрич - Варна не само е приключила процедурата за избор на изпълнител, има сключен договор за извършване на строително-монтажни работи, но и е сключен договор за надзор на обекта. Обособена позиция 6 - Лот 5 „Път II-29 Добрич - Кардам от км 38+100.31 до км 52+168.81, с обща дължина 14.069 км, област Добрич“, към настоящия момент решението на възложителя за избор на изпълнител се обжалва пред Комисия за защита на конкуренцията, по информация на пресцентъра на Областна управа в Добрич. В областния център за тази седмица е предвидено аварийно изкърпване на дупки по уличното платно. Основно се работи в участъка между Общинския младежки център и Многопрофилната болница за активно лечение\r\nЖулиета НИКОЛОВА", "date": "2017-06-15", "title": "Йордан Йорданов, кмет на Добрич: Вероятно до октомври ще приключи ремонтът на Околовръстния път"}
{"url": "http://www.focus-news.net/news/2017/06/15/2405261/pryakata-liniya-s-vladimir-putin-ruskata-ikonomika-izleze-ot-retsesiyata.html", "text": "Руската икономика е излязла от рецесията и е навлязла в период на растеж. Това заяви държавният глава на Руската федерация в отговор на първия въпрос, зададен му в рамките на „пряката линия“, предава РИА Новости.\r\nНаблюдава се ръст на инвестициите, на продажбите на автомобили и недвижимо имущество, а инфлацията е паднала до рекордно ниски нива. Увеличава се и златният резерв на Централната банка. \r\nРуският президент подчерта обаче, че броят на гражданите, живеещи под прага на бедност, се увеличава – и това предизвиква загриженост. Путин изрази увереност, че е необходимо създаването на допълнителни работни места и увеличаването на производителността на труда. Тереза Герова", "date": "2017-06-15", "title": "\"Пряката линия\" с Владимир Путин: Руската икономика излезе от рецесията"}
{"url": "http://www.focus-news.net/news/2017/06/15/2405277/veliko-tarnovo-dve-detski-ploshtadki-shte-badat-osnovno-remontirani-v-grada.html", "text": "Две детски площадки във Велико Търново ще бъдат основно ремонтирани, съобщиха от пресцентъра на Общината. Кътовете за игра се намират на улица „Плиска”, като едната е за малчугани от 0 до 3 години, а другата – за деца от 3 до 12 години. Монтирани ще бъдат нови и отговарящи на всички условия за безопасност и сигурност детски съоръжения, а околното пространство ще бъде облагородено.\r\nДейностите представляват пореден изпълнен ангажимент от страна на кмета на Велико Търново Даниел Панов и екипа му, част от политиката за трайно подобряване на градската среда и условията за детски игри, спорт и отдих.\r\nСлед приключване на строителните работи основно ще бъдат ремонтирани детските площадки в дворовете на детска ясла „Мечо Пух” и целодневна детска градина „Соня”. В междублоковото пространство на улица „Мальовица” също ще бъде изграден нов кът за игра на най-малките великотърновци.\r\nНаскоро нова детска площадка зарадва и жителите на квартал „Картала”. Няколко вида люлки и катерушки радват малчуганите, а настилката под тях е ударопоглъщаща. Съоръженията са дарение от Бурса, а площадката бе открита от Даниел Панов и евродепутата Андрей Новаков от ЕНП/ГЕРБ.", "date": "2017-06-15", "title": "Велико Търново: Две детски площадки ще бъдат основно ремонтирани в града"}
{"url": "http://www.focus-news.net/news/2017/06/15/2405259/prof-borislav-borisov-stopanska-akademiya-svishtov-55-ot-obshtinite-imat-pravilno-razbirane-za-sashtnostta-na-sistemite-za-finansovo-upravlenie-i-kontrol.html", "text": "55 % от общините имат правилно разбиране за същността на системите за финансово управление и контрол (СФУК). Това каза проф. Борислав Борисов от Стопанска академия „Д.А.Ценов“ – Свищов по време на представянето на обобщаващия доклад за проучването по прилагане на системите за финансово управление и контрол в общините, предаде репортер на Агенция „Фокус“. Проф. Борислав Борисов поясни, че е необходимо този процент да расте. По думите му неоценима е ролята на Института за публична администрация. Според него общините разбират СФУК като регламентирани стандартизирани и работни процеси с уточняване на това кой, какво, кога и по какъв начин извършва. По думите му 55% от общините разбират, че СУФК не са само вътрешни правилници и наредби. Проф. Борисов уточни, че въвеждането на СФУК е регламентирано преди 15 години, но въвеждането му в сегашния вид в България вече има 10-годишна история. \r\nТой поясни, че докладът е 100 страници. „Ежегодно организациите от публичния сектор се самооценяват по отношение на състоянието на СФУК по въпросник, публикуват от Министерство на финансите. Той почти не се е променил през последните 5-6 години, но това едва ли е, защото е съвършен. Напротив въпросникът допуска много неясноти. Не задава точни и конкретни въпроси. Някои от въпросите се преповтарят, а важни области на СФУК остават незасегнати. Въпреки че е структуриран по петте елемента на предварителния контрол, в него липсват такива важни въпроси като какъв е обхватът на СФУК и дали те са разпростирани по всички структури, програми, дейности, така както изисква законът за връзката между цели и бюджети“, коментира проф. Борисов. Той поясни, че проучването е било проведено на два етапа, в първия са проведени дълбочинни интервюта по предварително структуриран въпросник. „Интервютата са направени на място от студенти“, коментира той.  По думите му на базата на дълбочинните интервюта е разработена електронна анкетна карта. Той поясни, че броят на заявилите участие участници в конкурса е 55, а анкетното проучване е осъществено през периода март – май 2017 г. „Над 120 изследвания и общински администрации, които правят тези изводи достоверни и обосновани. Откриха се онези общински администрации, които имат най-добро отношение към СФУК“, коментира проф. Борисов. Според него целта на СФУК е да осигурят разумна увереност, че целите ще бъдат постигнати. Георги Иванов обясни, че становището на сметната палата е, че все още има проблеми по отношение на СФУК в общините. \r\nДеница КИТАНОВА", "date": "2017-06-15", "title": "Проф. Борислав Борисов, Стопанска академия – Свищов: 55% от общините имат правилно разбиране за същността на системите за финансово управление и контрол"}
{"url": "http://www.focus-news.net/news/2017/06/15/2405267/reuters-edin-chovek-e-zaginal-pri-pozhar-izbuhnal-sled-izstrelvaneto-na-progres-ot-kosmodruma-baykonur.html", "text": "Един човек е загинал от получени изгаряния при пожар, причинен от изхвърлена част от руската ракета, стартирана в сряда от космодрума „Байконур“, предава Reuters, като се позовава на изявление на властите в Казахстан.\r\nДруг мъж, който заедно със загиналия е събирал изхвърлените части в степите в Централен Казахстан, е хоспитализиран с изгаряния, се казва още в разпространения текст. \r\nРуският \"Прогрес\" потегли в сряда към Международната космическа станция. По време на старта, части от ракетата се отделиха и паднаха на територията на Казахстан, където се намира „Байконур“, припомня агенцията.Тереза Герова", "date": "2017-06-15", "title": "Reuters: Един човек е загинал при пожар, избухнал след изстрелването на „Прогрес“ от космодрума „Байконур“"}
{"url": "http://www.focus-news.net/news/2017/06/15/2405271/kyustendil-granichni-politsai-otkriha-nad-94-kg-kanabis-na-gkpp-gyueshevo.html", "text": "Гранични полицаи откриха над 94 кг канабис на ГКПП „Гюешево”, съобщиха от пресцентъра на МВР. Вчера на ГКПП „Гюешево” пристигнал за влизане в страната товарен автомобил „Скания”, управляван от 48-годишен турски гражданин. При извършване на проверка граничните полицаи от мобилната група на РДГП – Кюстендил с мобилна рентгенова система установили, че в две от резервните гумите има пакети. Инициирана е съвместна проверка с митнически служители, при която и в другите две резервни гуми на камиона били намерени пакети. Иззети са общо 48 пакета с цилиндрична форма, облепени с кафяво тиксо, по 12 пакета в гума. Във всеки от тях имало листна маса и съцветия, реагирали на канабис при извършен от експерт от РДГП Кюстендил полеви наркотест. Общото тегло на откритите 48 пакети е 94.730 килограма.  \r\nУведомена е окръжната прокуратура. Турският шофьор е задържан в Регионална дирекция „Гранична полиция“ – Кюстендил. По случая е образувано досъдебно производство по описа на ГПУ-Гюешево.", "date": "2017-06-15", "title": "Кюстендил: Гранични полицаи откриха над 94 кг канабис на ГКПП „Гюешево”"}
{"url": "http://www.focus-news.net/news/2017/06/15/2405276/orf-ministar-predsedatelyat-na-polsha-provokira-ostra-kritika-zaradi-rechta-si-v-aushvits.html", "text": "Министър-председателят на Полша Беата Шидло провокира остра критика заради речта, която изнесе на възпоментателно събитие в бившия нацистки концентрационен лагер Аушвиц-Биркенау, предава австрийската медия ORF.\r\nВ сряда Шидло заяви, че в „нашите бурни времена“ Аушвиц е „велик урок“ за това, че „трябва да се направи всичко възможно, за да се гарантират сигурността и живота на нашите граждани“. \r\nОсвен от редиците на опозицията във Варшава, полският министър-председател си навлече гнева и на председателя на Европейския съвет Доналд Туск. „Подобни думи не трябваше никога да бъдат изричани на това място – при това от полския премиер“, коментира Туск. \r\nСъбитието, на което говори Шидло, бе посветено на 77-ата годишнина от потеглянето на първите ешалони с полски затворници към концентрационния лагер Аушвиц. По този повод премиерът говори за страданията на жертвите на нацизма и героизма на Полша. Тереза Герова", "date": "2017-06-15", "title": "ORF: Министър-председателят на Полша провокира остра критика заради речта си в Аушвиц"}
{"url": "http://www.focus-news.net/news/2017/06/15/2405275/varna-vazstanoveno-e-dvizhenieto-po-asparuhoviya-most.html", "text": "Шофьорите вече пътуват по ремонтирания Аспаруховия мост във Варна, съобщиха от пресцентъра на Агенция „Пътна инфраструктура“. Предвидените ремонтни дейности на съоръжения 2 и 4 завършиха пет дни предсрочно. Мостът е с нова хидроизолация, фуги, асфалт, маркировка, знаци, ограничителни системи, парапети и т. н. Инвестицията е за близо 1,3 млн. лв. и е от бюджета на Агенция „Пътна инфраструктура“.\r\n\tСтроителните дейности стартираха на 19 април и се извършваха без спиране на трафика. Пътноподдържащото дружество ДЗЗД „ПОНТ“ работи максимално мобилизирано, за да може съоръжението да е готово през юни и в активния туристически сезон шофьорите да пътуват без ограничения.\r\n\tОбщина Варна финансира с 200 хил. лв. ремонтът на тротоарите по моста.\r\n\tАспаруховият мост е част от път I-1 Варна - Бургас и се състои общо от 11 съоръжения. В експлоатация е от 1976 г. и е основна връзка на ж. к. „Аспарухово“ с останалите квартали от община Варна.", "date": "2017-06-15", "title": "Варна: Възстановено е движението по Аспаруховия мост"}
{"url": "http://www.focus-news.net/news/2017/06/15/2405282/plovdiv-20-godishen-mladezh-ot-selo-yoakim-gruevo-se-e-obesil-na-dvora-na-kashtata-si.html", "text": "20-годишно момче от пловдивското село Йоаким Груево се е обесило на двора на къщата, в която живее. Това съобщиха за Радио „Фокус“ – Пловдив от Областната дирекция на МВР. Касае се за самоубийство, няма данни за насилствена смърт. Тялото на младежа е открито към 07:50 тази сутрин от негови близки. След подаден сигнал към мястото незабавно са насочени екипи на полицията и Спешна помощ от град Стамболийски. Лекарите само са констатирали смъртта на 20-годишното момче. Тялото му е откарано за експертиза в Съдебна медицина. Причините за самоубийството се изясняват, работата по случая продължава.\r\nТони МИХАЙЛОВ", "date": "2017-06-15", "title": "Пловдив: 20-годишен младеж от село Йоаким Груево се е обесил на двора на къщата си"}
{"url": "http://www.focus-news.net/news/2017/06/15/2405278/yambol-uslovno-nakazanie-poluchi-granichniyat-politsay-koyto-protivozakonno-e-prevel-prez-granitsata-dvama-grazhdani-na-irak.html", "text": "По внесен обвинителен акт на Районна прокуратура – Елхово съдът наложи наказание от 1 г. „лишаване от свобода“, изпълнението на което е отложено за изпитателен срок от 4 г. на 37-годишния Георги И. от гр. Елхово, съобщиха от пресцентъра на Районна прокуратура - Елхово. Той е подсъдим за това, че на 23 май 2015 г. за времето от 18.00 до 19.30 часа през ГКПП „Лесово“, превел през границата на страната, без разрешение на надлежните органи на властта, като за извършване на деянието е използван лека автомобил  марка „Ауди“ – престъпление по чл. 280, ал.2,т.3 и т.4, пр.ч, вр. ал.1 от НК.\r\n      На Георги И. е наложена и „глоба“ от 1000 лв. както и отнемане на ½ от  стойността на лекия автомобил.\r\n      В началото на 2015 г. Георги И. работел като старши полицай - водач на служебно куче  при ГКПП „Лесово“. На горепосочената дата той и неговата съпруга предприели пътуване  от Р. Турция. Върнали се същия ден като преди да навлязат на територията на ГКПП „Лесово“ били застигнати от лек автомобил, управляван от непознат мъж. От него слезли мъж и жена – иракски граждани, които се качили в автомобила на подсъдимия. Той им помогнал за това, като свалил задните седалки, за да могат иракчаните да седнат на тези места. След това ги покрил с листове морска пяна, а върху тях положил чувал с тоалетна хартия.  В последствие потеглил и достигнал ГКПП „Лесово“. Възползвайки се от добрите си колегиални взаимоотношения успял да премине бързо през пункта, през трасето за изходящи автомобили. Това било забелязано от друг граничен полицай, който помолил подсъдимия да си представи паспорта. Георги И. обаче бързо напуснал територията на пункта.  На около 6 км. след това бил спрян от служители на „Вътрешна сигурност“ на МВР и бил задържан.\r\n      Присъдата на Районен съд – Елхово може да бъде обжалвана пред Окръжен съд – Ямбол.", "date": "2017-06-15", "title": "Ямбол: Условно наказание получи граничният полицай, който противозаконно е превел през границата двама граждани на Ирак"}
{"url": "http://www.focus-news.net/news/2017/06/15/2405287/pregled-na-mezhdunarodnite-novini-do-13-chasa-agentsiya-fokus.html", "text": "Руската икономика е излязла от рецесията и е навлязла в период на растеж. Това заяви държавният глава на Руската федерация в отговор на първия въпрос, зададен му в рамките на „пряката линия“.\r\nНаблюдава се ръст на инвестициите, на продажбите на автомобили и недвижимо имущество, а инфлацията е паднала до рекордно ниски нива. Увеличава се и златният резерв на Централната банка. \r\nРуският президент подчерта обаче, че броят на гражданите, живеещи под прага на бедност, се увеличава – и това предизвиква загриженост. Путин изрази увереност, че е необходимо създаването на допълнителни работни места и увеличаването на производителността на труда.\r\n*** В отговор на въпрос дали Русия е готова да живее десетилетия наред под ограниченията на икономическите санкции, наложени от Запада, лидерът на Кремъл припомни, че не са за първи път страната е поставена в подобна ситуация.\r\n„Историята на Русия показва, че сме живели под санкции в продължение на цялата наша история“, коментира Путин, допълвайки: „Ако не беше Крим, щяха да измислят нещо друго за сдържането на Русия“.\r\n*** Тленните останки на най-малко 60-70 души са открити при строителни дейности, извършени в близост до крепостта в Тираспол, столица на стремящата се към отделяне от Молдова Приднестровска република.\r\nЕксперти са установили, че скелетите са на лица на възраст между 25 г. и 40 г., като по-голямата част от тях са на жени. \r\nСпоред местните медии останките принадлежат на жертвите на репресиите от 1936-1938 г.\r\nЧленовете на изследователския екип поясниха, че са се натъкнали на над 200 куршума на мястото на зловещата находка. Някои от черепите имат видими следи от огнестрелна рана.\r\n*** Въпреки яростната съпротива на правозащитниците, правителството на Япония прие спорно антитерористично законодателство, значително разширяващо възможностите на спецслужбите в сферата на контрол над телекомуникациите. В четвъртък, 15 юни, законодателното предложение преодоля и последната парламентарна преграда в горната камара на парламента.\r\nКритиците смятат, че текстът на закона е твърде неясен и не гарантира почти никаква защита срещу подслушване на обикновени граждани. Редица адвокати се опасяват, че новият акт ще доведе до нарушаване на Закона за защита на личните данни и до прекомерно разрастване на подслушването на телефонни разговори и онлайн чатове. Правителството на Япония, обаче, на свой ред подчерта, че е необходимо ново законодателство за предотвратяване на евентуални терористични нападения по време на Олимпийските игри през 2020 г. в Токио.\r\nПриемането на спорното законодателство бе предшествано от множество протести на гражданите. В резултат за гласуване в парламента бе представена смекчена версия на закона, припомня медията.\r\n*** В четвъртък, точно в 18 часа (местно време), президентът на Сърбия Александър Вучич ще съобщи името на новия министър-председател на страната.\r\nСъответното изявление ще бъде направено в рамките на пресконференция в Президентството, на която се очаква да бъде съобщено името на лицето, което ще получи мандат за съставяне на новото сръбско правителство.\r\nВ качеството си на държавен глава Вучич проведе консултации с политическите партии, представени в сръбския парламент, но в дискусиите не участваха представители на повечето от опозиционните сили, включително и „Партията на демократичното действие“ на Сюлейман Углянин.\r\nВ консултациите взеха участие председателите на две малцинствени партии - Чедомир Йованович, лидер на Либерално-демократична партия (ЛДП) и Ненад Чанак, водач на партията „Лига на социалдемократите във Войводина“.\r\nВ края на месец май Вучич заяви, че премиерският пост може да бъде поверен на представител на Сръбската прогресивна партия, на външния министър Ивица Дачич (Социалистическата партия на Сърбия) или пък на непартийна личност.\r\n*** В навечерието на срещата на Еврогрупата Гърция отново разкритикува съпротивата на германския финансов министър Волфганг Шойбле (ХДС) за бързо облекчаване на дълга на Атина.\r\nМинистърът на икономиката Димитри Пападимитриу обвини германския християндемократ в опит да предотврати постигането на споразумение между Гърция и международните й кредитори. Според гръцкия министър Шойбле действа с оглед на предстоящите избори за федерален парламент в Германия.\r\n„Не искам да бъда груб, но поведението му ми се струва непочтено\", заяви Пападимитриу в интервю за германско издание.\r\nФинансовите министри на държавите от еврозоната се събират в четвъртък в Люксембург, за да решат дали да бъдат отпуснати допълнителни средства за затъналите в дългове Гърция. На срещата ще присъства и Кристин Лагард, директор на Международния валутен фонд (МВФ). \r\nТази седмица министър-председателят Алексис Ципрас демонстрира решителност да търси решение на проблема с гръцкия дълг на предстоящата по-късно този месец среща на върха на лидерите на Европейския, ако Атина не получи приемливо конкретно предложение на срещата на финансовите министри в Люксембург.\r\n*** Прекъсване на електрическото захранване на международното летище в белгийската столица опъна нервите на всички пасажери, планирали пътуването си в ранните часове на четвъртък. \r\nВ пет часа сутринта (местно време) срив в системата на захранването постави началото на дълга поредица от закъснения на полетите. Час и половина по-късно въздушното движение бе възобновено, но закъснения се очакват в рамките на целия ден. Въпреки това летищните власти предупредиха пътниците да се явяват навреме за полетите си. \r\nПо-рано медии съобщиха, че достъпът до международното летище в Брюксел е блокиран заради пожар. На свой ред летищните власти потвърдиха за срив в електрозахранването. \r\nRTL цитира свидетели, които съобщиха, че всички полети от летището са били заземени, а пътниците са били изведени извън терминалите.\r\n*** Най-малко 18 души са загинали в резултат на самоубийствената атака в ресторант в сомалийската столица Могадишу, отговорност за която поеха екстремистите от „Аш Шабаб“.\r\n„Операцията вече приключи, нападателят бе ликвидиран от силите за сигурност“, увери говорителят на Министерството на вътрешните работи на африканската страна. „Те атакуваха бизнес район и убиха невинни хора: 18 цивилни загинаха, включително сириец, а повече от 10 други са ранени“, допълни говорителят.\r\n***", "date": "2017-06-15", "title": "Преглед на международните новини до 13 часа (Агенция „Фокус“)"}
{"url": "http://www.focus-news.net/news/2017/06/15/2405281/vladimir-putin-ako-ne-beshe-krim-zapadat-shteshe-da-izmisli-neshto-drugo-za-sdarzhane-na-rusiya.html", "text": "В отговор на въпрос дали Русия е готова да живее десетилетия наред под ограниченията на икономическите санкции, наложени от Запада, лидерът на Кремъл припомни, че не са за първи път страната е поставена в подобна ситуация, предава TACC.\r\n„Историята на Русия показва, че сме живели под санкции в продължение на цялата наша история“, коментира Путин, допълвайки: „Ако не беше Крим, щяха да измислят нещо друго за сдържането на Русия“. Тереза Герова", "date": "2017-06-15", "title": "Владимир Путин: Ако не беше Крим, Западът щеше да измисли нещо друго за сдържане на Русия"}
{"url": "http://www.focus-news.net/news/2017/06/15/2405286/gd-granichna-politsiya-4-kilometrova-kolona-ot-tovarni-avtomobili-se-e-obrazuvala-na-gkpp-kulata-na-izhod-ot-stranata.html", "text": "Интензивно е движението на граничен пункт „Кулата“. Това каза за Радио „Фокус“ – Пирин говорителят на Главна дирекция „Гранична полиция“ Лора Любенова. По думите ѝ, има много пътуващи леки коли и автобуси на изход от България, но няма чакащи извън зоната на пункта. „Обработката на документите от Гранична полиция се извършва без забавяне. Има опашки от товарни автомобили пред кантарите на Митницата, като на влизане в страната те са около 5 километра, а на изхода от страната чакащите камиони са около 4 километра“, каза още Любенова.\r\nЛивия НИНОВА", "date": "2017-06-15", "title": "ГД „Гранична полиция“: 4 километрова колона от товарни автомобили се е образувала на ГКПП „Кулата“ на изход от страната"}
{"url": "http://www.focus-news.net/news/2017/06/15/2405283/parlamentat-othvarli-predlozhenieto-na-dps-za-otmyana-na-zadalzhitelnoto-glasuvane-i-izpolzvaneto-na-maychin-ezik-v-predizbornata-agitatsiya.html", "text": "Парламентът отхвърли на първо четене предложението на ДПС за промени в Изборния кодекс, предаде репортер на Агенция „Фокус”. Те предвиждат отмяна на задължителното гласуване, отпадането на квадратчето „не подкрепям никого”, възстановяване на правилата за образуване на избирателни секции извън страната, действали през 2014 г. и 2015 г. и въвеждане на възможността за използването на майчин език по време на предизборната кампания. Предложенията бяха отхвърлени на първо четене и в Правна  комисия. \r\nИван ЛАЗАРОВ", "date": "2017-06-15", "title": "Парламентът отхвърли предложението на ДПС за отмяна на задължителното гласуване и използването на майчин език в предизборната агитация"}
{"url": "http://www.focus-news.net/news/2017/06/15/2405279/prezidentat-rumen-radev-vav-varna-darzhavniyat-glava-nyama-pravomoshtiyata-da-reshava-koi-da-badat-izbiratelnite-rayoni-pri-mazhoritaren-vot.html", "text": "Държавният глава няма правомощията да решава кои да бъдат избирателните райони при мажоритарен вот. Това заяви пред журналисти във Варна държавният глава Румен Радев във връзка с разискваните в парламента промени в Изборния кодекс и въвеждането на мажоритарен вот, предаде репортер на Радио „Фокус“ – Варна. „Нека депутатите, които предлагат районирането да се извърши от президентството, да не с бягат от своята отговорност. България не е президентска република, България е парламентарна република и депутатите трябва да се държат като депутати в парламентарна република“, заяви държавният глава. Той посочи, че президентът има ясни правомощия и ангажименти към изборния процес и те са регламентирани в Конституцията. „Не мисля, че с този закон трябва да се променят правомощията на президента по Конституция. Той няма нито правомощията, институционални, нито капацитета като институция да извърши такова райониране. Това изисква много задълбочени експертни способности, с каквито президентството не разполага“, посочи Румен Радев.\r\nМарияна ВАЛЕНТИНОВА", "date": "2017-06-15", "title": "Президентът Румен Радев във Варна: Държавният глава няма правомощията да решава кои да бъдат избирателните райони при мажоритарен вот"}
{"url": "http://www.focus-news.net/news/2017/06/15/2405289/pazardzhik-okrazhniyat-sad-shte-gleda-delo-za-zloupotreba-s-arheologicheski-artefakti.html", "text": "Окръжният съд в Пазарджик ще гледа дело за злоупотреба с археологически артефакти, съобщиха за Радио „Фокус“ – Пазарджик от администрацията на съда. Делото е върнато за ново разглеждане от Апелативен съд – Пловдив. Окръжна прокуратура – Пазарджик е повдигнала обвинения срещу трима подсъдими. Двама от тях са обвинени в това, че на 29 март 2013 година в Пазарджик в себе си, в лек автомобил са държали повече от три броя археологически обекта, общо 190 броя, които не са идентифицирани и регистрирани по съответния ред. Това са били 7 археологически обекти, представляващи национално богатство и 183 броя монети, археологически обекти на стойност 16 850 лева. На същата дата в с. Сусам са придобили, като са закупили от друго лице 177 броя монети, представляващи културна ценност на стойност 8 290 лв. Третото лице е обвинено за това, че отчуждил чрез продажба на другите две лица културни ценности – 177 броя монети, представляващи културна ценност на стойност 8 290 лв. и противозаконно е държал специално технически средство – металдетектор, сонда и др., за които знае, че са предназначени за търсене на археологически обекти. \r\nНачалото на съдебното заседание е в 14.30 часа, а съдия-докладчик е Ирина Джунева.", "date": "2017-06-15", "title": "Пазарджик: Окръжният съд ще гледа дело за злоупотреба с археологически артефакти"}
{"url": "http://www.focus-news.net/news/2017/06/15/2405292/kyustendil-predstoyashtiyat-praznik-na-chereshata-i-smetosabiraneto-byaha-chast-ot-temite-na-mesechnoto-saveshtanie-na-kmetovete-i-namestnitsite-v-obshtinata.html", "text": "Предстоящото издание на Празника на черешата и сметосъбирането бяха част от темите на месечното съвещание на кметовете и наместниците в Кюстендилска община, предаде репортер на Радио „Фокус” – Кюстендил. Кметовете на селата увериха представителите на общинска администрация, че ще се постараят да се представят добре за предстоящия Празник на черешата, който ще се проведе на 24 и 25 юни. „Обсъдихме темата за сметосъбирането, защото се оказа, че в някои от селата графикът е нарушен. Причината е това, че самите автомобили аварират. Ще бъдат предприети мерки по отношение на тази тема”, каза Огнян Янев, кмет на село Стенско. \r\nКметовете са дискутирали и почистването на деретата в малките населени места, както и наличието на интернет в кметствата. Нова фирма ще доставя тази услуга в кметствата, които се нуждаят от нея, за да извършват част от административните услуги.\r\nВенцеслав ИЛЧЕВ", "date": "2017-06-15", "title": "Кюстендил: Предстоящият Празник на черешата и сметосъбирането бяха част от темите на месечното съвещание на кметовете и наместниците в общината"}
{"url": "http://www.focus-news.net/news/2017/06/15/2405291/veliko-tarnovo-degustatsii-na-zdravoslovni-detski-hrani-se-provezhdat-v-park-marno-pole.html", "text": "Дегустации на здравословни детски храни се провеждат в парк „Марно поле“ във Велико Търново, предаде репортер на Радио „Фокус“ – Велико Търново. Ястията са приготвени от Детска Млечна кухня и са подходящи за деца до 3-годишна възраст. Изготвени са специални менюта за децата от три възрастови групи. Най-малките, на възраст от 6 до 9 навършени месеца, имат възможност да опитат супа, пюре от моркови и цвекло и кисел от круши. За по-големите деца, до три години, е приготвено меню от супа от телешко и зеленчуци, макарони с пилешко месо и млечен кисел с круши. \r\nДиректорът на Общинска Детска Млечна кухня Иванка Несторова заяви, че в приготвянето на храната се използват пресни зеленчуци и плодове, месо, овесени ядки, елда, булгур, прясно мляко с масленост 3% и кисело мляко- 3,6%. Когато продуктите пристигат от доставчиците, те се проверяват за сертификат. Менютата се изготвят по новия сборник с рецептите за здравословно хранене на Министерство на здравеопазването, след което се заверяват  от Община Велико Търново. Иванка Несторова допълни, че в момента от Детска Млечна кухня се хранят около 100 деца. По думите й, броят на децата е намалял, тъй като в града вече работят и частни детски кухни.\r\nОрганизатори на инициативата са Детска млечна кухня към Община Велико Търново, филиалът на Медицински университет и Регионалната здравна инспекция.\r\nНадежда КРЪСТЕВА", "date": "2017-06-15", "title": "Велико Търново: Дегустации на здравословни детски храни се провеждат в парк „Марно поле“"}
{"url": "http://www.focus-news.net/news/2017/06/15/2405288/nominiranata-za-evrokomisar-mariya-gabriel-krayat-na-rouminga-e-vazhna-stapka-napred-kam-postiganeto-na-edinen-tsifrov-pazar.html", "text": "Сбогом, роуминг! От днес отпадат таксите за роуминг в ЕС и ще плащаме за гласови повиквания, текстови съобщения и данни по цени като в собствената ни страна, независимо в коя държава-членка се намираме. Това написа в официалния си профил във \"Фейсбук\" номинираната за еврокомисар Мария Габриел. \"Освен до реални ползи за 500 милиона европейци и фирми, този исторически акт води до премахване на още една бариера пред свободното движение на хора и услуги в ЕС. Краят на роуминга е важна стъпка напред към постигането на единен цифров пазар\", пише още Габриел.\r\n\"Днешният ден поставя успешен край на една инициатива, подета преди около десет години от Групата на ЕНП в Европейския парламент. Това е добър пример как силната ангажираност и диалогът между европейските институции води до осезаеми резултати за европейските общества и икономики\", допълва Мария Габриел.", "date": "2017-06-15", "title": "Номинираната за еврокомисар Мария Габриел: Краят на роуминга е важна стъпка напред към постигането на единен цифров пазар"}
{"url": "http://www.focus-news.net/news/2017/06/15/2405293/prezidentat-rumen-radev-vav-varna-demografiyata-e-osnovniyat-problem-za-stranata-ni.html", "text": "Демографията е основният проблем за страната ни. Това заяви пред журналисти във Варна държавният глава Румен Радев по повод провеждащата се в града Национална младежка среща „Младежки пространства”, предаде репортер на Радио „Фокус“ – Варна. „Дисбалансите в регионалното развитие, множеството социални проблеми, проблемите в образованието, здравеопазването, в реализацията на младите хора – това комплексно се отразява върху демографията. Варна е добър пример в тази посока, полагат се много усилия и след трети опит Варна заслужи да бъде европейска младежка столица. Това е достатъчно показателно“, заяви Румен Радев. В рамките на визитата си във Варна държавният глава проведе среща с кмета на града Иван Портних и екипа му, след което разговаря и с културни дейци.\r\n„Търсят се нови пътища, социална иновация, търсят се творчески подходи младите хора да се задържат тук и да получават адекватно образование, което да бъде признато извън страната, да им дава възможност да търсят работа където и да е в Европа.  Разбира се, държавата има да върши още много“, добави президентът.\r\nПо -късно в Аулата на Икономическия университет президентът Румен Радев ще участва в инициативата на Европейската комисия „Граждански диалог“. „Предстои граждански диалог за проблемите в образованието на младежта, спорта, духовното развитие. Това дава достатъчно основание да се вярва, че самото поставяне на проблемите и търсенето на нови, перспективни форми за тяхното решаване, е достатъчна гаранция, че България ще върви уверено по пътя на интеграцията със стандартите на ЕС. Да правим така, че младите хора наистина да остават тук, да учат тук, да се реализират тук“, отбеляза Румен Радев.\r\nМарияна ВАЛЕНТИНОВА", "date": "2017-06-15", "title": "Президентът Румен Радев във Варна: Демографията е основният проблем за страната ни"}
{"url": "http://www.focus-news.net/news/2017/06/15/2405280/parlamentat-othvarli-na-parvo-chetene-predlozhenieto-za-vavezhdane-na-mazhoritarna-izbiratelna-sistema.html", "text": "Със 98 гласа „за”, 121 – „против” и 1 – „въздържал се”, парламентът отхвърли на първо четене внесените от ГЕРБ промени в Изборния кодекс, предвиждащи промяна в избирателната система на страната ни, предаде репортер на Агенция „Фокус”. В подкрепа на мажоритарната система гласуваха 87 народни представители от ПГ на ГЕРБ, 10 от ВОЛЯ и 1 независим. „Против” законопроекта гласът си дадоха 72 народни представители от „БСП за България”, 26 от „Обединени патриоти” и 23 от ДПС. Само един народен представител гласува с въздържал се, който е от групата на „БСП за България”.  \r\nСъс законопроекта вносителите целят промяна на изборните правила при избори за народни представители  и преминаването от пропорционална към мажоритарна система, в резултат на проведения на 6 ноември 2016 г. национален референдум.\r\nПредложението за промени е аргументирано в мотивите на законопроекта с личностните качества на кандидата и по-тясната връзка с неговите избиратели. От ГЕРБ предвиждат въвеждането на мажоритарната изборна система с абсолютно мнозинство в два тура чрез създаване на 240 едномандатни изборни района в страната. Във всеки едномандатен изборен район е предвидено образуването на районни избирателни комисии, които да се състоят от 13 членове, включително председател, заместник-председатели и секретар предложени от парламентарно представените партии и коалиции.\r\nКандидатите за народни представители ще могат да бъдат предлагани за регистриране само от една партия, коалиция или инициативен комитет и само в един едномандатен изборен район, като кандидатите няма да могат да бъдат включвани в кандидатска листа на друга партия, коалиция или инициативен комитет.\r\nПредвижда се наименованията, границите и номерацията на изборните райони да се определят с указ на президента на републиката въз основа на единна норма на представителство за цялата страна в зависимост от броя на населението по данни, предоставени от Националния статистически институт. \r\nСъс законопроекта се предлага в едномесечен срок преди произвеждането на първите избори за народни представители по мажоритарната изборна система българските граждани, живеещи извън Република България, да могат да подават заявления за активна регистрация за гласуване извън страната чрез интернет страницата на Централната избирателна комисия, като условията и реда за извършване на активната регистрация да бъдат определяни от Централната избирателна комисия.\r\nПредвижда се намаляване на годишния размер на държавната субсидия за партиите и коалициите на 1 лев за един действителен глас.   \r\nВ отрицателен вот Таско Ерменков от „БСП за България” посочи, че ГЕРБ са внесли законопроекта, но тайно са се надявали той да не мине.\r\nИван ЛАЗАРОВ", "date": "2017-06-15", "title": "Парламентът отхвърли на първо четене предложението за въвеждане на мажоритарна избирателна система"}
{"url": "http://www.focus-news.net/news/2017/06/15/2405284/blagoevgrad-za-neopredelena-data-se-otlaga-mestniyat-referendum-v-garmen-s-koyto-tryabva-da-se-reshi-problemat-s-nezakonnite-postroyki-v-selo-marchevo.html", "text": "За неопределена дата се отлага провеждането на местния референдум в Гърмен, с който трябва да се реши проблемът с незаконните постройки в село Марчево. Това съобщи за Радио „Фокус“ – Пирин кметът на Община Гърмен Минка Капитанова. Допитването до гражданите, което първоначално е било насрочено за 18 юни, няма да се състои тази неделя. „Референдум ще има, но със сигурност ще трябва да се определи по-късна дата, защото в момента нямаме одобрени книжа и бюджет, а също така процедурата се обжалва“, обясни Капитанова. По думите ѝ, датата за провеждането на местното допитване ще бъде определена след произнасяне на съда, когато искането за референдум ще бъде върнато на областния управител или на Общински съвет – Гърмен, за да може по законов ред да бъдат одобрени всички документи.„Фокус“ припомня:\r\nБившият областен управител на Благоевград Валери Сарандев бе издал заповед за провеждането на местен референдум в Гърмен на 18 юни. Точното задание на референдума е: „Съгласни ли сте Общински съвет – Гърмен и Общинска администрация – Гърмен да разрешат изработване, приемане и прилагане на Подробен устройствен план (ПУП), План за регулация и застрояване (ПРЗ) с предназначени за жилищно строителство на поземлените имоти, находящи се в масиви 46 и 47 на местност „Падарката“. С този въпрос се търси решаване на проблема с незаконните постройки в ромския квартал „Кремиковци“, но не чрез узаконяване на незаконите сгради, а чрез даване на разрешение на жителите му да си построят законни такива. \r\nДо решението за провеждане на референдум в Гърмен се стигна след масовия бой между българи и роми на 24 май 2015 година. Последваха редица протести, в които се включиха граждани от цялата страна. Вследствие на недоволството на хората, в „Кремиковци“ влязоха багери, които разрушиха общо 12 незаконни къщи, но остават още около 100.\r\nЛивия НИНОВА", "date": "2017-06-15", "title": "Благоевград: За неопределена дата се отлага местният референдум в Гърмен, с който трябва да се реши проблемът с незаконните постройки в село Марчево"}
{"url": "http://www.focus-news.net/news/2017/06/15/2405294/smolyan-obshtinata-organizira-koloezdachna-obiola-po-povod-ppaznia-na-gpada.html", "text": "Община Смолян организира кoлoeздaчнa oбиĸoлĸa нa тpитe ĸвapтaлa Cмoлян, Paйĸoвo и Уcтoвo  пo пoвoд Пpaзниĸa нa гpaдa – 18 юни. Това съобщи за Радио „Фокус” – Смолян Виолета Филипова, пресаташе на Общината. Спортната проява ще се проведе днес от 15.00 часа. Стартът ще бъде даден от площад „Свобода” – Стар център. Условието за участие в надпреварата е участниците да са над 16 години, а тpaceтo щe вĸлючвa oбиĸoлĸa oт Cмoлян пpeз ĸвapтaлитe Paйĸoвo, Уcтoвo, и oбpaтнo.   \r\nHa 18 юни ce чecтвa 57-гoдишнинaтa oт oбeдинявaнeтo тpитe ceлищa Cмoлян, Paйĸoвo и Уcтoвo и oбявявaнeтo нa Cмoлян зa eдинeн гpaд. По повод празника днес има и културни прояви. От 15.30 чaca в Peгиoнaлнa библиoтeĸa „Hиĸoлaй Bpaнчeв” – Cмoлян ще бъде представен писателят Светозар Казанджиев и неговото творчество през пoглeдa нa ученици. От 17.00 чaca в Peгиoнaлeн иcтopичecĸи мyзeй „Cтoю Шишĸoв” – Cмoлян ще бъде открита излoжбa „Πoчeтнитe гpaждaни нa Cмoлян – иcтopия и пaмeт“, а в 19.00 чaca в Hародно читалище „Opфeeви гopи-1870” – Paйĸoвo  ще бъде представена постановката „Kpaят“ c yчacтиeтo нa Дecиcлaвa Mинчeвa и Peнe Xoл.\r\nДаниела БОЙКОВ", "date": "2017-06-15", "title": "Смолян: Общината организира кoлoeздaчнa oбиĸoлĸa пo пoвoд Пpaзниĸa нa гpaдa"}
{"url": "http://www.focus-news.net/news/2017/06/15/2405298/bbc-otkrivaneto-na-noviya-britanski-parlament-e-otlozheno-za-21-yuni.html", "text": "Откриването на новия британски парламент и традиционната реч на кралицата на Обединеното кралство Елизабет II са отложени за следващата сряда, 21 юни, предава BBC.\r\nОткриването трябваше да се състои в понеделник, но беше забавено от усилията на Тереза Мей да сключи коалиционна сделка със северноирландската Демократическа юнионистка партия.\r\nКралицата ще прочете предварително подготвена реч относно плановете на премиера за утвърждаването на нови закони.Тереза Герова", "date": "2017-06-15", "title": "BBC: Откриването на новия британски парламент е отложено за 21 юни"}
{"url": "http://www.focus-news.net/news/2017/06/15/2405299/kyustendil-40-naseleni-mesta-v-obshtinata-mozhat-da-se-vazpolzvat-ot-sredstva-za-transportni-razhodi-po-dostavka-na-hlyab-i-osnovni-hranitelni-produkti.html", "text": "40 от малките населени места в Община Кюстендил могат да се възползват от средства за транспортни разходи по доставка на хляб и основни хранителни продукти. Това каза пред журналисти Венета Тодорова, кметски наместник на селата Лелинци и Търсино, предаде репортер на Радио „Фокус” – Кюстендил. Става въпрос за планински и малки селища, в които живеят не повече от 500 души. Кметовете и кметските наместници ще имат за задължение да осъществяват контрол по спазване на изискванията при работата на доставчиците на хляб и продукти от първа необходимост. Доставките трябва да са по два пъти в седмицата, ще се следи за качеството и за своевременното доставяне.\r\nВенцеслав ИЛЧЕВ", "date": "2017-06-15", "title": "Кюстендил: 40 населени места в Общината можат да се възползват от средства за транспортни разходи по доставка на хляб и основни хранителни продукти"}
{"url": "http://www.focus-news.net/news/2017/06/15/2405285/prezidentat-rumen-radev-vav-varna-modernizatsiya-na-armiyata-ne-oznachava-samo-podmyana-na-orazhiyata-no-i-grizha-za-horata.html", "text": "Модернизация на армията не означава само подмяна на оръжията, но и грижа за хората. Това заяви пред журналисти във Варна държавният глава Румен Радев, предаде репортер на Радио „Фокус“ – Варна. „Модернизация не означава подмяна на едни оръжия с нови, по-съвременни такива. Модернизацията е комплекс от мероприятия. Освен подмяната на оръжия, това включва подмяна и на нормативната база и нейното усъвършенстване, организационни промени. Много е важна грижата за хората, издигане на мотивацията на социалния престиж и най-важното, според мен, осигуряване на условия за пълноценна подготовка“, заяви президентът. Румен Радев отбеляза, че пълноценната подготовка гарантира безопасността и запазване на здравето и живота на военнослужещите, но и генерира необходимите бойни способности.\r\nДържавният глава припомни, че двата проекта – за изтребители и за многофункционални модулни патрулни кораби, са приети с решение на парламента от 2 юни миналата година и тепърва ще бъдат развивани. „Важно решение на Консултативния съвет за национална сигурност беше, че се обединихме около мнението и решението, че тези проекти трябва да се развиват, особено за корабите, с участието на българската отбранителна индустрия. Това означава морската индустрия, концентрирана във Варна, да има своето развитие“, заяви президентът.\r\nПо-късно днес Румен Радев ще се посети вертолетната база „Чайка” край Варна и ще се срещне с двамата военни, пострадали при инцидента с българския военен хеликоптер в Черно море.\r\nМарияна ВАЛЕНТИНОВА", "date": "2017-06-15", "title": "Президентът Румен Радев във Варна: Модернизация на армията не означава само подмяна на оръжията, но и грижа за хората"}
{"url": "http://www.focus-news.net/news/2017/06/15/2405302/nuridin-ismail-kmet-na-hitrino-na-240-kashti-shte-se-izvarshat-vazstanovitelni-raboti-v-razlichen-mashtab-i-obem.html", "text": "На 240 къщи ще се извършат възстановителни работи в различен мащаб и обем, заяви на пресконференция Нуридин Исмаил, кмет на Община Хитрино, предаде репортер на Радио „Фокус“ - Шумен. От страна на Строителната камара ще бъдат построени 11 нови къщи, по линия на Социалния фонд - други 14. Близо 80 къщи се нуждаят по-сериозен ремонт със смяна на цялата покривна конструкция след инцидента на жп гарата през декември миналата година. „Към момента има подписани 12 договора, 44 са с последното решение на Общинския съвет. Те ще бъдат разгледани на 19 или 21 юни от страна на управляващия орган и ще се постъпи към подписване на договори и за техните ремонти“, увери Исмаил. Той посочи, че до заседанието на Общинския съвет, насрочено за 23 юни, ще има остойностени над 100 къщи за гласуване на сесията. „Т.е. до края на месеца на 70% от къщите ще имат оглед и оценка и ще бъдат пратени за одобрение от Социалния фонд“, каза Нуридин Исмаил. \r\nОт общо 290 къщи за 50 няма подадени заявления. Разходването на средства за възстановяване на Хитрино е прозрачно и няма злоупотреби, а съответната информация може да бъде намерена на сайта на Общината, увери кметът. По линия на БЧК от преведените досега 965 000 лв. на граждани са изплатени 618 307 лв. По Социалния фонд са разходвани 459 220 лв. 973 000 лв. са средствата по набирателната сметка на общината, от тях са изхарчени общо 218 884 лв., от които 100 000 лв. са дадени от фирмата-превозвач, за обезщетение на близките на починалите при взрива на жп гарата в селото. „На фирмата-превозвач също сме изпратили отчет кой каква сума е взел“, каза Нуридин Исмаил.\r\nИвелина ИВАНОВА", "date": "2017-06-15", "title": "Нуридин Исмаил, кмет на Хитрино: На 240 къщи ще се извършат възстановителни работи в различен мащаб и обем"}
{"url": "http://www.focus-news.net/news/2017/06/15/2405301/dobrich-nap-izvarshva-masirani-proverki-v-balchik.html", "text": "НАП извършва масирани проверки в Балчик. Това съобщи Красимир Павлов, старши експерт в звено „Комуникации“ към ТД на НАП – Варна, офис – Добрич, предаде кореспондент на Радио „Фокус” – Варна. Засиленият контрол по Северното ни Черноморие за спазване на данъчното законодателство е започнал с масирани проверки в град Балчик. През вчерашния ден инспектори от „Оперативни проверки“, подкрепени с инспектори от други отдели на териториалната дирекция, са проверили 21 обекта в града. Контрол е осъществен на обекти, разположени на крайморската алея и района на „Двореца“. \r\nПо време на проверките данъчните са съставили 7 акта за административно нарушение. Два от тях са за разлика в касовата наличност и отразения оборот на касовите апарати в магазини за хранителни стоки. В пет обекта данъчните са установили, че на клиентите не се издават касови бележки за извършените покупки. Сред тях са обекти за продажба на закуски, плодове и зеленчуци, зоомагазин и магазини за сувенири. Освен съставените актове и петте обекта ще бъдат запечатани от приходната агенция за срок до 30 дни. Наблюдението и проверките на търговците ще продължат без прекъсване до края на сезона, като ще бъде разширен обхватът на проверяваните обекти. Основната цел на масираните проверки по Северното Черноморие е да се постигне трайна промяна на поведението на търговците към доброволно спазване на данъчното законодателство и реално отчитане на оборотите. Сигнали за неиздадени касови бележки гражданите могат да подават на телефона на НАП 0700 18 700 или на електронната поща.\r\nЖулиета НИКОЛОВА", "date": "2017-06-15", "title": "Добрич: НАП извършва масирани проверки в Балчик"}
{"url": "http://www.focus-news.net/news/2017/06/15/2405303/vyara-tserovska-obshtina-pernik-shte-predprieme-merki-za-otstranyavane-propuskite-i-nedostatatsite-po-stroitelno-remontnite-i-vazstanovitelni-raboti-po-krepostta-krakra-pernishki.html", "text": "Община Перник ще предприеме мерки за отстраняване на допуснатите пропуски и недостатъци в изпълнението на строително-ремонтните и възстановителни работи по средновековната крепост Кракра Пернишки. \r\nТова заяви кметът на Община Перник Вяра Церовска в отговор на питане на общинския съветник Александрина Костадинова, съобщиха от пресцентъра на ГЕРБ. Церкова посочи, че хилядолетната крепост Кракра не е атракцион, а история, с която могат да се гордеят малко градове в България, история, която сме длъжни, ако не можем по достойнство да продължим, поне да я запазим.\r\n„Атракция означава ефектен номер в цирковото изкуство или шоупрограма, която привлича вниманието на публиката“, каза още градоначалникът, като цитира значението на думата „атракция“ от тълковния речник на българския език. Тя сподели още, че историческата местност е възможността на Перник да има своето ново бъдеще като притегателен туристически център. Кметът поясни още, че Общината е кандидатствала за обект „Туристическа атракция Средновековна крепост Кракра Пернишки.\r\n„Не правя коментар за естетическата и историческата вина, нито за средства, които са усвоени по този проект. Изразявам желанието си като кмет и гражданин на Перник, крепостта Кракра да я има, истината за историята да бъде запазена и възстановена, за да има и друго бъдеще на Перник“, категорична беше д-р Церовска.\r\nКметът посочи, че са констатирани голям обем от некачествено изпълнени дейности по обекта, както и че съществува несъответствие между очакванията по изпълнението на проекта за крепостта.", "date": "2017-06-15", "title": "Вяра Церовска: Община Перник ще предприеме мерки за отстраняване пропуските и недостатъците по строително-ремонтните и възстановителни работи по крепостта Кракра Пернишки"}
{"url": "http://www.focus-news.net/news/2017/06/15/2405297/nuridin-ismail-kmet-na-hitrino-nito-edna-stotinka-za-vazstanovyavane-na-seloto-ne-e-izharchena-bez-reshenie-na-obshtestveniya-savet.html", "text": "Една стотинка не е изхарчена без решение на Обществения съвет, заяви на пресконференция Нуридин Исмаил, кмет на Община Хитрино по повод обявеното му вчера изключване от ДПС, предаде репортер на Радио „Фокус“ - Шумен. Исмаил бе придружен от кметския екип, членовете на Обществения съвет, Общинския съвет в Хитрино и кметове на населени места в общината. Нуридин Исмаил посочи, че след като за възстановяването на селото след инцидента на жп гарата се харчат публични средства, няма как и разходите да бъдат скрити. За похарчените пари от БЧК са предоставени съответните протоколи, като с решение на Обществения съвет са направени разпределения на средствата според тежестта на щетата, имотите са категоризирани, разлепени са на видно място в общинска администрация. „Който е имал претенции е правил възражения, ако сме допуснали грешка - тя е била поправена, ако искането е без основание - то е било отхвърлено“, заяви Нуридин Исмаил. \r\nПо думите му, има подробен опис на изхарчените средства по Социалния фонд, като плащания се правят само с разрешение на управляващия орган. По набирателната сметка на Община Хитрино не са правени сериозни плащания, освен парите, дадени за обезщетения на близките на починалите и пари за лечение на хората, пострадали при взрива на жп гарата през декември миналата година, като всичко е протоколирано с решение на Обществения съвет. \r\nТой посочи, че Хитрино е малка община, натоварена с голям товар по възстановяването, но се справя и е доволен от темпото на работа. „Няма да позволя някой от София, не ме харесвайки политически, да го превръща в грозотия. Обвиненията са много сериозни. Не знам докъде ще стигнем, но ако се слезе на политически терен, имам много други неща да кажа - разправията е политическа“, заяви Нуридин Исмаил. В отговор на журналистически въпрос той посочи, че не е допуснал някой да се меси в административната кметска работа в Хитрино.\r\nИвелина ИВАНОВА", "date": "2017-06-15", "title": "Нуридин Исмаил, кмет на Хитрино: Нито една стотинка за възстановяване на селото не е изхарчена без решение на Обществения съвет"}
{"url": "http://www.focus-news.net/news/2017/06/15/2405305/12-narusheniya-na-litsa-zaemashti-publichna-dlazhnost-e-ustanovila-komisiyata-za-predotvratyavane-i-ustanovyavane-na-konflikt-na-interesi-prez-2016-godina.html", "text": "През 2016 година са установени 12 нарушения на лица, заемащи публична длъжност и 1 нарушение, в следствие на нарушаване на ограничението за заемане на трудово и служебно правоотношение след освобождаване от длъжност. Това стана ясно от Годишен доклад за дейността на Комисията за предотвратяване и установяване на конфликт на интереси за 2016 година, предаде репортер на Агенция „Фокус“.  Образуваните производства за установяване на конфликт на интереси са 249, най-голям брой от тях са инициирани по сигнали на граждани, следвани от държавни органи и юридически лица. Комисията е взела 236 решения, от които 190 за прекратяване на административно производство поради нередности по депозираните сигнали и 46 за установяване наличието или липсата на конфликт на интереси. Общият брой на издадените през 2016 наказателни постановления и резолюции по образувани производства бележи ръст и представлява 40% от постановените актове от започване на дейността на комисията. С общо 44 наказателни постановления са наложени глоби и имуществени санкции в размер на 180 462 хил. лева.\r\nГодишният доклад на за дейността на Комисията за предотвратяване и установяване на конфликт на интереси за 2016 година беше приет в пленарна зала с 106 гласа „за“, 1 глас „против“ и 17 въздържал се.\r\nБиляна ИВАНОВА", "date": "2017-06-15", "title": "12 нарушения на лица, заемащи публична длъжност, е установила Комисията за предотвратяване и установяване на конфликт на интереси през 2016 година"}
{"url": "http://www.focus-news.net/news/2017/06/15/2405306/sofiya-fondatsiya-lale-i-stolichna-obshtina-organizirat-initsiativi-po-povod-denya-i-sedmitsata-na-bashtata.html", "text": "Фондация „Лале” с традиционното съдействие на Столична община, дирекция Превенция, интеграция, спорт и туризъм”, организира инициативи по повод отбелязването Деня на бащата и Седмицата на бащата в София на 18 юни, за времето от 10.00 до 15.00 часа, на площите пред Храм – паметник „Александър Невски”. Това съобщиха от пресцентъра на Столична община.\r\nПредстоящите кампании са част от мащабна информационна кампания свързана със  значението на бащите в семейството, както и тяхната роля и принос при израстването на децата.\r\nСъбитията включват демонстрации на „мъжки професии”, целящи извеждането на позитивния образ на бащата на преден план.\r\nУчастници в предстоящата кампания са семейства, а столични институции ще демонстрират професии, чрез разполагане на пожарна кола, специални полицейски автомобили, джипове и мотори, кола за „аварийно спасителни дейности” и др.", "date": "2017-06-15", "title": "София: Фондация „Лале” и Столична община организират инициативи по повод Деня и Седмицата на бащата"}
{"url": "http://www.focus-news.net/news/2017/06/15/2405304/hurriyet-turtsiya-i-es-planirat-sreshta-na-visoko-ravnishte-za-obsazhdane-na-borbata-sreshtu-terorizma.html", "text": "Турция и Европейският съюз ще проведат среща на високо равнище, насочена към предприемане на съвместни стъпки за борба с тероризма, една от основните причини за напрежението в отношенията между Анкара и Брюксел, пише вестник Hurriyet.\r\nБрюксел показвa \"по-сериозна позиция\" по въпроса за Гюленистката терористична организация (ФЕТО), която според управляващите в Турция стои зад организирането на неуспешния опит за държавен преврат от миналото лято.\r\nПредставители на ЕС са поискали от Анкара да изпрати досиета като доказателство, за да подкрепят обвиненията срещу ФЕТО, разкриват дипломатически източници, пожелали анонимност.\r\nБрюксел работи по подходящи начини за справяне с проблема, посочват още източниците на изданието. \r\nПланираната среща трябва да се проведе в рамките на месец, уточняват от редакцията. .Тереза Герова", "date": "2017-06-15", "title": "Hurriyet: Турция и ЕС планират среща на високо равнище за обсъждане на борбата срещу тероризма"}
{"url": "http://www.focus-news.net/news/2017/06/15/2405300/19-560-hil-leva-sa-postapleniyata-ot-privitazatsionni-prodazhbi-neustoyki-i-lihvi-prez-2016-godina.html", "text": "През 2016 година постъпленията от привитазационни продажби, платени неустойки, лихви и разсрочената част от цената по привитизационни сделки, подлежащи на контрол са в размер на 19 560 хил. лева. Това стана ясно от становището на Комисията по икономическа политика и туризъм относно отчетите за дейността на Агенцията за приватизация и следпривитазиционен контрол през 2016 година, представени в НС, предаде репортер на Агенция „Фокус“. Агенцията е извършила разходи по бюджета си за 2016 година в размер на 3 252 лв. От предложените за продажба 67 обекта, сделки са осъществени 24 обекта. Отчита се 70.6% изпълнение на целевата стойност на показателя. \r\nКристиан Вигенин от БСП заяви, че ще гласува против приемането на отчета, защото през миналата година е извършено престъпление от Агенцията за приватизация и следпривитазиционен контрол, а именно приватизация на Агенцията за дипломатически имоти в страната, която е в забранителния списък. „Подготвили сме промени в Закона за приватизация и следприватизационен контрол, с които да кажем ясно какво означава включване на предприятие в забранителния списък“, каза още народният представител от БСП.\r\nОтчетът на Агенцията за приватизация и следпривитазиционен контрол за периода от 1 януари от 30 юни 2016 година беше приет в пленарна зала с 83 гласа „за“, 22 „против“ и 11 „въздържал се“. А отчетът за периода от 1 януари до 31 декември 2016 година с 81 гласа „за“, 18- „против“ и 13 „въздържал се“.\r\nБиляна ИВАНОВА", "date": "2017-06-15", "title": "19 560 хил. лева са постъпленията от привитазационни продажби, неустойки и лихви през 2016 година"}
{"url": "http://www.focus-news.net/news/2017/06/15/2405307/sliven-politsiyata-e-razbila-narkolaboratoriya-za-proizvodstvo-na-sintetichen-narkotik.html", "text": "Близо един килограм прекурсори и готов метамфетамин, достатъчен за изработване на 50 дози са иззети при разбиването на поредната нарколаборатория от полицията в Сливен, съобщиха от ОД на МВР - Сливен. Спецакцията е осъществена вчера от служители на сектор “Противодействие на криминалната престъпност” към Областната дирекция на МВР. До реализацията се е стигнало след продължителна работа на полицейските служители за разкриване и пресичане на дейността на нарколабораторията и разпространението на наркотичното вещество. В хода на акцията е намерен и иззет готов метамфетамин, като по данни на криминалисти количеството е достатъчно за производството на 50 дози, стойността на които е приблизително 1800 лева. При извършване на процесуално- следствените действия в апартамент в центъра на град Сливен бяха установени криминално проявеният 47-годишен с инициали Т.М. и 31-годишният с инициали И.Р. без криминални прояви. От жилището полицейските служители са иззели, освен готовия метамфетамин, около 1 килограм прекурсори и вещества необходими за производството на синтетичен наркотик. \r\nТ.М. е произвеждал наркотичното вещество  по поръчка на клиенти почти ежедневно и е считан за един от основните дилъри на дрога в региона.  Той е криминално проявен и осъждан за същата престъпна дейност и кражби. Задържан е за 24 часа. По случая е образувано досъдебно производство.\r\nПрез миналата година на територията на ОД МВР-Сливен са разбити 17 лаборатории за производство на синтетичен наркотик, установените извършители са 114, като по-голямата час от тях са  получили ефективни присъди. От началото на 2017 са ликвидирани 4 нарколаборатории за синтетичен наркотик и 5 помещения за сушене на канабис.  \r\nОперациите по пресичане производството и разпространението на наркотични вещества продължават.", "date": "2017-06-15", "title": "Сливен: Полицията е разбила нарколаборатория за производство на синтетичен наркотик"}
{"url": "http://www.focus-news.net/news/2017/06/15/2405296/korneliya-ninova-kam-pensionerite-shte-prodalzhim-da-se-borim-dokato-ne-poluchite-spravedlivost.html", "text": "Ще продължим да се борим, докато не получите справедливост. Това е написала лидерът на БСП Корнелия Нинова в официалния си профил в социалната мрежа \"Фейсбук\".\r\n\"Със съжаление ще напиша следващите редове:\r\nДнес ГЕРБ и ОП отново доказаха колко прав е народът да не одобрява политиците си. Една от причините е, че говорят едно преди избори, а правят друго след това. Тези две партии обещаха 300 лв. минимална пенсия и преизчисляване на другите пенсии. Днес отхвърлиха нашия закон за преизчисляване на пенсиите. Те ви излъгаха, хора. И с отговорност заявявам, че каквото ние сме ви обещали, го вършим.Не само сега. Когато управлявахме през 2008 г., сме единствените преизчислили пенсиите. Скъпи, майки и бащи, баби и дядовци , приемете моето уважение и воля да продължим, докато не получите справедливост\", пише Нинова.", "date": "2017-06-15", "title": "Корнелия Нинова към пенсионерите:  Ще продължим да се борим, докато не получите справедливост"}
{"url": "http://www.focus-news.net/news/2017/06/15/2405310/vladimir-putin-ozhestochavaneto-na-sanktsiite-sreshtu-rusiya-svidetelstva-za-prodalzhavashtite-vatreshnopoliticheski-borbi-v-sasht.html", "text": "В рамките на „пряката линия“ държавният глава на Руската федерация Владимир Путин заяви, че не е изненадан от опитите на Сената на САЩ за затягане на санкциите срещу Москва, предава TACC.\r\n„В това няма нищо удивително. Ние знаем, че САЩ отново се появи законопроект за ожесточаване на санкциите. Впрочем, защо? В крайна сметка, нищо не се случва внезапно. В тази връзка защо отново започнаха да говорят за тези санкции? Това, разбира се, свидетелства за продължаващите вътрешнополитически борби в САЩ“, коментира Путин. \r\nРуският президент подчерта, че глобална конюнктура и понижаването на цените на традиционните суровини, включително петрол и газ, имат по-голямо въздействие върху руската икономика, отколкото санкциите, наложени от Запада във връзка с присъединяването на Кримския полуостров.Тереза Герова", "date": "2017-06-15", "title": "Владимир Путин: Ожесточаването на санкциите срещу Русия свидетелства за продължаващите вътрешнополитически борби в САЩ"}
{"url": "http://www.focus-news.net/news/2017/06/15/2405308/kyustendil-izticha-srokat-za-podavane-na-zayavki-za-uchastie-v-praznika-na-chereshata.html", "text": "Изтича срокът за подаване на заявки за участие в Празника на черешата. Това съобщиха за Радио „Фокус” – Кюстендил от отдел „Култура и духовно развитие” към Община Кюстендил. Крайният срок за подаване на заявленията е 15 юни, а самият празник ще се проведе на 24 и 25 юни. Заявленията са за участие в конкурса за най-едра череша, най-атрактивно вешало и най-красив черешов щанд, за Кулинарна надпревара „Череши в кухнята”, както и за търговски щанд на занаятчии. Целта на конкурса е да се запазят българските традиции, да се демонстрира креативността и изобретателността на участниците и да се представи близката връзка между изкуството и земеделието в народната памет. При кулинарната надпревара се цели да бъдат представени разнообразни кулинарни произведения, като основният продукт в тях е черешата.\r\nВенцеслав ИЛЧЕВ", "date": "2017-06-15", "title": "Кюстендил: Изтича срокът за подаване на заявки за участие в Празника на черешата"}
{"url": "http://www.focus-news.net/news/2017/06/15/2405314/stara-zagora-izvarshena-e-reorganizatsiya-na-dvizhenieto-v-kv-zheleznik-koyato-dava-predimstvo-na-kolite-na-gradskiya-transport.html", "text": "Извършена е реорганизация на движението в кв. „Железник“, която дава предимство на колите на градския транспорт, съобщиха от пресцентъра на Община Стара Загора. Във връзка с изпълнението на одобрен план за „Ревизия на организацията на движение на ул. „Младост“ в кръстовищата с ул. „Загорка“, ул. „Иван Вазов“ и ул. Арх. Христо Димов“, съгласуван от сектор „Пътна полиция“ към ОД на МВР Стара Загора, са въведени нови правила на движение. \r\nС оглед осигуряване на предимство на превозните средства от масовия градски транспорт, се променя предимството  на следните кръстовища:\r\n-\tКръстовището на ул. „Младост“ и ул. „Старозагорско въстание“, като ул. „Младост“ става улица с предимство;\r\n-\tКръстовището на ул. „Младост“ и ул. „Иван Вазов“, като ул. „Младост“ става улица с предимство.\r\nЦитираните пътни участъци са снабдени със съответната вертикална сигнализация.\r\nС реорганизацията на движението ще се даде възможност за превозните средства, изпълняващи обществен превоз на пътници по автобусни линии, да се движат с предимство, ще се подобрят качеството на транспортните услуги и транспортно-комуникационните характеристики на кв. „Железник“.  \r\nОбщина Стара Загора призовава водачите на МПС да шофират с повишено внимание в указаните пътни участъци и да спазват указанията на вертикалната пътна сигнализация.", "date": "2017-06-15", "title": "Стара Загора: Извършена е реорганизация на движението в кв. „Железник“, която дава предимство на колите на градския транспорт"}
{"url": "http://www.focus-news.net/news/2017/06/15/2405315/aktsenti-v-predavaneto-sas-slavnata-2-ra-trakiyska-diviziya-za-chestta-na-balgariya-na-radio-fokus-plovdiv.html", "text": "Днешното предаване „Със славната 2-ра Тракийска дивизия – За честта на България” на Радио „Фокус” – Пловдив е посветено на създаването на парашутната дружина, предшественик на десантните войски. През есента на 1940 г. Министерството на войната и Щабът на войската вземат решение за сформирането на парашутна рота към Въздушните на Негово величество войски. През пролетта на 1942 г. започва подбирането на подходящи за парашутисти офицери, подофицери и войници от всички поделения на българската армия, предимно млади. На изпитите се явяват около 5 000 кандидати, като от тях се подбират едва 500. Одобрените за парашутисти са изпратени на обучение в Германия. Първите три скока са изпълнени от самолет „Юнкерс-52” и всички приключват успешно. Следващите скокове обаче са от бомбардировач Хайнкел-111. Именно при четвъртия скок от бомбардировача от височина 300 м загива редник Георги Щерев от село Долно Езерово, Бургаско. Това е първият български военен парашутист, загинал при парашутен скок. Повече подробности около създаването на парашутната дружина и бойната им слава ще разберем от увлекателния разказ на доц. д-р Петър Ненков, военен историк.\r\nПредаването „Със славната 2-ра Тракийска дивизия – За честта на България“ се излъчва всеки четвъртък от 15.00 до 16.00 часа. Телефонът за връзка с нас е 032/65 25 65. Водещ на предаването е Цветана Тончева.", "date": "2017-06-15", "title": "Акценти в предаването „Със славната 2-ра Тракийска дивизия – За честта на България” на Радио „Фокус” – Пловдив"}
{"url": "http://www.focus-news.net/news/2017/06/15/2405316/unn-turkmenistanetsat-zapodozryan-za-ubiystvoto-na-balgarska-studentka-v-ukrayna-e-zadarzhan-pod-strazha-za-60-dni.html", "text": "Гражданинът на Туркменистан, заподозрян в убийството на 24-годишна българска студентка в Украйна, е задържан под стража за срок от 60 дни, предава информационната агенция УНН, като се позовава на съобщение от Прокуратурата на Ивано-Франковската област.\r\n„По искане на Прокуратурата на Ивано-Франковс, съдът избра като мярка задържане под стража на 29-годишния гражданин на Туркменистан, заподозрян в убийството на 24-годишна гражданка на България“, се казва в разпространеното изявление.\r\nЕля Дишли, студентка в четвърти курс на Стоматологичния факултет на Университета по медицина в Ивано-Франкивск, бе обявена за издирване на 5 юни. В понеделник, 12 юни, тялото на 24-годишната българка бе открито в Рогатинската област с признаци на насилствена смърт. Тленните останки на младата жена бяха намерени в куфар на дъното на езеро. \r\nВ рамките на разследването е установено, че местен жител е оказал съдействие на туркменистанеца да прикрие престъплението си. Двамата състуденти са хвърлили тялото на убитата българка в езерото. Тереза Герова", "date": "2017-06-15", "title": "УНН: Туркменистанецът, заподозрян за убийството на българска студентка в Украйна, е задържан под стража за 60 дни"}
{"url": "http://www.focus-news.net/news/2017/06/15/2405311/burgas-shvedskiyat-turist-ritnal-kamerierka-v-slanchev-bryag-e-bil-vmenyaem-i-nyama-prichina-da-ne-bade-saden.html", "text": "Резултатите от назначената съдебно-психиатрична експертиза на шведския гражданин Ралф Сундберг показва, че към момента на деянието той е бил вменяем и няма причина да не бъде съден. Това заяви пред журналисти окръжният прокурор на Бургас Красимира Кателиева, предаде репортер на Радио „Фокус“. По думите на Кателиева той е имал алкохолно опиянение, но е разбирал постъпките си. Тя допълни, че обвиняемият е отказал да му бъде взета кръвна проба за алкохол. Съдебното заседание, което бе насрочено днес за 13.30 часа, ще започне в 14.00 часа заради отсъствието на преводач.„Фокус“ припомня: Шведският гражданин Ралф Сундберг обжалва наложената му мярка за неотклонение „задържане под стража“. Сундберг е туристът, който ритна в лицето камериерка в хотел в Слънчев бряг. Шведът е обвиняем за престъпление по чл. 131, ал. 1, т. 12, предл. първо, вр. чл. 130, ал. 1 от НК, за това, че на 3 юни по хулигански подбуди чрез нанасяне на удар с крак в областта на главата, причинил лека телесна повреда на лицето Д.П., изразяваща се в мозъчно сътресение и оток, довели до временно разстройство на здравето – неопасно за живота.\r\nСъдебното заседание бе насрочено за днес от 13.30 часа в Зала 1. Районен съд-Несебър взе мярка за неотклонение „задържане под стража“ спрямо шведския гражданин, но защитата на обвиняемия обжалва мярката. \r\nМария РУСЕВА", "date": "2017-06-15", "title": "Бургас: Шведският турист, ритнал камериерка в Слънчев бряг, е бил вменяем и няма причина да не бъде съден"}
{"url": "http://www.focus-news.net/news/2017/06/15/2405312/evropeyskiyat-komisar-po-obrazovanie-kultura-mladezh-i-sport-tibor-navrachich-e-na-poseshtenie-vav-varna.html", "text": "Европейският комисар по образование, култура, младеж и спорт Тибор Наврачич е на посещение във Варна по повод Националната младежка среща „Младежки пространства”, която се провежда в града, предаде репортер на Радио „Фокус“ – Варна. Организатори на форума са Младежко сдружение за мир и развитие на Балканите, Национален младежки форум и MoveBG. Националната среща събира повече от 150 представители на младежкия сектор в страната, голяма част от тях управляващи младежки пространства. Гости ще бъдат представители на Министерство на образованието и науката, Министерство на младежта и спорта, Министерство на труда и социалната политика, Министерство на регионалното развитие и благоустройството, Италиански младежки форум.\r\nОбщина Варна инвестира изключително много средства в образование, заяви при откриването на форума кметът Иван Портних. „Над 104 млн. лева е бюджетът само за тази година, което представлява около 35% от годишния бюджет на общината. Тази година ще реновираме 9 училища, 3 гимназии и 3 детски градини на стойност около 22 млн. лева. Планираме и проектираме изграждането на нова сграда на Математическата гимназия. Един от основните проекти на общината е изграждането на нова библиотека. Много са пространствата, които се създадоха през последните години в града ни“, подчерта Портних.\r\nУчастниците в Националната младежка среща „Младежки пространства” ще имат възможност да се включат в дискусията, инициирана от Тибор Наврачич, в която ще участва и президентът Румен Радев. Срещата ще се състои от 15.30 часа в Икономическия университет.\r\nСъбитието продължава до 18 юни и се осъществява с финансовата подкрепа на Община Варна, в партньорство със сдружение „Варна – Европейска младежка столица”.\r\nМарияна ВАЛЕНТИНОВА", "date": "2017-06-15", "title": "Европейският комисар по образование, култура, младеж и спорт Тибор Наврачич е на посещение във Варна"}
{"url": "http://www.focus-news.net/news/2017/06/15/2405317/kyustendil-zapochva-pochistvaneto-na-rechnite-korita-i-deretata-v-selata-ot-obshtinata.html", "text": "Започва почистването на речните корита и деретата в селата на територията на община Кюстендил. Това каза пред Радио „Фокус” – Кюстендил Ивайло Чалъков, експерт „Отбранителна мобилизационна подготовка” към Община Кюстендил. „От днес до края на лятото ще извършваме почистване на речните корита и деретата в населените места. Това ще се извършва с всички налични сили и средства, съвместно с кметовете и кметските наместници”, каза Ивайло Чалъков. \r\nПо думите му почистването ще се извършва в урбанизираната територия, а целта е да се осигури добра проводимост на водните обекти. Селата Гърляно, Драговищица, Соволяно и Коняво са с най-голяма необходимост за прочистване на реката и на деретата. Ивайло Чалъков каза, че няма да бъдат оставени непочистени дерета и речни корита, защото става въпрос за превантивна дейност и осигуряване на безопасност на местното население.\r\nВенцеслав ИЛЧЕВ", "date": "2017-06-15", "title": "Кюстендил: Започва почистването на речните корита и деретата в селата от общината"}
{"url": "http://www.focus-news.net/news/2017/06/15/2405318/smolyan-obshtinata-e-parva-v-konkursa-nay-dobra-administratsiya-2017-kmetat-nikolay-melemov-poluchi-otlichieto.html", "text": "Община Смолян е първа в конкурса „Най-добра администрация”. Кметът Николай Мелемов получи отличието след проведения конкурс на Стопанска академия „Д. А. Ценов“ – Свищов. Това съобщиха от пресцентъра на Община Смолян. „Нашата администрация заслужава признанието като най-добра община по прилагането на системата за финансово управление и контрол. Опитваме се да работим по правилата в интерес на гражданите“, посочи кметът. Според него наградата е за хората в администрацията. „Моята заслуга е, че съм ги избрал и заставам зад тях във всяко едно добро начинание“, заяви градоначалникът. \r\nСтопанска академия „Д. А. Ценов“ награди общините Смолян, Столична ,Добрич, Костинброд и Луковит с наградата „Най-добра администрация“ 2017. Община Смолян получи първо място по прилагане на системите за финансово управление и контрол (СФУК). Общинската администрация на Смолян получи и статуетка на богинята на победата Нике. Заместник-ректорът на Стопанска академия \"Д. А.Ценов\" - Свищов Проф. Георги Иванов поясни, че Община Смолян е показала капацитета си в много направления, а сега и в контрола на местните финанси. Всяка една от наградените общини получи плакет и грамота. Националният конкурс се провежда за трета поредна година. Той е част от инициатива на Стопанската академия. За трета поредна година се провежда и проучване, като в преходните две години то е било свързано с дейността на областните администрации, а през тази година екипът на Стопанска академия е решил да се обърне към общините като нов обект на изследване.", "date": "2017-06-15", "title": "Смолян: Общината е първа в конкурса  „Най-добра администрация” 2017, кметът Николай Мелемов получи отличието"}
{"url": "http://www.focus-news.net/news/2017/06/15/2405319/dimitar-margaritov-kzp-ne-se-dopuskat-ostri-rabove-i-agli-varhu-plazhnite-naduvaemi-artikuli.html", "text": "Не се допускат остри ръбове и ъгли върху плажните надуваеми артикули. Това каза в интервю за Агенция „Фокус“ председателят на Комисията за защита на потребителите (КЗП) Димитър Маргаритов за изискванията за безопасност към надуваемите изделия по време на летния сезон. „Темата, особено сега, когато вече можем да кажем, че активният летен сезон е стартирал, е особено актуална. Ако трябва да съм по-конкретен специално за тази група артикули, мога да кажа следното: не се допускат остри ръбове и ъгли, а също различни щифтове и връзки в краищата на тези продукти. Тъй като те са надуваеми, съответните клапани за надуване не трябва да стърчат над определена височина. В случая 5 мм е въведеният стандарт над повърхността на изделието, когато то е надуто“, обясни Маргаритов. По думите му за всички тези изисквания са правени многократно изпитвания, при които в реални условия са се установили и възможните опасности за живота и здравето и то предимно на децата и подрастващите. „Ето защо тук освен тези чисто физически особености, трябва да посочим и изискванията за задължените предупредителни надписи. В нашия случай те трябва да са на български език и да съдържат информация относно това какви възрастови групи с какво тегло трябва да бъдат използващите тези артикули. Важно е да се постави и информация, че тези продукти сами по себе си не предпазват от удавяне, а че винаги трябва да се надуват напълно всички въздушни кухини, да се използват само под постоянно наблюдение от родителите. Винаги наблизо да има възрастен, който да е в готовност да реагира при необходимост“, коментира той. \r\nПредседателят на КЗП допълни, че има и още нещо, за което съветват експертите, но то не е задължително заложено в тези стандарти - а именно, че е по-добре да се предпочитат артикули в ярки цветове, за да може в случай, че за кратък период детето остане извън зрителния контрол на родителя, той бързо да може да идентифицира местонахождението преди да се е стигнало до някакъв сериозен инцидент. \r\nЛюба АЛЕКСИЕВА", "date": "2017-06-15", "title": "Димитър Маргаритов, КЗП: Не се допускат остри ръбове и ъгли върху плажните надуваеми артикули"}
{"url": "http://www.focus-news.net/news/2017/06/15/2405320/kyustendil-zasilenoto-politseyski-prisastvie-po-vreche-na-chereshovata-kampaniya-e-dovelo-do-spad-na-narusheniyata-i-krazhbite.html", "text": "Засиленото полицейски присъствие по врече на черешовата кампания е довело до спад на нарушенията и кражбите. Това каза пред журналисти Огнян Янев, кмет на село Стенско, предаде репортер на Радио „Фокус” – Кюстендил. След започналата специализирана полицейска операция има спад на противообществените прояви и на опитите за кражби. „По няколко пъти на ден през селата преминават полицейски служители и представители на „Жандармерия”. Има респект. Намаляха битовите скандали, проблемите”, каза Янев. По думите му, полицейската операция не засяга само черешовите масиви – органите на реда влизат и в населените места. „Полицаите спират в селото, разговарят с хората, патрулират непрекъснато и това дава една сигурност за местното население”, каза Огнян Янев.\r\nВенцеслав ИЛЧЕВ", "date": "2017-06-15", "title": "Кюстендил: Засиленото полицейски присъствие по врече на черешовата кампания е довело до спад на нарушенията и кражбите"}
{"url": "http://www.focus-news.net/news/2017/06/15/2405322/zam-ministar-malina-krumova-tryabva-da-se-tarsyat-inovativni-resheniya-za-finansirane-i-izgrazhdane-na-strategicheskata-infrastruktura-kato-dvigatel-na-ikonomicheskiya-rastezh.html", "text": "Изоставането на българските региони спрямо средното европейско ниво налага да се търсят нови и иновативни решения и подходи за финансиране и изграждане на стратегическата инфраструктура, като двигател за икономическия растеж. За нас е ключово изграждането на новата инфраструктура да бъде свързано с интегрирането на нови, модерни технологии, които позволяват да се повиши пътната безопасност, с интегрирани европейски стандарти, техники и модели. Това каза заместник-министърът на регионалното развитие и благоустройството Малина Крумова в рамките на Дванадесетата годишна конференция „Стратегическа инфраструктура и инвестиции, България 2017“, съобщиха от пресцентъра на Министерството на регионалното развитие и благоустройството. \r\n„За балансираното териториално развитие е необходимо активно да изграждаме пътища, ВиК и енергийна инфраструктура. В този процес е от изключителна важност да има и адекватно отразяване на специфичните местни потребности“, отбеляза Крумова. „Средствата, които се предоставят по Оперативна програма „Региони в растеж“, се фокусират именно върху изграждането на центрове, двигатели на икономическия растеж на регионално равнище с цел те да бъдат икономически стимул и да събудят развитието на регионите“, допълни тя. \r\nЗаместник-министърът подчерта, че е необходимо да се отстоява дългосрочният инвестиционен характер на структурните и инвестиционни фондове и през следващия програмен период, тъй като те са основен инструмент за балансирано териториално развитие на всички европейски региони. \r\nТя коментира приоритетите за страната в транспортната инфраструктура, които включват изграждането на най-сложния участък от Автомагистрала „Струма“ през Кресненското дефиле, доизграждането на Автомагистрала „Хемус“, която е от съществено значение за развитието на Северна България, автомагистрала Русе-Велико Търново, както и работа по направлението Видин-Ботевград. „Длъжници сме на Северна България и самият факт, че Южна България печели толкова много от изграждането на Автомагистрала „Тракия“, показва колко важен и приоритетен за нас е проектът Автомагистрала „Хемус“, каза тя. \r\n„От стратегическа гледна точка, не по-малко важен е и ВиК отрасълът“, подчерта заместник-министърът. МРРБ провежда активна политика за постигане на техническа, екологична и финансова устойчивост и съответствие с цялото европейско законодателство по отношение на този тип екологична инфраструктура. „Но това трябва да става и на социално поносима цена и с адекватно качество на услугите, които се предоставят от ВиК операторите“, допълни тя. \r\nИзправени сме пред основни предизвикателства, свързани с остарялата инфраструктура, недостатъчно добро качество, необходимост от подмяна на технологичните решения в някои райони, за да бъдат те по-ефективни. И тук е ключовата роля на бизнеса и държавата, с участието на академичните институции – да търсим по-ефективни решения и научнообосновани иновативни дългосрочни решения, заяви Крумова. \r\nТя допълни, че е важно да се постигне такъв тип инфраструктура, която да бъде самоиздържаща се, жизнеспособна, без да натоварва излишно населението, което изисква изграждане на цялостна стратегия за финансиране на ВиК отрасъла, по която се работи с подкрепата на Световната банка. \r\n„Ключово за успеха е да работим заедно като държавни институции, местна власт, бизнес, академични институции, с участието на гражданското общество, за да може всичко, което изграждаме, бъде адекватно на нуждите на местно равнище и на всеки един от гражданите“, каза в заключение заместник-министър Крумова.", "date": "2017-06-15", "title": "Зам.-министър Малина Крумова: Трябва да се търсят иновативни решения за финансиране и изграждане на стратегическата инфраструктура като двигател на икономическия растеж"}
{"url": "http://www.focus-news.net/news/2017/06/15/2405324/komsomolyskaya-pravda-balgariya-privlicha-polski-investitori.html", "text": "Една от най-големите полски финансови групи, която оперира в производството на части и компоненти за автомобилния сектор, и в областта на цветните метали, има интерес да изнесе част от производството си в България. Това стана ясно по време на срещата на заместник-министъра на икономиката Александър Манолев с Аркадиуш Кренжел, председател на надзорния борд на Impexmеtal SA, част от една от най-големите полски финансови групи Boryszew, пише руският вестник „Комсомольская правда“.\r\nСъгласно прессъобщение от Министерството на икономиката в София, всеки пети автомобил в Европа има части, произведени от полската компания или от нейни дъщерни фирми. Отбелязва се, че Boryszew осигурява работни места на 11,5 хил. души и оперира на четири континента. \r\nМанолев е представи възможностите за разширяването на нейното производство в България и е презентирал индустриалните зони, в които полската компания може да премести производството си. На срещата страните се договориха да определят дата, на която полска делегация ще може да се запознае на място с условията и възможностите за развиване на бизнеса си в България.\r\nЗаместник-министър Манолев е на посещение в полската столица Варшава за участие в срещата на министрите на икономиката и министрите, отговарящи за кохезионната политика на страните от Вишеградската група (В4), Словения, Румъния, България и Хърватия. По време на визитата му е предвидена среща и със заместник-министъра на развитието на Полша Йержи Квиечински.Тереза Герова", "date": "2017-06-15", "title": "„Комсомольская правда“: България привлича полски инвеститори"}
{"url": "http://www.focus-news.net/news/2017/06/15/2405295/afp-broyat-na-zhertvite-na-pozhara-v-london-dostigna-do-17-dushi.html", "text": "Британската полиция потвърди смъртта на най-малко 17 души, загинали в силния пожар, който обхвана 24-етажна жилищна сграда в Лондон, предава AFP.\r\n„За съжаление, мога да потвърдя, че броят на хората, които са загинали, сега е 17“, бе казано в телевизионно изявление на правоохранителните органи в британската столица.Тереза Герова", "date": "2017-06-15", "title": "AFP: Броят на жертвите на пожара в Лондон достигна до 17 души"}
{"url": "http://www.focus-news.net/news/2017/06/15/2405290/yorgos-kumutsakos-nova-demokratsiya-nyama-promyana-na-politikata-ot-bukuresht-dokato-ne-se-nameri-reshenie-na-spora-za-imeto.html", "text": "Най-голямата гръцка опозиционна партия, Нова Демокрация, потвърди позицията на външния министър Никос Котциас, при разговорите с македонския министър Никола Димитров, предава Радио \"Свободна Европа\".\r\nПо време на срещата с македонската делегация Йоргос Кумуцакос, отговарящ за външната политика в Нова Демокрация, е заявил, че няма да има промяна на гръцката позиция от Букурещ през 2008 г., докато не се намери решение на спора за името.\r\n\"Вярваме в необходимостта за намиране на общо приемливо решение на спора за името и се надяваме това да се случи в най-близко време, ако има позитивна политическа воля. По тази причина смятаме, че политиката предприета в Букурещ, изразена с единодушното решение на страните-членки на НАТО запазва валидността си.\"- смята Кумуцакос.\r\n\"Свободна Европа\" отбелязва, че гръцката страна отчита умерения подход, прилаган от правителството на Зоран Заев, който е по-конструктивен и по-продуктивен от поведението на бившето македонско правителство.\r\nИзявлението на Кумуцакос е цитирано от вестниците \"Вечер\" и \"Нова Македония\", телевизиите \"Канал 5\", \"Сител\" и \"Телевизия \"Нова\", както и от македонските електронни издание \"Стандарт\" и \"А1 ON\".\r\nПревод и редакция: Мариела Русева", "date": "2017-06-15", "title": "Йоргос Кумуцакос, Нова демокрация: Няма промяна на политиката от Букурещ докато не се намери решение на спора за името"}
{"url": "http://www.focus-news.net/news/2017/06/15/2405325/api-zapochva-rehabilitatsiyata-na-blizo-21-km-ot-pat-ii-49-targovishte-razgrad.html", "text": "На 17 юни започва рехабилитацията на близо 21 км от път II-49 Търговище - Разград. Това съобщиха от пресцентъра на Агенция \"Пътна инфраструктура\" (АПИ). Основният ремонт на второкласния път се финансира от Оперативна програма „Региони в растеж“ 2014-2020 г. чрез Европейския фонд за регионално развитие. На символичната първа копка на обекта се очаква да присъстват министърът на регионалното развитие и благоустройството Николай Нанков, председателят на Управителния съвет на Агенция „Пътна инфраструктура“ инж. Дончо Атанасов, областният управител на Разград Гюнай Хюсмен, областният управител на Търговище Митко Стайков, народни представители, кметове на населени места и др. \r\nИзпълнител на строително-монтажните работи е „Пътстройинженеринг-Т“ ЕАД. Стойността на договора е 14 730 557,56 лв. с ДДС. Строителният надзор ще осъществява „Пътинвест-инженеринг” АД. Техният договор е за 360 423,60 лв. с ДДС. Авторският надзор ще е на „Трансконсулт - 22“ ООД. Договорът им е за 9 949,50 лв. с ДДС.\r\nОбщата стойност на проекта BG16RFOP001-7.001-0012 Лот 13 ,,Път II-49 Търговище - Разград от км 9+800 до км 11+832,85 и от км 11+942,87 до км 30+658,87, с обща дължина 20,749 км, област Разград“ е 15 526 036.84 лв. с ДДС. Съфинансирането от Европейския съюз е 85% - 13 125 731.31 лв. с ДДС. Националното съфинансиране е 15% - 2 316 305.53 лв. с ДДС, а собственият принос е 84 000 лв. с ДДС.\r\nСимволичната първа копка на обекта ще бъде направена на 17 юни (събота), в 10 ч. при кръговото кръстовище на път II-49 Търговище - Разград и път II-51 Бяла - Попово - Лозница, в близост до село Трапище.", "date": "2017-06-15", "title": "АПИ: Започва рехабилитацията на близо 21 км от път II-49 Търговище - Разград"}
{"url": "http://www.focus-news.net/news/2017/06/15/2405328/dha-turskata-opozitsiya-organizira-pohod-za-spravedlivost-ot-ankara-do-istanbul.html", "text": "Основната опозиционна Народнорепубликанска партия (НРП) стартира своеобразен „Поход за справедливост” от Анкара до Истанбул, предаде информационната агенция Догу хабер ажансъ (ДХА). Това става само ден след като нейният депутат Енис Бербероглу бе осъден от турски съд на 25 години лишаване от свобода за „разгласяване на държавна тайна”. В знак на протест тази сутрин в централния парк „Гювен” в столицата Анкара започнаха да се събрат хиляди несъгласни със съдебното решение. Пред тях лидерът на опозицията Кемал Кълъчдароглу обясни, че не става въпрос за проява на една отделна политическа партия, а  именно за „всенароден свещен поход” за справедливост.\r\n„Всеки, който иска справедливост, е длъжен да подкрепи този поход. \r\nВ една страна с препълнени затвори не може да има справедливост. В една страна без справедливост, не може да има държава, мир, спокойствие.  Справедливост, справедливост и пак – справедливост”, заяви лидерът на НРП, цитиран от ДХА.\r\nГеорги ДИМОВ", "date": "2017-06-15", "title": "ДХА: Турската опозиция организира „Поход за справедливост” от Анкара до Истанбул"}
{"url": "http://www.focus-news.net/news/2017/06/15/2405329/hurriyet-bdenie-za-spravedlivost-na-opozitsiyata-v-istanbul.html", "text": "Тази сутрин турската опозиция организира масово „Бдение за справедливост” в Парка на демокрацията в централния истанбулски район „Мачка”, съобщава електронното издание на вестник Hurriyet. Полицията е взела засилени мерки за сигурност в района – извършва се проверка на документите за самоличност и претърсване на влизащите в парка. Близо до големия басейн е оборудвана платформа и озвучителна система. В парка вече пристигнаха сегашни и бивши кметове на истанбулски райони и депутати от основната опозиционна Народнорепубликанска партия (НРП). Предвидено е „Бдението за справедливост” да продължи денонощно, до пристигането в Истанбул на участниците в „Похода за справедливост”, стартирал също днес от столицата Анкара, посочва още изданието. \r\nГеорги ДИМОВ", "date": "2017-06-15", "title": "Hurriyet: Бдение за справедливост на опозицията в Истанбул"}
{"url": "http://www.focus-news.net/news/2017/06/15/2405313/10bez10makedoniya-nikola-dimitrov-zapochna-da-troshi-leda-v-otnosheniyata-s-gartsiya.html", "text": "Външният министър Никола Димитров започна да троши леда в отношенията с Гърция, пише македонското електронно издание \"10без10\".\r\nИзданието съобщава, че първата среща между външните министри в Атина е преминала в приятелска и позитивна атмосфера и акцентира върху благодарността на Никос Котциас за поканата \"да посети хубавото Скопие\". \r\nСпоред  \"10без10\" гръцкият външен министър е направил предложения за бъдещо сътрудничество и за инициативи през октомври, както и свързани със срещата в Родос през следващата година.\r\nПревод и редакция: Мариела Русева", "date": "2017-06-15", "title": "\"10без10\"(Македония) - Никола Димитров започна да троши леда в отношенията с Гърция"}
{"url": "http://www.focus-news.net/news/2017/06/15/2405323/slavi-trifonov-deputatite-v-narodnoto-sabranie-suspendiraha-balgarskata-konstitutsiya.html", "text": "Днес депутатите в Народното събрание суспендираха българската конституция. Това се посочва в позицията на телевизионния водещ Слави Трифонов, разпространена от екипа на предаването „Шоуто на Слави“. Реакцията му дойде, след като днес депутатите в парламента отхвърлиха на първо четене предложението за въвеждане на мажоритарната избирателна система. Агенция „Фокус“ публикува пълния текст на позицията на Слави Трифонов:", "date": "2017-06-15", "title": "Слави Трифонов: Депутатите в Народното събрание суспендираха българската конституция"}
{"url": "http://www.focus-news.net/news/2017/06/15/2405332/predstaviteli-na-bsp-uchastvat-v-konferentsiya-obnovlenieto-na-sotsialnite-i-demokratichnite-tsennosti.html", "text": "На 16 юни 2017 г. (петък) зам.-председателят на Народното събрание Валери Жаблянов, народният представител от „БСП за България“ Стоян Мирчев и евродепутатът от БСП/ПЕС Георги Пирински ще участват в конференция на тема „Обновлението на социалните и демократичните ценности като неотменна част от модернизацията на социалдемократическите партии“. Това съобщиха от пресцентъра на Националния съвет на БСП. Събитието ще се проведе в хотел „София Хотел Балкан“ (бивш „Шератон“), зала „Роял 1“ от 10:00 часа.\r\nМероприятието е организирано от Фондация „Солидарно общество” и Фондация „Фридрих Еберт”", "date": "2017-06-15", "title": "Представители на БСП участват в конференция \"Обновлението на социалните и демократичните ценности\""}
{"url": "http://www.focus-news.net/news/2017/06/15/2405309/faktormakedoniya-koy-i-zashto-napravi-problema-za-imeto-ot-geografski-v-problem-na-identichnosttai.html", "text": "Първата официална среща на министрите на външните работи на Гърция и Македония след идването на власт на новото правителство на Зоран Заев донесе оптимизъм за деблокиране на процеса на преговорите в спора за името, който беше замразен, но заедно с това още веднъж показа, че Гърция, макар и притисната от вътрешната икономическа криза, не е готова да отстъпи от своите червени линии\", пише скопското електронно издание \"Фактор\".\r\nИзданието отбелязва, че въпреки констатираните различия двете страни са показали готовност за взаимна поддръжка и изтъква активната роля на Македония, която е \"сменила стратегията си и от защита е навлязла в офанзива\".\r\n\"Първо трябва да се запознаем, а след това да танцуваме...\" - коментира \"Фактор\" и акцентира върху големите надежди и оптимистичните послания след срещата в Атина.\r\nПревод и редакция: Мариела Русева", "date": "2017-06-15", "title": "\"Фактор\"(Македония) - Кой и защо направи проблема за името от географски в проблем на идентичността?"}
{"url": "http://www.focus-news.net/news/2017/06/15/2405327/vladimir-putin-rusiya-se-starae-da-ne-se-namesva-vav-vatreshnopoliticheskite-protsesi-v-ukrayna.html", "text": "Русия се старае да не се намесва във вътрешнополитическите процеси в Украйна. Това заяви държавният глава на Руската федерация Владимир Путин, предава РИА Новости.\r\nСъответният коментар лидерът на Кремъл направи в отговор на въпрос от жител на Киев, отправен в рамките на „пряката линия“.Тереза Герова", "date": "2017-06-15", "title": "Владимир Путин: Русия се старае да не се намесва във вътрешнополитическите процеси в Украйна"}
{"url": "http://www.focus-news.net/news/2017/06/15/2405333/evrokomisaryat-tibor-navrachich-v-evropeyskiya-sayuz-se-obsazhda-priemaneto-na-nova-strategiya-za-mladezhta.html", "text": "В Европейския съюз се обсъжда приемането на нова Стратегия за младежта. Това каза европейският комисар по образование, култура, младеж и спорт Тибор Наврачич при откриването на Националната младежка среща „Младежки пространства”, която се провежда във Варна, предаде репортер на Радио „Фокус“ – Варна. Вече е започнало обсъждането на основните черти на тази стратегия, която ще очертае младежките политики и подкрепата на младите поколения за следващите 20 години. „Да дадем възможност на младите хора да бъдат активни граждани и да изграждат устойчиви общества, които да посрещат големите предизвикателства, пред които сме изправени. Младите хора трябва да имат централна роля в изграждането на бъдещето и вземането на решения за бъдещето на Европа. Нека да има повече младежки пространства, които да бъдат изпълнени с енергия, идеи и предложения за бъдещето на Варна, България и Европа“, посочи Тибор Наврачич. Той поздрави Националния младежки форум и Община Варна за организирането на Националната младежка среща „Младежки пространства”. „Поздравления и за титлата „Варна – Европейска младежка столица“. Варна вече се намира в престижната компания на Ротердам, Торино, Антверпен, Прага, Марибор, Солун, Клуж, Ганджа. Варна има дълга история, с много култури. Това прави Варна идеално място за изучаване на миналото и да се измерят бъдещите европейски перспективи. Варна е млад град, почти половината жители са под 35-годишна възраст. Правилно е това място, където значителната част от населението са млади хора, да бъде избрано измежду много други кандидати. Присъждането на тази титла е израз за ролята на тези млади хора“, посочи Тибор Наврачич.\r\nМарияна ВАЛЕНТИНОВА", "date": "2017-06-15", "title": "Еврокомисарят Тибор Наврачич: В Европейския съюз се обсъжда приемането на нова Стратегия за младежта"}
{"url": "http://www.focus-news.net/news/2017/06/15/2405335/veliko-tarnovo-prodalzhavat-chastichnite-remonti-na-ulichni-nastilki-v-grada.html", "text": "Частичните ремонти на уличните настилки във Велико Търново продължават. Това съобщиха от пресцентъра на Община Велико Търново. От вчерашния ден се работи по фрезоването на компрометираните участъци по улиците „Димитър Благоев”, Иван Хаджидимитров”, „Емилиян Станев”, „Генерал Сава Муткуров”. Предстои запълването им с плътна асфалтова смес. Същото ще бъде сторено и по пътната връзка от колелото край Дома за възрастни хора до кв, „Зона В”. \r\nЧастичните ремонти с полагане на асфалтова смес ще обхванат и останалите отсечки във Велико Търново, където е установено нарушение на настилките след обилните дъждове. \r\nНа финал са дейностите по първия етап от изграждането на нови тротоари в квартал „Колю Фичето”. Положени ще бъдат вибропресовани павета по пешеходните алеи, част от улиците „Толедо” и „Серес” – в района от разклона с улица „Колоня Товар” до хипермаркет „Лидл”. Вторият етап предвижда ще обхване пространството на ул. „Толедо” от разклона с ул. „Серес” до ул. „Полтава”.", "date": "2017-06-15", "title": "Велико Търново: Продължават  частичните ремонти на улични настилки в града"}
{"url": "http://www.focus-news.net/news/2017/06/15/2405334/daily-mail-eksploziya-v-detska-gradina-v-kitay-politsiyata-saobshtava-za-zhertvi.html", "text": "Експлозия е разтърсила детска градина в източната част на Китай, съобщава британският вестник Daily Mail.\r\nИнцидентът се е случил малко преди 17 часа (местно време), в момент, в който родителите са чакали да вземат децата си от заведението. \r\nПолицията съобщава за жертви, но техният брой към момента не се уточнява. Снимки от мястото на произшествието показват деца и възрастни да лежат на земята, някои от които – кървящи. \r\nСъгласно данни на медии в болница са настанени 40 души.\r\nНе се съобщават причините за експлозията.Тереза Герова", "date": "2017-06-15", "title": "Daily Mail: Експлозия в детска градина в Китай, полицията съобщава за жертви"}
{"url": "http://www.focus-news.net/news/2017/06/15/2405336/premierat-boyko-borisov-razgovarya-s-prezidenta-na-lukoyl-rusiya-vagit-alekperov-investitsiite-na-kompaniyata-u-nas-nadhvarlyat-3-mlrd-dolara.html", "text": "Правителството работи целенасочено, за да осигури благоприятна бизнес среда в България и страната ни да бъде привлекателна дестинация за чуждестранните инвеститори. Това заяви министър-председателят Бойко Борисов по време на срещата си в Министерския съвет с президента на „Лукойл“ Русия Вагит Алекперов, съобщиха от правителствената информационна служба. В рамките на разговора премиерът Борисов акцентира върху мерките, които се предприемат от страна на кабинета в борбата с контрабандата и по-специално по отношение на горивата. Той подчера, че всички министерства, ангажирани с темата, действат много активно, за да се постигне максимална ефективност. \r\nПо време на срещата беше отбелязано намерението на компанията да развива дейността си в България. До момента инвестициите й у нас надхвърлят 3 млрд. долара.", "date": "2017-06-15", "title": "Премиерът Бойко Борисов разговаря с президента на „Лукойл“ Русия Вагит Алекперов, инвестициите на компанията у нас надхвърлят 3 млрд. долара"}
{"url": "http://www.focus-news.net/news/2017/06/15/2405337/blagoevgrad-politsiyata-izze-okolo-13-224-kasa-tsigari-ot-razlichni-marki-pri-aktsiya-v-sandanski.html", "text": "Полицията иззе около 13 224 къса цигари от различни марки при акция в Сандански, съобщиха от ОД на МВР - Благоевград. Тази сутрин под надзора на Районна прокуратура - Сандански от полицейски служители на сектор „ПИП“ и Районно управление „Полиция“ - Сандански е реализирана акция по линия на противодействие на нерегламентираното държане и разпространение на акцизни стоки без задължителен бандеролен знак. След извършена проверка на жилище в град Сандански, обитавано от 38-годишен с инициали К.А. от същия град, са намерени и иззети около 13 224 къса цигари от различни марки и около 4 килограма и 100 грама нарязан тютюн, всички без наличен задължителен бандеролен знак. К.А. е задържан със заповед за задържане до 24 часа. Работата продължава.", "date": "2017-06-15", "title": "Благоевград: Полицията иззе около 13 224 къса цигари от различни марки при акция в Сандански"}
{"url": "http://www.focus-news.net/news/2017/06/15/2405331/spetsializiranata-prokuratura-povdigna-obvineniya-na-osem-sluzhiteli-na-mitnicheski-punkt-kulata-za-uchastie-v-organizirana-prestapna-grupa.html", "text": "Специализирана прокуратура повдигна обвинения на осем служители на Митнически пункт „Кулата“ за участие в организирана престъпна група за получаване на подкупи. Това съобщиха от пресцентъра на Апелативната специализирана прокуратура във връзка със случая, при който в акция на ГДБОП, ДАНС и Специализираната прокуратура на Митнически пункт „Кулата“ бяха задържани 23 митнически инспектори. С постановления на прокурор от СП на всеки от тях е наложено прокурорско задържане до 72 часа. На 16 юни 2017 г. (утре, преди\r\nобед) в Специализирания наказателен съд ще бъде внесено искане за налагане на мярка за неотклонение „Задържане под стража“ за всеки от тях.\r\nНа 14 юни 2017 г., на брифинга по случая, бе съобщено, че при претърсвания в домове и автомобили на задържаните са открити и иззети пари в различни валути с обща равностойност 63 000 лв. При продължилите процесуално-следствени действия разследващите са открили още 40 000 евро и\r\n15 000 лева, за които има данни, че са придобити по престъпен начин.", "date": "2017-06-15", "title": "Специализираната прокуратура повдигна обвинения на осем служители на Митнически пункт „Кулата“ за участие в организирана престъпна група"}
{"url": "http://www.focus-news.net/news/2017/06/15/2405338/v-stolichniya-park-vrana-se-provede-fehtovalen-turnir-v-chest-na-80-tiya-yubiley-na-tsar-simeon-ii.html", "text": "В столичния парк на двореца „Врана” се проведе фехтовален турнир по случай 80 години от рождението на Н.В. Цар Симеон II, съобщиха от пресофиса на Негово Величество. В състезанията участваха 16 талантливи момчета и момичета от майсторския клас 2017 по сабя на фехтовална академия „Васил Етрополски”. Царят изгледа с голям интерес цялото състезание, а след това сподели с някои от фехтовачите, че и той като млад е тренирал фехтовка.\r\nПрез 2014 г. Фехтовална академия „Васил Етрополски” и Българската фехтовална лига проведоха турнир по случай 70-та годишнина от възшествието на Царя. Миналата година Негово Величество бе патрон на състезанията, с които Българската федерация по фехтовка отбеляза своя 90-годишен юбилей.\r\nНегово Величество връчи на участниците специално изработени  възпоменателни плакети с неговия автограф и девизът „Вярност и постоянство”. Запрян Ванчев, директор на фехтовалната академия награди Царя със златна почетна значка с логото на турнира, а на Йордан Динев връчи сребърна с благодарност за помощта му за развитието на фехтовката в България.\r\nПобедителите при момчетата и момичетата получиха от Негово Величество купата „Цар Симеон II”. Ванчев разказа пред гостите и участниците, че идеята им е турнирът по фехтовка да се провежда ежегодно и да бъде на името на Цар Симеон II.\r\nВидимо развълнуван, Негово Величество благодари на организаторите и младите таланти. Каза им, че фехтовката е един много хубав спорт, който възпитава такива ценни качества като доблест и благородство и им пожела успехи на международните турнири.", "date": "2017-06-15", "title": "В столичния парк „Врана” се проведе фехтовален турнир в чест на 80-тия юбилей на Цар Симеон II"}
{"url": "http://www.focus-news.net/news/2017/06/15/2405321/tv21-makedoniya-kottsias-iska-promyana-na-imeto-i-dava-amin-za-chlenstvoto-v-nato.html", "text": "Гръцкият външен министър Никос Котциас иска промяна на името и едва тогава ще благослови приема на Македония в НАТО, предава македонската телевизия \"ТВ21\".\r\nВ репортажа си телевизията отбелязва, че \"първият опит на новото правителство да обнови контактите си с Гърция и за отваряне на пътя за интегрирането на страната в евроатлантическите структури срещна вече познатата риторика.\" \r\n\"ТВ21\" съобщава, че Гърция продължава да настоява за взаимноприемливо решение в спора за името, зачита териториалната цялост на Македония и същевременно е против каквито и да било санкции и намесата на трети страни в двустранните отношения. \r\nПревод и редакция: Мариела Русева", "date": "2017-06-15", "title": "\"ТВ21\" (Македония) - Котциас иска промяна на името и дава \"Амин\" за членството в НАТО"}
{"url": "http://www.focus-news.net/news/2017/06/15/2405330/nuridin-ismail-kmet-na-hitrino-po-tvard-harakter-sam-i-ne-se-haresvam-na-hora-sviknali-da-gi-galyat-i-da-im-se-klanyat.html", "text": "Ако искат да се разправят с мен политически, да го направят с политически език на политически терен, заяви на пресконференция Нуридин Исмаил, кмет на Хитрино, по повод заявеното вчера в Народното събрание от народния представител от ПГ на ДПС Йордан Цонев решение на Централното оперативно бюро да бъдат изключени кметът на Хитрино и председателят на Общинския съвет Мустафа Ахмед от партията, предаде репортер на Радио „Фокус“ – Шумен. „За разлика от него съм бил само в ДПС, а той не е в партията, за да ми защити правата и свободите. Той е с друга цел и това се видя през годините. На изборите в Община Хитрино има 1000 гласа отлив от ДПС, на областно ниво – 13 000, а на национално – 170 000 гласа. И това е заради такива като него. Ако сега ДПС са в някаква безизходица и паника и са загубили 170 000 гласа, то за това не е виновен кметът на Хитрино“, подчерта Нуридин Исмаил. \r\nИсмаил преди дни е подал оставка като член на централното ръководство, на областния и общински съвет на ДПС заради изборните резултати, но е останал редови член, а от вчера вече не е и такъв. „Подал съм оставка и съм показал как се носи политическа отговорност за неуспех в едни избори. Останал съм редови член – те не са ме искали и са ме изключили. За мен е по-важно да не загубя доверието на хората“, посочи Нуридин Исмаил.\r\nКметът на Хитрино попита той или общата политика, която прави Централното ръководство на ДПС, е причината на последните избори гласовете за партията в област Шумен да са с 20 000 по-малко спрямо постигнатия резултат от 37 000 гласа през 2009 година, когато е бил председател на областния съвет на ДПС. „По-твърд характер съм и затова не се харесвам на някого. Свикнали са да ги галиш и да им се кланяш. Знам откъде съм дошъл и знам къде отивам, но няма да оставя общината на хора, които си нямат и представа от управление“, подчерта Нуридин Исмаил.  Той увери, че през всички години е работил в интерес на партията и в защита на обществените интереси,  а не за определени личности. \r\nДПС има нужда от послушковци в регионите, каза кметът на Хитрино. Все още няма получено писмено решение от страна на ЦОП на ДПС относно неговото изключването и това на Мустафа Ахмед от партията. За кратко време са събрани близо 200 подписа срещу мотивите и причините за изключването им от страна на жители на Хитрино, членове на общинския съвет на ДПС, симпатизанти на партията и др.\r\nИвелина ИВАНОВА", "date": "2017-06-15", "title": "Нуридин Исмаил, кмет на Хитрино: По-твърд характер съм и не се харесвам на хора, свикнали да ги галят и да им се кланят"}
{"url": "http://www.focus-news.net/news/2017/06/15/2405341/nikolay-tsonkov-bsp-kakvo-pravi-dnsk-po-sluchaya-s-vietnamskite-obshtezhitiyai.html", "text": "Какво прави ръководството на Дирекция за национален строителен контрол (ДНСК) по случая с „Виетнамските общежития” в кв. „Красна поляна”. Този въпрос отправи народният представител от парламентарната група на „БСП за България” Николай Цонков към министъра на регионалното развитие и благоустройството Николай Нанков, съобщиха от пресцентъра на БСП - София. Депутатът от групата на социалистите, който е избран от 25-и МИР, получи сигнал за проблемите във „Виетнамските общежития” от живеещи в кв. „Красна поляна” граждани по време на първата му приемна в Градския съвет на БСП - София на ул. „Леге”, 10. Тогава той се ангажира да проучи случая и да предприеме съответните мерки за разрешаването му. Питането до министър Нанков е първата стъпка в тази посока.\r\n360 семейства обитават сградите във „Виетнамските общежития”, които са непригодни за живеене поради липса на условия, коментира Николай Цонков. „А с протокол от 31.08.2008 г., изготвен от комисия, назначена въз основа на Заповед на кмета на Столична община №09-326/14.02.2008 г., е изразено становище на район „Красна поляна”, че трябва да бъде спряно настаняването на семейства, защото са потенциално опасни в противопожарно отношение и с влошени хигиенни условия за обитаване, както и да бъде изготвен етапен план за освобождаването им от обитатели и разчистване на сградите. При това положение министър Нанков трябва да съобщи какви действия ще предприеме ДНСК по случая. Освен това настоявам да обясни ясно и точно защо досега Дирекцията е бездействала и продължава да не изпълнява своите служебни и законосъобразни правомощия?”, посочи той.\r\nНиколай Цонков продължава с приемните си за граждани в различни райони на столицата. Следващата ще бъде в село Чепинци, район Нови Искър. Тя ще се проведе в събота, 17-и юни, от 10,30 часа. А в понеделник, 19-и юни, народният представител от „БСП за България” ще се срещне с граждани от „Овча купел”. Приемната ще бъде от 17,00 до 19,00 часа в клуба на БСП на ул. „Любляна”, 18.", "date": "2017-06-15", "title": "Николай Цонков, БСП: Какво прави ДНСК по случая с „Виетнамските общежития”?"}
{"url": "http://www.focus-news.net/news/2017/06/15/2405344/kmetat-na-sofiya-yordanka-fandakova-shte-proveri-rekonstruktsiyata-na-stolichniya-zoopark.html", "text": "Кметът на Столична община Йорданка Фандъкова ще провери реконструкцията на Столичния зоопарк на 16 юни от 12.00 часа, съобщиха от пресцентъра на Общината. Реконструирана е зона „Големи котки“ в зоопарка. Направено е външно озеленяване, оформяне на площите, с които животните получават повече пространство. Обновени са местообитанията на тигъра, пумата, ягуара и леопарда.", "date": "2017-06-15", "title": "Кметът на София Йорданка Фандъкова ще провери реконструкцията на Столичния зоопарк"}
{"url": "http://www.focus-news.net/news/2017/06/15/2405342/sofiyskiyat-rayonen-sad-postanovi-3-godini-zatvor-za-izmama-spryamo-zhena-predstavyala-se-za-sluzhitel-v-stolichna-obshtina.html", "text": "На 14 юни 2017 г. Софийският районен съд постанови осъдителна присъда за измама спрямо Илияна Йорданова, представяла се за служител в Столична община. Това съобщиха от пресцентъра на Прокуратурата. С първоинстанционната присъдата на Йорданова е наложено наказание „лишаване от свобода“ за срок от три години при първоначален строг режим. \r\nСъдебното производство е проведено по реда на съкратеното съдебно следствие, като подсъдимата е признала изцяло фактите в обвинителния акт. \r\nЙорданова е предадена на съд от Софийската районна прокуратура за измама, извършена при условията на специален рецидив и продължавана престъпна дейност, при която са пострадали две жени. В периода от 20.02.2015 г. до 10.03.2015 г. в гр. София Йорданова възбудила и поддържала заблуждение у пострадалите А. В. и Л. В., че работи като началник на отдел в Столична община и че ще съдейства на А. В. да бъде назначена като служител в общината. В действителност през посочения период подсъдимата била безработна. Независимо от това, на седем различни дати Йорданова се срещала с двете пострадали, поддържайки у тях създадените от нея неверни представи, че ще осигури работа на Л. В. в Столична община. Мотивирани от неотговарящите на истината обещания на Йорданова, двете жени й предали неколкократно различни парични суми, общо възлизащи на 2400 лв. Йорданова успяла да убеди двете пострадали, че парите са необходими за заемането на исканата от Л.В. позиция в посочената институция, като ще послужат за такси за подаване на документи, за записване и участие в конкурс, за назначаване на по-висока длъжност и др. \r\nПодсъдимата Йорданова е осъждана многократно за престъпления против собствеността. В момента изтърпява наказание „лишаване от свобода“ за срок от една година, наложено й във връзка с други извършени от нея измами.", "date": "2017-06-15", "title": "Софийският районен съд постанови 3 години затвор за измама спрямо жена, представяла се за служител в Столична община"}
{"url": "http://www.focus-news.net/news/2017/06/15/2405343/rbb-rayonat-okolo-berlinskiya-aleksanderplats-e-ottsepen-zaradi-podozritelen-kufar.html", "text": "Районът около един от най-оживените площади във федералната германска столица Берлин – „Александерплатц“, бе отцепен, след като е забелязан подозрителен куфар, предава радио RBB. \r\nСпецекипи на полицията извършват проверка на изоставения багаж, което е наложило цялостното блокиране на движението по централния булевард „Карл Либкнехт Щрасе“, включително и на градския транспорт.\r\nКуфарът е намерен около 11.30 часа (местно време), изоставен на тротоар пред един от най-големите търговски центрове в града – „Галерия Кауфхоф“. Проверката на съдържанието му все още не е приключила, обясниха от полицията. Тереза Герова", "date": "2017-06-15", "title": "RBB: Районът около берлинския „Александерплац“ е отцепен заради подозрителен куфар"}
{"url": "http://www.focus-news.net/news/2017/06/15/2405346/ria-novosti-ruskiyat-prezident-predlozhi-politichesko-ubezhishte-na-dzheyms-komi.html", "text": "Русия има готовност да предостави убежище на бившия директор на Федералното бюро за разузнаване (ФБР) на САЩ Джеймс Коми. Това заяви държавният глава на Руската федерация Владимир Путинв в рамките на „пряката линия“, предава РИА Новости.\r\n„Той изведнъж каза, че е записал разговор с президента (Доналд Тръмп САЩ), а след това чрез приятел даде този разговор в медиите. Е, това звучи много странно. Шефът на тайните служби записва разговор с върховен главнокомандващ, а след това друг чрез приятел го предава на медиите. Тогава, с какво е по-различен директорът на ФБР от г-н (Едуард) Сноудън? \r\nТой не е ръководител на службите за сигурност, а правозащитник, който защитава определена позиция. Между другото, ако в тази връзка срещу него възникне някакво преследване, ние и на него (Коми) сме готови да предоставим политическо убежище в Русия. Той трябва да знае това“, подчерта Путин по време на „пряката линия \".Тереза Герова", "date": "2017-06-15", "title": "РИА Новости: Руският президент предложи политическо убежище на Джеймс Коми"}
{"url": "http://www.focus-news.net/news/2017/06/15/2405350/der-spiegel-v-germaniya-zapochva-deloto-sreshtu-balgarskiya-grazhdanin-blasnal-zhena-po-stalbite-na-berlinskoto-metro.html", "text": "Това бе брутална атака, която не бе предизвикана с нищо от жертвата: на 27 октомври 2016 г. в станция на метрото във федералната германска столица – Берлин, един мъж напада в гръб млада жена, и с ритник в гърба я тласка по стълбите. В резултат беззащитната жертва получи тежки наранявания, включително счупена ръка. Извършителят е Светослав Стойков – българин от ромски произход, роден в Добрич. Сега 27-годишният нападател ще се сблъска челно с германското правосъдие в процес, който започва в четвъртък, 15 юни, съобщава изданието Der Spiegel.\r\nВластите успяха да идентифицират нападателя на жената чрез записи от охранителните камери, които бяха направени публично достояние. Благодарение на германската полиция арестува 27-годишния Стойков, разпознат от случаен пътник в автобус, пристигащ в Берлин от Южна Франция. Той бе заловен при пристигането си в столицата на Германия. От Прокуратурата уточниха, че нападателят не е оказал съпротива при задържането му. \r\nВ заповедта за арест на Стойков се уточняваше, че той е издирван за нанасяне на тежка телесна повреда. По-късно Прокуратурата повдигна обвинение за тежка телесна повреда. Ако бъде признат за виновен, българският гражданин може да бъде изправен пред присъда за лишаване от свобода до десет години. Тереза Герова", "date": "2017-06-15", "title": "Der Spiegel: В Германия започва делото срещу българския гражданин, блъснал жена по стълбите на берлинското метро"}
{"url": "http://www.focus-news.net/news/2017/06/15/2405348/blagoevgrad-v-zala-22-septemvri-shte-se-provede-preskonferentsiya-vav-vrazka-s-predstoyashtiya-festival-frankokofoli.html", "text": "Утре, 16 юни, от 11:30 часа в зала \"22 септември\" в Благоевград ще се проведе пресконференция във връзка с предстоящия фестивал \"Франкокофоли\". Това съобщиха от пресцентъра на Община Благоевград.", "date": "2017-06-15", "title": "Благоевград: В зала \"22 септември\" ще се проведе пресконференция във връзка с предстоящия фестивал \"Франкокофоли\""}
{"url": "http://www.focus-news.net/news/2017/06/15/2405347/burgas-obvineniyat-shvedski-grazhdanin-uveri-che-nyama-da-izbyaga-i-shte-izchaka-deloto.html", "text": "Няма да избягам и ще изчакам делото. Това заяви пред състав на Окръжен съд - Бургас шведският гражданин Ралф Сундберг, който ритна камериерка в хотел в Слънчев бряг, предаде кореспондент на Радио „Фокус“. Сундберг се извини за постъпката си и допълни, че не помни нищо от случилото се и се чувства много засрамен. „Брат ми е тук. Може да ми помогне с пари. Аз не съм престъпник. Аз не съм зъл човек. Аз съм добър човек“, подчерта той пред окръжния съдия Събчо Събев. Сундберг обясни, че общата сума, с която разполагат той и брат му, е в размер на 30 000 лева.\r\nРалф Сундберг е роден на 6 декември 1963 година в шведско село. Той е неженен, неосъждан, със средно професионално образование и работи.\r\nПо време на съдебното заседание днес държавното обвинение, в лицето на прокурор Красимира Кателиева, не входира други доказателства. Тя поиска от съда да потвърди наложената мярка за неотклонение „задържане под стража“ от Районен съд-Несебър. Според Кателиева жалбата на обвиняемия е неоснователна, като има опасност той да се укрие или да извърши друго престъпление. Тя обясни, че тежестта на санкцията за този вид престъпление не позволява да се наложи забрана за напускане на страната. Обвиняемият е чужд гражданин и може да напусне България, което е равносилно на укриване и би попречило на разследването. Няма гаранция, че ако се измени мярката, обвиняемият няма да употреби отново алкохол и няма да извърши друго престъпление. Според държавното обвинение лицето е с висока степен на обществена опасност.\r\nЗащитата също не представи други доказателства по делото. Според защитата наложената мярка за неотклонение не е законосъобразна и нецелесъобразна. Служебният адвокат изтъкна факта, че клиентът й е с чисто съдебно минало, като са приложени доказателства за това. Според нея действително извършеното деяние е укоримо, но Ралф се разкайва. Той е обяснил на полицейските служители подробно какво се е случило и не е попречил на разследването. Тя изтъкна факта, че клиентът й е бил задържан за 24 часа, след което е бил пуснат на свобода. При повторното му повикване в полицията той се е явил. На 10 юни е имал самолетен билет, с който да се прибере в родината му, но той се е съгласил да остане за делото и да понесе наказанието, което заслужава. Съгласил се е също да се извини на жената. Адвокатът подчерта, че шведският гражданин има здравословен проблем - остър псориазис. След като изложи мотивите си, защитата поиска от съда да наложи по-лека мярка за неотклонение „парична гаранция“.„Фокус“ припомня: \r\nШведският гражданин Ралф Сундберг обжалва наложената му мярка за неотклонение „задържане под стража“. Сундберг е туристът, който ритна в лицето камериерка в хотел в Слънчев бряг. Шведът е обвиняем за престъпление по чл. 131, ал. 1, т. 12, предл. първо, вр. чл. 130, ал. 1 от НК, за това, че на 3 юни по хулигански подбуди чрез нанасяне на удар с крак в областта на главата, причинил лека телесна повреда на лицето Д.П., изразяваща се в мозъчно сътресение и оток, довели до временно разстройство на здравето – неопасно за живота. Районен съд - Несебър взе мярка за неотклонение „задържане под стража“ спрямо шведския гражданин, но защитата на обвиняемия обжалва мярката.\r\nМария РУСЕВА", "date": "2017-06-15", "title": "Бургас: Обвиненият шведски гражданин увери, че няма да избяга и ще изчака делото"}
{"url": "http://www.focus-news.net/news/2017/06/15/2405349/kyustendil-okrazhnata-prokuratura-vnese-iskane-za-postoyanna-myarka-za-neotklonenie-spryamo-turski-grazhdanin-zadarzhan-za-prenasyane-prez-granitsata-na-blizo-95-kilograma-kanabis.html", "text": "Окръжна прокуратура – Кюстендил образува досъдебно производство срещу гражданина на Република Турция Осман А., обвинен в извършване на престъпление по чл. 242, ал. 2, пр. 1 от Наказателния кодекс. Това съобщиха от пресцентъра на Апелативна прокуратура-София. Вчера, 14 юни 2017 г., на ГКПП Гюешево, обвиняемият Осман А., без надлежно разрешително,пренесъл от Република Македония през границата на страната високорисково наркотично вещество – канабис. Дрогата била разпределена в 48 пакета, укрити в четири от гумите на товарното полуремарке на управлявания от него товарен автомобил марка “Скания”. \r\nПри условията на неотложност, за времето от 15.45 ч. до 16.30 ч., разследващ полицай при РД ГП - гр. Кюстендил извършил процесуалните действия по претърсване и изземване на контрабандната стока. Общото тегло на открития наркотик възлиза на 94,73 кг. \r\nС постановление на Окръжна прокуратура – Кюстендил обвиняемият Осман А. е задържан за срок до 72 часа. Държавното обвинение внесе в съда искане за вземане на постоянна мярка „Задържане под стража“ на Осман А, която ще се разглежда утре, 16.06.2017 г. от 11:00 ч.", "date": "2017-06-15", "title": "Кюстендил: Окръжната прокуратура внесе искане за постоянна мярка за неотклонение спрямо турски гражданин, задържан за пренасяне през границата на близо 95 килограма канабис"}
{"url": "http://www.focus-news.net/news/2017/06/15/2405353/sofiya-mazh-e-napadnal-vazrastna-zhena-politsiyata-go-zadarzha-i-otkara-v-tsentar-za-psihichno-zdrave.html", "text": "Около 12.30 часа днес на улиците „Хр. Ботев“ и „Симеон“  75-годишна жена е била блъсната от непознат. Това съобщиха от пресцентъра на МВР. Тя не е пострадала, отказала е и медицинска помощ. Намиращият се наблизо полицейски патрул забелязал случващото се, униформените реагирали светкавично и задържали на място нападателя. Установена е самоличността му – 45-годишен от с. Обретеник, Русенско. Отведен е в Трето РУ, откъдето принудително е настанен в Център за психично здраве.", "date": "2017-06-15", "title": "София: Мъж е нападнал възрастна жена, полицията го задържа и откара в Център за психично здраве"}
{"url": "http://www.focus-news.net/news/2017/06/15/2405355/veliko-tarnovo-mazh-poluchi-nay-tezhkata-myarka-za-neotklonenie-zadarzhane-pod-strazha-za-ubiystvo.html", "text": "Състав на Окръжен съд – Велико Търново взе най-тежката мярка за неотклонение „задържане под стража“ по отношение на мъж, обвинен от Окръжна прокуратура – Велико Търново за убийство, извършено по особено мъчителен за убитата начин и с особена жестокост, за което се предвиждат от 15 до 20 години лишаване от свобода, доживотен затвор или доживотен затвор без замяна. Това съобщиха от пресцентъра на Окръжен съд - Велико Търново. Делото е образувано по искане на прокурор от Великотърновски окръжен съд, поддържано в съдебно заседание. Защитникът на обвиняемия оставя на съда да прецени най-подходящата мярка за неотклонение, съобразно закона и наличните доказателства. Обвиняемият лично заявява, че не възразява на искането на прокуратурата за налагане на най-тежката мярка за неотклонение.\r\nСпоред състава на Великотърновски окръжен съд, въпреки ранния етап от разследването, са налице достатъчно обстоятелства, за да се направи обосновано предположение, че лицето е автор на деянието, в което е обвинен. Съществува реална опасност обвиняемият да се укрие, предвид високата обществена опасност на деянието, за което законът предвижда наказание от над 10 години лишаване от свобода, както и от факта, че деецът е осъждан в миналото за друго престъпление.\r\nОпределението подлежи на обжалване в тридневен срок пред Апелативен съд – Велико Търново. В случай на обжалване, делото ще бъде разгледано от състав на ВТАС на 22 юни от 10.30 часа.", "date": "2017-06-15", "title": "Велико Търново: Мъж получи най-тежката мярка за неотклонение „задържане под стража“ за убийство"}
{"url": "http://www.focus-news.net/news/2017/06/15/2405352/vratsa-dvama-bratya-ot-s-kameno-pole-predadeni-na-sad-za-zhestokoto-ubiystvo-na-mazh.html", "text": "Окръжна прокуратура – Враца внесе за разглеждане в съда обвинителен акт срещу Людмил Г. и Марсело Г. от с. Камено поле, обл. Враца за умишлено убийство на техен съселянин. Това съобщиха от пресцентъра на Апелативна прокуратура-София. Вечерта на 11 юли 2016 г. между пострадалия Иван Й. (на 47 години) и сестрата на обвиняемите – Олга Г. възникнало спречкване по повод предоставения от нея приемник за цифрова телевизия. Последвало отправяне на обидни думи към Иван Й. от страна на жената, хвърляне на предмети и блъскане от негова страна. \r\nСкандалът дал повод на Олга Г. да позвъни на тел. 112, за да потърси намеса на органите на МВР, както и на Бърза помощ, поради оплаквания за здравословно състояние. \r\nЗа случилото се била уведомена майката на Олга Г. Заедно със синовете си – Людмил Г. (на 20 години) и непълнолетния към онзи момент Марсело Г., тя тръгнала към дома на Иван Й. с намерението да се саморазправят с него, заради инцидента. \r\nОколо 20 ч. тримата нахлули в двора на Иван Й., като всеки от тях носел дървен кол в ръцете си. Когато ги видял, стопанинът излязъл. Без обяснения двамата обвиняеми се нахвърлили върху него. Марсело Г. го биел с дръжка на мотиката, а брат му – Людмил Г. нанасял удари с дървен прът. \r\nОще след първия удар пострадалият загубил равновесие, а при последващите - паднал на земята. Въпреки виковете му, предизвикани от силната болка, обвиняемите продължили да му нанасят многобройни удари по главата и цялото тяло. През това време, майката на обвиняемите с дървена пръчка, която носела, започнала да чупи прозорците на остъкленото фоайе. \r\nЕдва когато чули гласовете и виковете на съседите на пострадалия, тримата тръгнали от дома на окървавения Иван Й., останал стенещ и в явно безпомощно състояние. След като напуснали местопроизшествието, по пътя за дома си, те изхвърлили през моста на реката един от дървените пръти, с който били нанесени повечето удари. \r\nПострадалият бил транспортиран до болнично заведение от екип на Спешна помощ, но въпреки проведеното лечение седмица по-късно починал. Извършената в хода на досъдебното производство съдебно-медицинска експертиза е установила, че причината за смъртта е открита черепно-мозъчна травма, довела до общомозъчен оток и последваща парализа на жизнено важни мозъчни центрове. \r\nСъщата вечер братята били задържани от органите на МВР. По време на проведените разпити обвиняемите не са се признали за виновни и са изтъквали различни тези за случилото се. \r\nПредстои съдът да насрочи първото заседание по делото.", "date": "2017-06-15", "title": "Враца: Двама братя от с. Камено поле предадени на съд за жестокото убийство на мъж"}
{"url": "http://www.focus-news.net/news/2017/06/15/2405354/ministar-nikolay-nankov-gradovete-v-balgariya-i-evropa-sa-izpraveni-pred-predizvikatelstva-na-21-vek-v-oblastta-na-ustoychivoto-gradsko-razvitie.html", "text": "Градовете в България и Европа са изправени пред предизвикателства на 21 век в областта на устойчивото градско развитие. Това съобщи министърът на регионалното развитие и благоустройството (МРРБ) Николай Нанков на откриването на форума „Интелигентни градове“ в Пловдив, предаде репортер на Радио „Фокус“ - Пловдив. По думите на министъра, миграционният натиск, влошената градска инфраструктура, проблемите свързани с околната среда, безработицата са основните предизвикателства в областта на устойчивото развитие на европейските градове. „Българските градове като част от европейската градска мрежа не правят изключение от общата картина. Необходимо е да имаме обща визия за развитието на градовете и регионите в Европа, включително и интегрирания подход за градско развитие на европейско ниво, част от който сме и ние“, каза още Николай Нанков. За тази цел са разработени документи и политики на европейско ниво като Градският дневен ред на ЕС, Териториалният дневен ред на ЕС, които поставят основните европейските принципи за планиране и развитие на градските зони. „Кохезионната политика е най-важният инструмент за провеждането на тези политики, които ние сме припознали като приоритет и изпълняваме, чрез ОП „Региони в растеж“. Осъзнаваме важната роля и виждаме положителните ефекти за регионите и градовете от изпълнението на тази политика на ЕС, както през миналия, така и през сегашния програмен период“, допълни министърът. \r\nВъв форума „Интелигентни градове“ участват представители на институциите и експерти от 39-те града в България, подпомагани със средства на ЕС за интегрирано и устойчиво градско развитие през периода 2014-2020. Форумът ще продължи до 16 юни.\r\nКристиян ГАРОВ", "date": "2017-06-15", "title": "Министър Николай Нанков: Градовете в България и Европа са изправени пред предизвикателства на 21 век в областта на устойчивото градско развитие"}
{"url": "http://www.focus-news.net/news/2017/06/15/2405326/24-vestimakedoniya-sreshtata-kottsias-dimitrov-neobhodimo-e-kompromisno-reshenie.html", "text": "Срещата между външните министри Никос Котциас и Никола Димитров показа, че е необходимо да се намери компромисно решение, предава скопското електронно издание \"24 Вести\".\r\nИзданието цитира гръцкия външен министър, който е заявил, че \"добрите отношения не отменят преговорите, но ги правят по-приятни\".\r\nСпоред Никос Котциас \"предишното македонско правителство изобщо не е търсило компромиса и е превърнало въпроса за името от географски в проблем на идентичността\".\r\n\"24 Вести\" отбелязва, че не са липсвали въпроси от страна на гръцките журналисти за имената на скопското летище, на булеварди, хотели и стадиони, наречени на владетели от Древна Македония, както и че по време на разговорите македонският външен министър е наричал Гърция \"нашия южен съсед\".\r\nПревод и редакция: Мариела Русева", "date": "2017-06-15", "title": "\"24 Вести\"(Македония) Срещата Котциас-Димитров: Необходимо е компромисно решение"}
{"url": "http://www.focus-news.net/news/2017/06/15/2405356/blagoevgrad-rayonna-prokuratura-gotse-delchev-predade-na-sad-dvama-mazhe-za-iznasilvane.html", "text": "РИбраим Ш. (на 38 години) и Шукри Г. (на 33 години) се изправят на подсъдимата скамейка по обвинителен акт на Районна прокуратура – Гоце Делчев за извършено от тях престъпление по чл. 152, ал. 1, т. 2, пр. 1 от Наказателния кодекс. Това съобщиха от пресцентъра на Апелативна прокуратура-София. През нощта на 7 април 2015 г., в дома на Шукри Г. в с. Горно Дряново, обл. Благоевград, обвиняемите се съвкупили с млада жена, като я принудили за това със сила. \r\nЗа този вид престъпление законът предвижда наказание „лишаване от свобода“ от две до осем години.", "date": "2017-06-15", "title": "Благоевград: Районна прокуратура – Гоце Делчев предаде на съд двама мъже за изнасилване"}
{"url": "http://www.focus-news.net/news/2017/06/15/2405359/vidin-izvarshvat-se-tekushti-remonti-remonti-na-ulitsi-v-naselenite-mesta-na-obshtinata-za-240-000-leva.html", "text": "Извършват се текущи ремонти ремонти на улици в населените места на общината за 240 000 лева, каза за Радио „Фокус” – Видин Георги Кардашимов, главен специалист „Общински пътища и улици“ в Община Видин. Предвидени са рехабилитации на 4 улици във Видин за над 400 000 лева. „Това е улица „Редута” от кръстовището на ул. „Широка” до кръстовището с ул. „Екзарх Йосиф” на стойност 210 210 лв. След тази рехабилитация се предвижда улицата да се отпуши и в двете платна и с габарит 6 метра”, посочи Кардашимов.\r\nДруга улица за рехабилитация е ул. „Любен Порчелов”, която е зад училище „Иван Вазов” и обслужва училището и ДГ „Арабела”. „Ремонтните дейности по тази улица са на стойност 62 200 лв. Трета улица, заложена в плана на Видинската община, е ул. „Михаил III Шишман”, която води до Гребната база и ремонтните дейности са на стойност 95 000 лв.”, допълни Георги Кардашимов. \r\n46 600 лв. са средствата за рехабилитацията на ул. „Андрей Николов”. Предвидени са ремонти и на улици пред блоковите пространства на жилищните комплекси във Видин. В жилищен комплекс „Христо Ботев” ремонтите са на стойност 31 000 лв., в ж.к. „Баба Тонка” – 15 000 лв., в ж.к. „Гео Милев” – 45 000 лв., в ж.к. „Бонония” – 41 600 лв., в ж.к. „Панония” – 45 000 лв., в ж.к. „Крум Бъчваров” – 45 000 лв, в ж.к. „Химик” – 18 000 лв. и в ж.к. „Вида” – 15 000 лв.\r\nАнна ЛОЗАНОВА", "date": "2017-06-15", "title": "Видин: Извършват се текущи ремонти ремонти на улици в населените места на общината за 240 000 лева"}
{"url": "http://www.focus-news.net/news/2017/06/15/2405357/afp-sedem-zaginali-i-59-raneni-pri-eksploziyata-v-detska-gradina-v-kitay.html", "text": "В резултат на експлозията, която разтърси детска градина в източната част на Китай, са загинали седем души, а 59 други са пострадали, предава AFP. \r\nПо данни да държавната телевизия двама души са загинали в момента на взрива, докато останалите петима са издъхнали в болница. Деветима от ранените се намират в сериозно състояние. \r\nПричините за трагичния инцидент все още не са известни. Тереза Герова", "date": "2017-06-15", "title": "AFP: Седем загинали и 59 ранени при експлозията в детска градина в Китай"}
{"url": "http://www.focus-news.net/news/2017/06/15/2405358/sofiya-dvizhenieto-po-pat-ii-82-pancharevo-samokov-pri-km-77-v-rayona-na-dyavolskiya-most-vremenno-se-osashtestvyava-v-edna-lenta-dvuposochno-poradi-katastrofa.html", "text": "Движението по път II-82 Панчарево-Самоков, при км 77, в района на Дяволския мост, временно се осъществява в една лента, двупосочно, поради катастрофа. Това съобщиха от пресцентъра на Агенция \"Пътна инфраструктура\". Шофьорите да се движат с повишено внимание и съобразена скорост, като следват указанията на \"Пътна полиция\".", "date": "2017-06-15", "title": "София: Движението по път II-82 Панчарево-Самоков, при км 77, в района на Дяволския мост, временно се осъществява в една лента, двупосочно, поради катастрофа"}
{"url": "http://www.focus-news.net/news/2017/06/15/2405360/ministar-nikolay-nankov-predprieli-sme-proaktivni-merki-za-osiguryavane-na-ratsionalno-planirane-i-upravlenie-na-balgarskite-gradove.html", "text": "Предприели сме проактивни мерки за осигуряване на рационално планиране и управление на българските градове. Това съобщи пред журналисти в Пловдив министърът на регионалното развитие и благоустройството Николай Нанков, предаде репортер на Радио „Фокус“ - Пловдив. Планирането и управлението на „интелигентните“ градове е задача, която изисква много общи усилия, за да се намери правилният баланс между икономически растеж и качеството на живот. Усилията на ведомството са насочени за намаляване на административната тежест. „Това е основна задача пред сегашното правителство. Целта ни е да облекчим максимално инвестиционния процес, спазвайки съответния контрол при изпълнението. Инвеститорите следва да се съсредоточават основно върху идеите си, а реализацията да става съвместно с усилията на министерството и на общините“, каза още Нанков. Според него, именно това е в основата на интегриран подход, говорейки за регионално и градско развитие. Ключовите моменти в подкрепа на реформата на регионалното развитие, като продължаването на процеса по децентрализация и необходимостта от обвързаност между секторните политики на териториално ниво, следва да бъдат надградени в бъдеще. Министър Нанков, заяви още, че откритата днес конференция „Интелигентни градове“ в Пловдив ще допринесе за поставянето на дневния ред за устойчивото градско развитие на една по-висока плоскост, не само в България, а и на европейско ниво.\r\nКристиян ГАРОВ", "date": "2017-06-15", "title": "Министър Николай Нанков: Предприели сме проактивни мерки за осигуряване на рационално планиране и управление на българските градове"}
{"url": "http://www.focus-news.net/news/2017/06/15/2405364/aktsenti-v-predavaneto-magiyata-na-strandzha-na-radio-fokus-burgas.html", "text": "В предаването „Магията на Странджа” на Радио „Фокус“-Бургас ще ви разкажем за единствения действащ манастир на територията на Странджа. Само на 4 км от село Голямо Буково, община Средец, се намира манстирът „Света Петка“, наричан още „Св. Животоприемен източник”, заради лековитата вода, която блика изпод олтара на църквата. Смята се, че светата обител е построена през 12 в. върху основите на древно светилище. Според други твърдения, през 13-14 в. по тези места се е намирал Парорийският манастир, средище на църковното учение на исихастите. Преданията разказват, че святото място било открито при съновидение, в което божията майка св. Богородица се явила на болен мъж Голямо Буково, който оздравял, след като и се измил с лековитата водата, която и до днес привлича търсещите изцеление. За тайнствата на светата обител, съхранена в продължение на векове от монасите и чудото на изцелението ще ни разкаже игуменът на манстира отец Веселин. \r\nВсичко това заедно с хубава странджанска музика предстои в предаването „Магията на Странджа“ на вълните на Радио „Фокус“ - 106,5 FM за Бургас и 99,4 FM за Созопол. Водещ е Евелин Цанева.", "date": "2017-06-15", "title": "Акценти в предаването „Магията на Странджа” на Радио „Фокус“-Бургас"}
{"url": "http://www.focus-news.net/news/2017/06/15/2405363/ep-parlamentat-prizovava-za-po-yasni-regulatorni-ramki-za-ikonomikata-na-spodelyaneto.html", "text": "Парламентът призовава за по-ясни регулаторни рамки за икономиката на споделянето, се казва в прессъобщение от Европейския парламент.\t  \r\n‒         Гарантиране защитата на потребителите, правата на работниците, спазването на данъчните разпоредби и на лоялна конкуренция; \r\n‒         Необходимост от ясна и балансирана стратегия за ЕС; \r\n‒         17% от потребителите на ЕС са използвали платформи за сътрудничество. \r\nЕС трябва да се възползва от предимствата на икономиката на споделянето, като същевременно гарантира лоялната конкуренция, правата на работниците и спазването на данъчните разпоредби. \r\nПарламентът подчертава необходимостта от справяне с регулаторните неясноти, които предизвикват значителни различия между държавите членки, дължащи се на различните национални, регионални и местни разпоредби и съдебна практика. Новите бизнес модели варират от предоставяне на услуги за настаняване (например Airbnb) и пътувания с автомобили от врата до врата (например Uber) до домашни услуги. \r\nПрепоръките на евродепутатите включват: \r\n‒         предоставяне на услуги от частни лица и специалисти: необходими са ефективни критерии за разграничаване между партньори (например физически лица, които предоставят услуги на случаен принцип) и специалисти, които споделят набор от общи принципи и критерии на равнище ЕС, както и набор от прагове на национално равнище; \r\n‒         права на потребителите: необходимост потребителите да бъдат информирани относно приложимия правен режим за всяка сделка и техните права; платформите за сътрудничество трябва да гарантират, че са налице ефективни системи за процедурите за подаване на жалби и разрешаване на спорове; \r\n‒         отговорност: ЕК следва да изясни в по-голяма степен режима на отговорност на платформите за споделяне във възможно най-кратки срокове; \r\n‒         права на работниците: трябва да бъдат гарантирани справедливи условия на труд и защита на правата на работниците в рамките на услуги, основани на икономиката на сътрудничеството; работниците трябва да могат чрез платформи за споделяне да се възползват от преносимост на рейтинги и отзиви, които представляват тяхната цифрова пазарна стойност; \r\n‒         данъчно облагане: за стопански оператори, които предоставят съпоставими услуги, следва да се прилагат сходни данъчни тежести, независимо дали в рамките на традиционната икономика, или в икономиката на споделянето; евродепутатите се застъпват за иновативни решения за подобряване на данъчното облагане и призовават за увеличаване сътрудничеството с онлайн платформи в тази насока. \r\nВ същото време регламентът не трябва да ограничава икономиката на споделяне, смятат евродепутатите. Те осъждат налагането от някои органи на правила, които ограничават предлагането на туристическо настаняване чрез икономиката на споделянето. \r\nНезаконодателната резолюция беше приета с 510 гласа „за“ срещу 60 гласа „против“, 48 „въздържал се“. Цитат\r\nДокладчикът Никола Данти (С&Д, Италия) каза: „Приемането на европейска стратегия за икономиката на сътрудничеството е от първа необходимост. Целта трябва да бъде избягването на различни правила в традиционната икономика и тази на сътрудничеството. Това се отнася както за достъпа до пазара, така и за и данъчното облагане, за да се осигури честна конкуренция между всички оператори.“ Бързи факти\r\nПроучване на Евробарометър от 2016 г. показа, че 17% от потребителите в ЕС са използвали услуги, предоставени от икономиката на споделяне, а 52% са наясно с предлаганите услуги. Краткосрочното отдаване под наем на жилище или част от него от неговия собственик е най-големият сектор на икономиката на споделяне въз основа на генерираната търговия, докато предоставяните пряко от едно лице на друго транспортни услуги имат най-голям дял, измерван по приходи от платформи. \r\nТази незаконодателна резолюция е отговорът на Парламент относно съобщението на ЕК за дневния ред на Европейската програма за икономиката на сътрудничеството.", "date": "2017-06-15", "title": "ЕП: Парламентът призовава за по-ясни регулаторни рамки за икономиката на споделянето"}
{"url": "http://www.focus-news.net/news/2017/06/15/2405361/zam-ministar-stefan-balabanov-sas-sindikatite-se-obedinihme-okolo-tezata-che-zaplatite-v-mvr-tryabva-da-badat-vdignati.html", "text": "Обединихме се около темата, че заплатите на МВР трябва да бъдат увеличени. Това каза заместник-министърът на вътрешните работи Стефан Балабанов след срещата със синдиката на служителите в МВР, предаде репортер на Агенция „Фокус“. „Предвиждаме на следващото ни заседание, което ще бъде твърде скоро, да поканим министъра на финансите и шефа на комисията по бюджет и финанси в парламента, за да можем да разберем какви са възможностите на държавата от кога и с колко биха могли да се увеличат заплатите на служителите на МВР. Обединихме се около тезата, че такова увеличение е нужно“, посочи Балабанов. По думите му Съветът за социално партньорство се събира за пръв път. „Тази среща, по настояване на синдикатите, беше извънредно заседание на съвета. Бяха включени 3 основни точки – повишаване на заплатите на служителите на МВР, спешни изменения в закона на МВР, които касаят социалния статус на служителите и подготовката за изцяло нов Закон за МВР“, каза министърът на вътрешните работи. По думите му с волята на правителството тази година служителите ще получат униформи. „Надяваме се до края на годината те да бъдат напълно оборудвани с чисто ново облекло. Максимум началото на другата“, допълни той. „Съгласихме се, че е нужен нов Закон за МВР, тъй като обстоятелствата в света, в Европа, динамиката на събитията, на полицейската професия изискват такава промяна. Не е нужно да кърпим по 2-3 члена на година, а да направим изцяло нова концепция и Закон за МВР. Посоката е да се ремонтират почти всички членове, защото обстановката се изменя, нуждата на полицията расте“, каза още Балабанов. Тъй съобщи, че ще направи всичко възможно да бъдат задоволени исканията на синдикатите, за да не се стига до протести.\r\nСтефан ПЕТРОВ", "date": "2017-06-15", "title": "Зам.-министър Стефан Балабанов: Със синдикатите се обединихме около тезата, че заплатите в МВР трябва да бъдат вдигнати"}
{"url": "http://www.focus-news.net/news/2017/06/15/2405367/haskovo-kontsert-spektakal-v-podkrepa-na-kampaniyata-ot-lyubov-kam-zhivota-v-pomosht-na-zhenite-boreshtite-se-s-raka-na-gardata-shte-se-provede-v-grada.html", "text": "Концерт-спектакъл в Хасково ще подкрепи кампанията „От любов към живота“. Той ще се състои на 20 юни (вторник) в голямата кинозала в Дом на техниката-Хасково, с начален час 19.00. Това съобщиха от Община Хасково. В концерта ще вземат участие 8 формации, ансамбли и детски трупи, които ще се включат безвъзмездно в инициативата. \r\nБлаготворителното събитие е организирано от Славея Мурдикуди, посланик на хуманността на Аvon и кампанията „От любов към живота“. Входът за събитието е покана, която гостите получават срещу предварителна поръчка на розов благотворителен продукт. \r\nСъбраните средства отиват в подкрепа на  жените, борещи се с рака на гърдата и техните семейства, осигурявайки им безплатна психологическа, юридическа, информационна и практическа помощ. Подкрепата се осъществавя от Фондация „Една от 8“, която е партньор на кампанията „От любов към живота“. \r\nКонцертът е част от инициативата „От любов към живота“, която стартира тази година с думите „Предварително ти БЛАГОДАРЯ“. С тях екипът на Avon и хилядите им представители имат за цел посланието на засегнатите от рак на гърдата жени да достигне до всички, които ще подкрепят каузата, както и към всички останали, които са го правели до сега и ще продължат да го правят.\r\nВече 16 години движеща сила на кампанията „От любов към живота“ са представителите на Avon. Затова тази година 20 от тях са избрани за Посланици на хуманността, както и за своеобразни рекламни лица на инициативата. Рамо до рамо с Посланиците на хуманността застават Люси Дяковска, Орлин Горанов и Дивна. Със своето „Благодаря!“ те се обръщат към широката общественост с посланието колко важна е подкрепата за жените, борещи се с рака на гърдата.\r\n„От любов към живота“ е кампания, която набира средства чрез поръчка на розовите благотворителни продукти, печалбата от които Avon традиционно дарява на фондация „Една от 8“.  Символът на каузата – розовата панделка, е един от най-разпознаваемите и се е превърнал в израз на подкрепа, но и в инструмент за повишаване информираността по темата. \r\nТази година бе създаден и специален сайт – www.thankyou.bg, на който може да научите всичко необходимо за кампанията, как да я подкрепите, както и да прочетете полезни съвети и препоръки за превенция и профилактични самопрегледи.\r\nЗа да посетите концерта, можете да своята покана, дарявайки подкрепа за жените, засегнати от болестта, като се свържете с организаторите: Славея Мурдикуди – 0876718713 и Таня Караславова – 08882395017.", "date": "2017-06-15", "title": "Хасково: Концерт-спектакъл в подкрепа на кампанията „От любов към живота“, в помощ на жените, борещите се с рака на гърдата, ще се проведе в града"}
{"url": "http://www.focus-news.net/news/2017/06/15/2405362/aktsenti-v-predavaneto-dupnitsa-klyuchat-kam-rila-na-radio-fokus-pirin.html", "text": "Гост в днешното предаване Дупница – Ключът към Рила“ на Радио „Фокус“ – Пирин ще бъде заместник-кметът на Община Дупница Красимир Георгиев. Колегата Венцеслав Илчев ще разговаря с него за най-мащабния проект, който предстои да бъде реализиран – интегриран градски транспорт. Проектът е част от Оперативна програма „Региони в растеж” и е включен в изготвената от Община Дупница инвестиционна програма.\r\nСлед това ще ви срещнем с шампионите на България по тенис на маса. Те са състезатели на дупнишкия клуб „Марек Дигеста“ и спечелиха всички възможни надпревари в своята възраст – индивидуално, отборно, двойки на Републиканското първенство в Пловдив преди дни и доказаха за пореден път, че дупнишката школа е сред най-добре работещите у нас в този спорт. Гост в предаването ще бъде един от треньорите и президент на клуба Любомир Ганчев.\r\nА в края на предаването ще си говорим за едно от най-дългоочакваните събития в Дупница – най-големия кулинарно-музикален фестивал „Табиет“. Станимир Бакалов е част от организационният екип и ще разкаже за програмата на мероприятието.\r\nВсичко това и още, придружено с хубава музика за добро настроение и позитивен ден, ви очаква в „Дупница – Ключът към Рила“ от 16.00 до 17.00 часа с водещ Лора Калчева.", "date": "2017-06-15", "title": "Акценти в предаването „Дупница – Ключът към Рила“ на Радио „Фокус“ – Пирин"}
{"url": "http://www.focus-news.net/news/2017/06/15/2405340/deutsche-welle-pozharnite-sluzhbi-v-london-preustanovyavat-izdirvaneto-na-hora-v-goryashtata-sgrada.html", "text": "Лондонските спасителни и пожарни служби преустановяват издирването на хора в горящата 24-етажна жилищна сграда заради опасност от срутване на конструкцията, предава Deutsche Welle.\r\nПожарните екипи са успели да проверят всички етажи на блока, въпреки че близо денонощие след избухването огънят все още не е напълно овладян. Началникът на лондонската пожарна служба Дани Котън заяви, че много от огнеборците са травмирани от „ужасяващите сцени“, на които са станали свидетели, включително хвърляне на деца от прозорците и скачане на хора от горящата сграда.\r\nМеждувременно полицията потвърди, че броят на жертвите на огнения ад е достигнал до 17 души. Други 78 души са пострадали, 18 от които се намират в критично състояние. Съдбата на десетина души остава неизвестна.Тереза Герова", "date": "2017-06-15", "title": "Deutsche Welle: Пожарните служби в Лондон преустановяват издирването на хора в горящата сграда"}
{"url": "http://www.focus-news.net/news/2017/06/15/2405368/evrodeputatat-georgi-pirinski-kam-ek-planat-yunker-ne-raboti-po-plan.html", "text": "На пленарния дебат на 14 юни вечерта в Европарламента по доклад за изпълнението на Фонда за стратегически инвестиции (ЕФСИ) - инструмента за „Плана Юнкер“, евродепутатът социалист Георги Пирински изтъкна, че Фондът не постига основното си предназначение: да съфинансира по-рискови инвестиции, за да се насърчава развитието основно на по-изоставащите региони в ЕС. Това съобщиха от пресофиса на евродепутата. В обсъждания доклад недвусмислено се сочи, че за „старите“ 15 държави-членки са били заделени 91% от набелязаните инвестиции, а за „новите“ 13 – останалите 9%! В доклада се отбелязват и причините за това драстично разминаване на реализацията спрямо регламентираното изискване за географски баланс – по същество са били финансирани ниско рискови проекти, имало е и спънки да се кандидатира с по-малки по обем инвестиции. При това отсъстват процедури, изключващи конфликт на интереси по отношение на членовете на управляващите Фонда органи. \r\nПряка отговорност за този набор от твърде сериозни несъответствия и проблеми носи Ръководният борд на Фонда, натоварен да определя неговата стратегическа ориентация, текущата политика, процедури и правила за функциониране, в състав от четири души, трима от които назначавани от Европейската комисията. В тази връзка Георги Пирински директно запита Комисията: „Какви незабавни и конкретни мерки възнамерява тя да предприеме, за да получи необходимото доверие от страна на Парламента и Съвета на министрите, така че да вземат решение за продължаване на срока на дейност на Фонда“?", "date": "2017-06-15", "title": "Евродепутатът Георги Пирински към ЕК: „Планът Юнкер“ не работи по план!"}
{"url": "http://www.focus-news.net/news/2017/06/15/2405369/plovdiv-traktor-5-kozi-i-500-bali-furazh-sa-izgoreli-pri-pozhar-v-selo-kostievo.html", "text": "Пожар с материални щети е възникнал в частен имот вчера в село Костиево, съобщиха от ОД на МВР - Пловдив. Сигналът е подаден след 15.20 часа. Огънят унищожил масивна стопанска постройка на площ от 100 кв. метра и метално хале на площ от 200 кв. метра. Изгорели са трактор с прикачен инвентар към него, 5 кози и 500 бали фураж. По данни на 62-годишния собственик, щетите възлизат на около 30 000 лева. Извършен е оглед, образувано е досъдебно производство. Работата по изясняване на причините за пожара продължават служители на Районно управление „Полиция” – Труд.", "date": "2017-06-15", "title": "Пловдив: Трактор, 5 кози и 500 бали фураж са изгорели при пожар в село Костиево"}
{"url": "http://www.focus-news.net/news/2017/06/15/2405372/izpalnitelna-agentsiya-po-gorite-izsahvat-nad-10-000-hektara-izkustveni-gori.html", "text": "Изсъхват над 10 000 хектара изкуствено създадени насаждения предимно от бял бор от общо 4.2 милиона хектара гори в държавата. От средата на 2016 г. изсъхналата иглолистна гора нараства като процент в цялата страна. Това са констатациите от завършилите в цялата страна съвещания по стопанисване на горите, съобщиха от пресцентъра на Изпълнителната агенция по горите.\r\nПричините за изсъхването са комплексни. Основният проблем е физиологичното отслабване на здравословното състояние на дървостоите, които са  били  залесявани в миналото, а именно залесяване на някои видове на по-ниска надморска височина от естествените им райони на разпространение като белия бор и други. Влияние оказват  и голямата гъстота на дърветата в насаждението и зачестилите  ветровали,  снеголоми и други. Глобалните климатичните промени са също важен фактор, който влияе върху състоянието на горите.\r\nВ проведените съвещания са обсъждани спешни съвместни действия от всички заинтересовани страни -  собственици на гори и държавни институции, защото проблемът със здравословното състояние на иглолистните култури е от голяма икономическа и обществена значимост. \r\nЕкспертите набелязаха неотложни практически и административни мерки в краткосрочен и дългосрочен план за ограничаване на ареала на разпространение на съхненето.\r\nКраткосрочните мерки предвиждат незабавно изсичане и изнасяне на заразената и повредената изсъхнала дървесина от местата, където се настаняват вторични вредители - насекоми, болести и приоритетно усвояване на увредената дървесина. Експертите от ИАГ и структурите на агенцията са изготвили  предписания към всички собственици за своевременно усвояване на увредената дървесна маса, без да бъдат засегнати  и изсечени здрави гори. Предвидени са и нормативни промени за облекчаване на административната процедура по усвояване на увредената дървесина. В момента от засегнатите площи усвоената дървесина в държавните горски територии е около 70%. В горите частна или кооперативна собственост, усвояването е около 50%. \r\nДългосрочните мерки са насочени към постепенна подмяна на иглолистните насаждения с местни широколистни видове, където е възможно.\r\nВъв форумите в цялата страна взеха участие лесовъди от регионалните дирекции по горите, държавните горски предприятия, държавните горски и ловни стопанства, както и представители от общинските структури, сдружения и лесовъди на свободна практика, които се занимават със стопанисване на горите.", "date": "2017-06-15", "title": "Изпълнителна агенция по горите: Изсъхват над 10 000 хектара изкуствени гори"}
{"url": "http://www.focus-news.net/news/2017/06/15/2405371/valentin-popov-sfsmvr-dovolni-sme-ot-sreshtata-v-mvr-protestite-sa-chast-ot-pregovorite.html", "text": "Срещата мина в един много коректен тон. Аз определено съм доволен, че и по трите поставени от нас проблеми стигнахме до някакъв консенсус. Докато текат нормални преговори, докато има за какво да разговаряме, докато има около какво да стигаме до консенсус, разбира се, не можем да говорим за протести. Но в момента, в който някой от синдикатите или всичките, решат, че преговорите са се изчерпали като възможност, не може да се стигне до задоволително и за двете страни решение, законът не само ни позволява, той ни принуждава да излезем на протест. Това каза пред журналисти председателят на Синдикалната федерация на служителите в МВР след среща с представители на Министерството, предаде репортер на Агенция „Фокус“. Според Попов необходимо е увеличение на заплатите на служителите в МВР през тази година. „Какъв да е размерът на това увеличение, от кога да влезе това увеличение, дали да е еднакво за всички или да има някаква диференциация – това са въпроси, по които можем да разговаряме и да преговаряме“, допълни той. Той припомни, че позицията на СФСМВР е увеличение на основните заплати с между 15 и 25%. „Ние сме готови да разговаряме и да преговаряме. За нас е важно, че Съветът прие това, че е необходимо да бъдат увеличени основните заплати през тази година. Ние твърдим, че нещата не търпят протакане и дълго отлагане. Ние поставяме датата 1 юли, от която да влезе в сила увеличението на заплатите. Самото решение може да бъде взето и на 15 юли и през август“, обясни той. По думите му участниците в срещата са се обединили върху твърдението, че са належащи изменения в действащия Закон за МВР. „Съществуват 2-3-5-8 текста, които се нуждаят от спешен ремонт. Сядаме и започваме да разработваме изцяло нов закон за МВР. Очакваме с нетърпение следващата среща,надяваме се от хората, които са поканени на нея, да чуем някакви конкретни цифри, върху които да можем да продължим преговорния процес“, каза още Попов. \r\nСтефан ПЕТРОВ", "date": "2017-06-15", "title": "Валентин Попов, СФСМВР: Доволни сме от срещата в МВР, протестите са част от преговорите"}
{"url": "http://www.focus-news.net/news/2017/06/15/2405373/ministar-nikolay-nankov-remontat-na-otsechkata-plovdiv-stara-zagora-na-avtomagistrala-trakiya-shte-zapochne-prez-septemvri.html", "text": "Ремонтът на отсечката Пловдив – Стара Загора по автомагистрала „Тракия“ ще започне през септември. Това заяви пред журналисти в Пловдив министърът на регионалното развитие и благоустройството Николай Нанков, предаде репортер на Радио „Фокус“ Пловдив. 6 млн. лева са заделените средства за преасфалтирането на активната лента по пътния участък.\r\n„През активния сезон няма да има никакви ремонтни дейности по автомагистрала „Тракия“, каза още Николай Нанков. Той отбеляза, че при голяма част от проектите на Агенция „Пътна инфраструктура“ за ремонт на пътищата има забавяне. Причината – обжалване на тръжните процедури. „От общо 15 планирани за ремонт пътни отсечки можем да започнем работа само по четири от тях: участъкът от Разград до Търговище, пътят Добрич – Варна, отсечката Старо Оряхово – Гроздово и още една в Хасковско“, посочи министърът. Ремонтните дейности по посочените пътища започват в събота.\r\nКристиян ГАРОВ", "date": "2017-06-15", "title": "Министър Николай Нанков: Ремонтът на отсечката Пловдив – Стара Загора на автомагистрала „Тракия“ ще започне през септември"}
{"url": "http://www.focus-news.net/news/2017/06/15/2405374/kaloyan-pargov-bsp-tsenata-na-tiket-sistemata-e-podozritelno-golyama.html", "text": "Тикет системата безспорно е технология за по-добри решения в обществения ни транспорт и е голямо удобство за гражданите. Освен това тя дава възможност за по-правилно планиране и контрол на превозния процес и за гарантиране сигурността на пътниците. Това са принципните предимства на системата.”, е мнението на заместник-председателя на Комисията по транспорт и туризъм и председател на групата на БСП в Столичния общински съвет (СОС) Калоян Паргов по повод обявената обществена поръчка от Центъра за градска мобилност за изграждане на тикет система в столичния градски транспорт. Това съобщиха от пресцентъра на Градския съвет на БСП-София. Според Паргов около тази поръчка обаче има прекалено много неизвестни.\r\n“Защо заданието за обявяване на обществена поръчка беше изготвено в \"тесен кръг\" от управляващите в Столична община и не мина на обсъждане в комисите в СОС? Как от 20 милиона при първото задание преди около две години сега цената стигна цели 88 милиона?! Тикет системата нямало да носи печалба. Това не противоречи ли на твърдението, че чрез нея ще се подобри планирането и организацията на работа и ще се намали гратисът - реализацията на тези добри намерения има финансови измерения все пак, нали? Системата няма как да реши генерално проблемите на транспорта в София. Тя е само един от инструментите за разрешаването им и той е в ръцете на управляващите в СО. Как ще се развиват общинските транспортни дружества - сега това става изключително с европейски средства и заеми. А след 2020-а година?! Затова и цената от 88 милиона лева за изграждане на тикет система е притеснително и подозрително голяма. Дори и в момента ЦГМ има финансови затруднения. Освен всичко това, одитът на Сметната палата разкри сериозни нарушения в него за периода 2014-2016 година, категоричен е лидерът на социалистите в СОС. - А управляващите в Столична община продължават да бягат от отговорите на неудобните им въпроси и технично да ги прескачат... до следващия изгорял автобус на градския транспорт, например. При това положение ни остава само да се молим да няма жертви!”.", "date": "2017-06-15", "title": "Калоян Паргов, БСП: Цената на тикет системата е подозрително голяма"}
{"url": "http://www.focus-news.net/news/2017/06/15/2405375/premierat-boyko-borisov-svikva-rabotna-sreshta-za-merki-za-namalyavane-na-administrativnata-tezhest-s-predstaviteli-na-mestnata-vlast-i-darzhavnite-institutsii.html", "text": "На 16 юни, петък, от 10.30 часа в Гранитна зала на Министерския съвет министър-председателят Бойко Борисов свиква работна среща с представители на местната власт, държавните институции и браншови организации, на която ще бъдат обсъдени мерките за намаляване на административната тежест и облекчаване на режимите за работа с гражданите. Това съобщиха от Правителствената информационна служба.\r\nОт страна на правителството участие ще вземат още вицепремиерът Томислав Дончев, министърът на правосъдието Цецка Цачева, министърът на регионалното развитие и благоустройството Николай Нанков, заместник-министърът на финансите Кирил Ананиев. В срещата ще участват кметове и представители на Националното сдружение на общините в България, представители на Агенцията по вписванията, Агенцията по геодезия, картография и кадастър, Камарата на архитектите, Нотариалната камара, Висшия адвокатски съвет и Държавната агенция по електронно управление.", "date": "2017-06-15", "title": "Премиерът Бойко Борисов свиква работна среща за мерки за намаляване на административната тежест с представители на местната власт и държавните институции"}
{"url": "http://www.focus-news.net/news/2017/06/15/2405376/milko-berner-e-naznachen-za-zamestnik-ministar-za-vatreshnite-raboti.html", "text": "Министър-председателят Бойко Борисов назначи Милко Бернер за заместник-министър за вътрешните работи. Това съобщиха от Правителствената информационна служба.\r\nМилко Бернер е завършил Химикотехнологичния и металургичен университет в София и Националния военен университет „Васил Левски“ във Велико Търново. \r\nВ периода февруари – август 2002 г. е бил старши национален представител и командир на първия български контингент в състава на ISAF в Кабул – Афганистан. Заемал е длъжността заместник-началник на отдел прилагане на Конвенцията за забрана на химическото оръжие в Генералния щаб на Българската армия от 2000 до 2006 г.", "date": "2017-06-15", "title": "Милко Бернер е назначен за заместник-министър за вътрешните работи"}
{"url": "http://www.focus-news.net/news/2017/06/15/2405377/afp-finansoviyat-ministar-na-germaniya-volfgang-shoyble-e-uveren-che-shte-bade-postignata-sdelka-za-gartsiya.html", "text": "Финансовият министър на Германия Волфганг Шойбле, най-влиятелният представител на Еврозоната смята, че Гърция ще получи подкрепа  за покриване на кредитните й задължения, предава AFP.\r\n„Продължавам да съм уверен, че ще постигнем споразумение по плащането на последния транш“, заяви Шойбле. Днес той е в Люксембург, където ще обсъжда този въпрос с другите финансови министри на Еврозоната. Симеон Миланов", "date": "2017-06-15", "title": "AFP: Финансовият министър на Германия Волфганг Шойбле е „уверен“, че ще бъде постигната сделка за Гърция"}
{"url": "http://www.focus-news.net/news/2017/06/15/2405370/dimitar-margaritov-kzp-zadarzhahme-na-granitsata-8500-neotgovaryashti-na-iziskvaniyata-za-bezopasnost-naduvaemi-artikuli-prez-minalata-godina.html", "text": "През миналата година, благодарение на активното ни сътрудничество и с Агенция „Митници“, успяхме още преди началото на сезона, да задържим на границата над 8500 надуваеми артикули. Това каза в интервю за Агенция „Фокус“ председателят на Комисията за защита на потребителите (КЗП) Димитър Маргаритов за изискванията за безопасност към надуваемите изделия по време на летния сезон. „Това е доста сериозна бройка. Тъй като те не бяха снабдени с необходимите документи и не съответстваха на стандартите, изобщо не са пускани в продажба в търговската мрежа. Тук донякъде е въпрос на съзнание и на самите търговци, които не бива да си правят експерименти точно с този тип стоки и със здравето на нашите деца преди всичко“, коментира Маргаритов. \r\n„Ако бъдат установени такива пропуски, стоката се счита за опасна и се изземва за проби. Ако това се установи и след изпитването им, се изтегля от пазара или не се допуска нейната продажба. Що се отнася до нелоялните търговски практики, тук може би малко разширяваме разговора, тъй като това е едно поведение, което без непременно да е свързано с разпространението на опасни стоки, цели да въведе потребителя в заблуждение относно някои техни характеристики, относно това, че е възможно да се стигне до нереални намаления или промоции, за които обстоятелства като контролен орган ще следим и през този летен сезон, както сме го правили и в миналото“, подчерта председателят на КЗК. \r\nТой посъветва потребителите, когато тръгват на своята лятна почивка, за да е всичко спокойно, най-напред децата да бъдат снабдени с такива стоки. По думите му те в крайна сметка наистина са полезни при това, когато децата се учат да плуват или въобще за изкарването на спокойната почивка.  Той отбеляза, че ако родителите не виждат необходимата информация, ако тя не може да бъде достатъчно ясно разбрана от тях, би трябвало да поискат от търговеца допълването на тази информация, съответно да сигнализират в КЗП, когато установят, че нещо не е наред. „Съветът ми е никога да не оставят, особено много малките, деца без надзор. Винаги да имат предвид, че родителската грижа трябва да бъде константа и че всяко минимално разсейване води след себе си сериозни рискове. С тази информация, както и с повишената бдителност, пожелавам на всички един спокоен сезон и една пълноценна, спокойна и ведра почивка“, каза още Димитър Маргаритов. \r\nЛюба АЛЕКСИЕВА", "date": "2017-06-15", "title": "Димитър Маргаритов, КЗП: Задържахме на границата 8500 неотговарящи на изискванията за безопасност надуваеми артикули през миналата година"}
{"url": "http://www.focus-news.net/news/2017/06/15/2405366/sputniksarbiya-bitkata-za-imeto-na-makedoniya-podgotvya-se-nov-haos.html", "text": "\"Ако новото македонско правителство успее по някакъв вълшебен начин да постигне необходимото мнозинство в парламента, което да му позволи да промени името на държавата, съществуват индикации, че албанците ще поискат от Заев да изпълни част от \"Тиранската платформа\", пише в коментар сръбското издание на руския \"Спутник\".\r\nСпоред изданието \"промяната на името на Република Македония би била капката, която препълва чашата и която македонците със сигурност няма да изтърпят.\"\r\n\"Спутник\" смята, че правителството на Зоран Заев всячески се стреми да изпълни предизборните си обещания, които е давало към Вашингтон и към Брюксел и на своя глава е готово да смени името на държавата.\r\nВ коментара се припомня, че СДСМ на Зоран Заев изгуби парламентарните избори през декември, но с помощта на етническите албанци успя да сформира правителство.\r\nИзданието твърди, че натиска за приемането на Македония в НАТО е продиктуван от интереса на пакта да завладее територията от бреговете на Егейско море през вардарската долина до Адриатическото крайбрежие.\r\nВ заключение \"Спутник\" пише, че \"докато премиерът Заев се надява Македония да стане 30-тия член на НАТО\", експертите в Скопие предупреждават, че опитите за смяна на името могат да доведат до непредвидими последици.\r\nПубликацията на \"Спутник\" е препечатана и в електронното издание \"Blic\".\r\nПревод и редакция: Мариела Русева", "date": "2017-06-15", "title": "\"Спутник\"(Сърбия): Битката за името на Македония - Подготвя се нов хаос"}
{"url": "http://www.focus-news.net/news/2017/06/15/2405379/stara-zagora-vazstanovyavat-pametnik-za-140-ta-godishnina-ot-boevete-kray-grada.html", "text": "Първият паметник, издигнат в Старозагорска област след Освобождението на България от турско робство, паметникът на загиналите българи и руси в Старозагорския и Джуранлийски бой в землището на село Дълбоки, се реставрира след нанесените миналата година щети и ще бъде готов за проявите по отбелязване на 140-та годишнина от боевете край Стара Загора в края на месец юли т.г. Подготвителните дейности, разрешени от Министерствотo на културата, започнаха още в края на миналата година, а заключителният етап на възстановителните дейности започна преди три седмици. Това съобщиха от пресцентъра на Община Стара Загора.\r\nРеставрацията и консервацията, извършена от Никола Стоянов и екипа му от „Арс Нико“, гр. Пловдив, обхванаха възстановяването на руския императорски герб, каменната сфера и православния мраморен кръст на върха на 13-метровия паметник. Те бяха буквално разбити на парчета, които бяха разпръснати в подножието на монумента. Сега гербът, сферата и кръстът са реставрирани като някои от загубените детайли са възстановени. Със специален кран днес те бяха монтирани на първоначалните им места и с помощта на алпинисти. Предстои да бъде извършена хидрофобизация на целия монумент със специално вещество, което не позволява на влагата да достигне до камъка. Предстои да бъдат подновени фугите между каменните блокове, да се положи нова замазка с естествения цвят на камъка върху цялото тяло на монумента.\r\nОсвен сглобяването на пъзела от парчетата на разбитите детайли на паметника, реставраторите са ги почистили и са възстановили надписите от южната и северната страна и вътрешния кант в кръста със златен бронз. Монументът е построен върху могила по типовия проект на архитект Вокар и представлява каменна четиристранна пресечена пирамида завършваща с кръст. Възстановяването на паметника струва на Община Стара Загора над 26 000 лв.\r\nИзвършеното от реставраторите е не само тежък физически труд, но изисква и много голяма прецизност. Екипът на „Арс Нико“ има дългогодишен опит в подобен род дейности и лиценз за тях от Министерството на културата. Само в Стара Загора те са извършили реставрационните дейности на няколко важни обекта - Античния форум „Августа Траяна“, античната улица в Регионалния исторически музей, художествената част на Музея на религиите, а през 2016 г. ремонтираха паметника „Защитниците на Стара Загора“ в парк „Пети октомври“, съобщи гл. експерт Стефан Димитров от общинския отдел „Култура“. Реставраторът Никола Стоянов е носител на наградата „Стара Загора“ за 2009 г. за изготвяне и реализиране на проект за реставрация, консервация и адаптиране на лапидарните паметници на I експозиционно ниво на новооткритата експозиция на Регионалния исторически музей в Стара Загора.\r\nКулминацията на програмата на Община Стара Загора за отбелязването на 140 години от боевете край града по време на Руско-турската война, които се навършват през 2017 г., ще бъде светлинно-звуковият спектакъл „Молитва за Стара Загора“. Той ще се състои на 31 юли, от 21.00 часа на Мемориалния комплекс „Бранителите на Стара Загора“.\r\n15.06.2017 г.", "date": "2017-06-15", "title": "Стара Загора: Възстановяват паметник за 140-та годишнина от боевете край града"}
{"url": "http://www.focus-news.net/news/2017/06/15/2405380/ria-novosti-vladimir-putin-otgovori-na-vapros-kogo-shte-ostavi-sled-sebe-si-na-posta.html", "text": "В отговор на въпрос кого ще остави след себе си на поста, руският президент Владимир Путин припомни шеговито, че самият той все още работи и до този момент, предава РИА Новости.\r\nСлед това Путин подчерта, че само гражданите на Руската федерация може да определят кой ще води градовете, регионите или страната.  Тереза Герова", "date": "2017-06-15", "title": "РИА Новости: Владимир Путин отговори на въпрос кого ще остави след себе си на поста"}
{"url": "http://www.focus-news.net/news/2017/06/15/2405381/reuters-evropeyskiyat-parlament-otnema-imuniteta-na-marin-lyo-pen.html", "text": "Европейският парламент (EП) отне имунитета на Марин Льо Пен, което ще позволи на френски прокурори да я съдят, предава Reuters.\r\nМарин Льо Пен от „Национален фронт“ е изправена пред съдебно дело за клевета, след като изрече тежка критика срещу кмета на Ница Кристиан Естроси. Той бе обвинен от популисткия политик в сътрудничество с радикалните ислямистки групировки, което той отхвърли като клевета.\r\nЕвродепутатът от „Национален фронт“ Жил Лебретон обвини ЕП, че премахва имунитета на Марин Льо Пен, за да повлияе на изборните резултати на предстоящия втори тур от изборите за Национално събрание.\r\nПо думите на евродепутата Лебретон, Марин Льо Пен приветства съдебното дело, което ще й даде възможност да продължи критиката си срещу кмета на Ница. Симеон Миланов", "date": "2017-06-15", "title": "Reuters: Eвропейският парламент отнема имунитета на Марин Льо Пен"}
{"url": "http://www.focus-news.net/news/2017/06/15/2405382/smolyan-18-dushi-se-vklyuchiha-v-koloezdachna-obikolka-po-povod-praznika-na-grada.html", "text": "18 души се включиха в колоездачна обиколка по повод празника на Смолян, предаде репортер на Радио „Фокус” – Смолян. В надпреварата се включиха общо 14 юноши и мъже и 4 девойки и жени над 16-годишна възраст. Стартът бе даден на площад „Свобода” – Стар център, а  тpaceтo вĸлючвa oбиĸoлĸa oт Cмoлян пpeз ĸвapтaлитe Paйĸoвo, Уcтoвo, и oбpaтнo.  \r\nПолицейска кола и линейка предвождаше колоездачите, по трасето имаше 11 поста. Първи финишираха син и баща. 17-годишният Иван Атанасов Йовков стана 1-ви с време 34  минути и 4 секунди, а Атанас Иванов Йовков – 39-годишен, финишира с време 34 минути и 5 секунди. От Община Смолян са осигурили награди за победителите в групите, те ще получат ваучери за закупуване на артикул от спортен магазин, като общата стойност на ваучерите е 200 лв. Всички участници ще получат тениски от общината.\r\nДаниела БОЙКОВА", "date": "2017-06-15", "title": "Смолян: 18 души се включиха в колоездачна обиколка по повод празника на града"}
{"url": "http://www.focus-news.net/news/2017/06/15/2405383/ministar-nikolay-nankov-balgariya-e-edna-ot-darzhavite-chlenki-ot-es-s-nay-golyam-dyal-na-finansiraneto-za-gradsko-razvitie.html", "text": "България е една от държавите-членки от ЕС с най-голям дял на финансирането за градско развитие. Това заяви министърът на регионалното развитие и благоустройството Николай Нанков при участието си в работния семинар на тема „Интелигентни градове“ в Пловдив, съобщиха от пресцентъра на Министерството на регионалното развитие и благоустройството.  \r\nМинистърът подчерта, че  темата за умните градове е много актуална и събужда все по-голям обществен интерес. „Европейските градове, в които живее почти ¾ от населението на континента, са изправени пред нови предизвикателства, част от които са миграционен натиск, влошена градска инфраструктура, проблеми с околна среда, висока безработица. Българските градове също не правят изключение от общата картина. Именно заради това е необходимо да имаме обща визия за развитието на градовете и на регионите в Европа, вкл. и интегриран подход за градско развитие на европейско ниво“, отбеляза Нанков. \r\nТой коментира важността на Кохезионната политика, като подходящ инструмент за прилагане на тези политики, който като държава-членка сме припознали като приоритет и изпълняваме чрез Оперативна програма „Региони в растеж“ 2014-2020. „Осъзнаваме важната роля и виждаме положителните ефекти за регионите и градовете от изпълнението на Кохезионната политика на ЕС, както през миналия, така и настоящия програмен период. С общи усилия можем да постигнем добри резултати и да допринесем за по-доброто бъдеще на градовете, повишавайки качеството на живот на хората. В тази връзка, считаме, че и през следващия програмен период след 2020 г. Кохезионната политика трябва да продължи своя дългосрочен инвестиционен характер, за да допринесе в максимална степен за постигане на балансирано и полицентрично развитие на европейската територия. Само така може да се гарантира устойчивостта на досега вложените ресурси и постигнатите резултати, каза още министър Нанков. \r\nПо думите му планирането и управлението на интелигентните градове е сложна задача, която изисква много усилия и сътрудничество с много партньори, за да се намери правилният баланс между икономическия растеж, от една страна, и качеството на живот, от друга. „Ние като централна и местна власт следва да дадем своя принос в този процес“, посочи министърът и даде пример, че един от приоритетите на МРРБ е  осигуряване на рационално планиране и развитие на българските градове. В тази насока са и усилията за намаляване на административната тежест, в тясна връзка с браншовите организации и научните среди. „Целта ни е да облекчим максимално инвестиционния процес, спазвайки съответния контрол при изпълнението. Инвеститорите и иноваторите следва да се съсредоточат основно върху развиване на идеите си e визията за развитие на градовете, а реализацията на инвестиционните намерения да е гладък процес, в който държавата и общината да са желани партньори“, отбеляза Нанков. Според него това е в основата на цялостната идея за интегрирания подход при регионалното и градското развитие. „Считаме, че ключовите моменти в подкрепа на реформата на регионалното развитие като продължаването на процеса на децентрализация и необходимостта от обвързаност между секторните политики на териториално ниво, следва да бъдат надградени, с оглед постигане на балансирано развитие на територията на страната със засилена и водеща роля на големите и средните градове“, заяви той \r\nБългария трябва да се възползва от възможностите на Кохезионната политика, за да намали пропастта между развитите и по-слабо развитие региони, посочи от своя страна Витория Алиата ди Вилафранка – директор на дирекция „Изграждане на административен капацитет“ в ГД „Регионална и градска политика“. Тя напомни, че за тази цел имаме 1,4 млрд. лева по ОП програмата „Региони в растеж“ и подчерта, че България ползва най-голямата част от програмата за развитие на градовете. Тези усилия се полагат отдавна. България подготви програма и стратегия за градско развитие. Свършихме добра работа с българските власти, но имаме още и днес използваме възможността, за да очертаем какво още трябва да се направи, каза Витория Алиата ди Вилафранка. \r\nСпоред нея ресурсът от оперативната програма е уникална възможност за развитие на 39-те града и не трябва да се пропуска възможността с тях да се реализират успешни проекти, които в дългосрочен план да дадат резултати на практика – децата да учат в по-добри училища, да бъдат разкрити нови работни места, да допринесат за по-чиста околна среда и по-добър транспорт, качествени промени в начина на живот и икономически растеж. \r\nУстойчивото градско развитие не е общоевропейска политика. То има изключително голяма роля в регионалното развитие и междуправителственото сътрудничество на ниво ЕС. По силата на приетия през м. май 2016 г. Градски дневен ред за ЕС и т.нар. Пакт от Амстердам, градското развитие е определено като хоризонтален въпрос за всички секторни европейски политики, коментира темата и заместник-министърът на регионалното развитие и благоустройството Деница Николова. \r\nТя посочи, че представители на три български града участват в сформираните партньорства на европейско ниво по следните теми: Градска мобилност – Бургас, Дигитален преход – София, и Иновативни обществени поръчки – Габрово. \r\nСпоред нея провеждането на работния семинар е важно и от още една гледна точка – предстоящото Българско председателство на Съвета на ЕС през първата половина на 2018 г. Един от основните ангажименти на МРРБ по време на Председателството ще бъде именно проследяването на изпълнението на Градския дневен ред на ЕС и докладването му в рамките на платформата за градско развитие на европейско ниво, заяви Николова. Надяваме се да изведем и фокус върху интегрираното градско развитие като подходящ инструмент за подкрепа на полицентричното развитие на територията. За нас е важно да имаме полицинтрично и балансирно регионално развитие, което в момента отчитаме като слабост в градското развитие. Акцентът е поставен върху големите градове и тези в растеж, а целта е да имаме по-добро регионално икономическо развитие, подчерта заместник-министърът. Затова се надяваме на ползотворно сътрудничество с общините, чиито успешни проекти могат да бъдат част от основата на бъдещите дискусии и документи през Българското председателство, включително и като аргументи за продължаване на инвестиционния характер на Кохезионната политика и след 2020 г., каза още Деница Николова.", "date": "2017-06-15", "title": "Министър Николай Нанков: България е една от държавите-членки от ЕС с най-голям дял на финансирането за градско развитие"}
{"url": "http://www.focus-news.net/news/2017/06/15/2405386/blagoevgrad-vavezhda-se-vremenna-organizatsiya-na-dvizhenieto-za-dve-muzikalni-sabitiya-v-grada.html", "text": "По разпореждане на кмета на Община Благоевград д-р Атанас Камбитов са взети мерки за безпроблемното осъществяване на движението в Благоевград по време на двете грандиозни музикални събития - Наградите на БГ Радио и „Франкофоли. Благоевград“. Това съобщиха от пресцентъра на Община Благоевград. Въвежда се временна организация на движението, която започва от 16 юни. Движението за всички моторни превозни средства и масовия градски транспорт се спира в двете посоки по ул. „Александър Стамболийски“, в участъка от кръстовището с бул. „ Свети Димитър Солунски“ до кръговото кръстовище с ул. „14 полк“ за периода от 09:00 часа на 16 юни / петък/ до 06:00 часа на 18 юни / неделя/. Определен е обходен маршрут, като движението ще се извършва по бул. „Васил Левски“ и ул. „Джеймс Баучер“. \r\nДвижението ще бъде спряно за всички моторни превозни средства и масовия градски транспорт по западната пътна лента на ул. „14 полк“ в посока кръговото кръстовище с ул. „Александър Стамболийски“, до кръговото кръстовище с ул. „Свобода“. Това ще се случи от 15:00 часа на 16 юни/ петък/ до 06:00 часа на 18 юни/ неделя/. Движението ще се осъществява по обходен маршрут – по улица „Полковник Дрангов“. \r\nСпазването на реда на движение ще бъде контролиран от ОД на МВР- Благоевград и сектор „Обществен ред и сигурност“ в Община Благоевград.   Апелът е за безпрепятственото осъществяване на движението, жителите и гостите на Благоевград да бъдат внимателни и толерантни на пътя.", "date": "2017-06-15", "title": "Благоевград: Въвежда се временна организация на движението за две музикални събития в града"}
{"url": "http://www.focus-news.net/news/2017/06/15/2405387/zam-ministar-malina-krumova-shte-uchastva-v-zasedanie-na-postoyannata-komisiya-na-nsorb-po-ikonomicheska-politika-energetika-i-turizam.html", "text": "Заместник-министърът на регионалното развитие и благоустройството Малина Крумова ще участва в заседание на Постоянната комисия на НСОРБ по икономическа политика, енергетика и туризъм, което ще се проведе утре, 16 юни, в гр. Първомай. Това съобщиха от пресцентъра на Министерството на регионалното развитие и благоустройството.\r\nЗаместник-министърът ще се включи във втория панел от заседанието, в който ще бъдат дискутирани местни политики по енергийна ефективност и опазване на околната среда. Малина Крумова ще представи актуалното състояние на дейностите по Националната програма за енергийна ефективност на многофамилните жилищни сгради. Ще бъде предоставена информация по допустими и недопустими разходи, с указания по предстоящи проверки. Ще се състои и дискусия по актуални казуси на общините.", "date": "2017-06-15", "title": "Зам.-министър Малина Крумова ще участва в заседание на Постоянната комисия на НСОРБ по икономическа политика, енергетика и туризъм"}
{"url": "http://www.focus-news.net/news/2017/06/15/2405388/plenumat-na-vss-prie-predlozhenieto-na-plenuma-na-vas-za-kandidaturata-na-georgi-cholakov-za-predsedatel-na-vas.html", "text": "Пленумът на Висшия съдебен съвет (ВСС) откри процедурата за избор на председател на Върховния административен съд (ВАС). Това съобщиха от пресцентъра на ВСС. Георги Колев - председател на ВАС, представи номинацията на съдия Чолаков, гласувана от Пленума на съда на 8 юни 2017 г. Кандидатурата му е подкрепена от 57 магистрати от участвалите в Общото събрание общо 79 съдии. \r\nСъгласно Хронограмата за провеждане на процедурата за избор на председател на ВАС в четири последователни заседания на Пленума на ВСС, съответно на 1, 8, 15 и 22 юни 2017 г. могат да се правят предложения за номиниране на кандидати за председател на ВАС.\r\nНа интернет сайта на ВСС е създаден раздел „Процедура за избор на председател на ВАС“, в който е публикувана Хронограмата по процедурата, Правилата за избор на председател на ВКС, председател на ВАС и главен прокурор; образци на изискуемите документи, както и информация за предложения кандидат.", "date": "2017-06-15", "title": "Пленумът на ВСС прие предложението на Пленума на ВАС за кандидатурата на Георги Чолаков за председател на ВАС"}
{"url": "http://www.focus-news.net/news/2017/06/15/2405385/interfaks-v-ramkite-na-pryakata-liniya-vladimir-putin-otgovori-na-blizo-70-vaprosa.html", "text": "За 15-та поредна година държавният глава на Руската федерация Владимир Путин отговори на въпросите на граждани, зададени в рамките на традиционната „пряка линия“. Тя започна в 12 часа (българско време) и продължи малко повече от четири часа, в рамките на които лидерът на Кремъл отговаря на въпроси, подбрани предварително от организаторите, предава Интерфакс.\r\nВ рамките на „пряката линия“ Путин успя да отговори на 68 въпроса.\r\nРекордът от 2013 г., когато Путин задоволяваше любопитството на руските граждани в продължение на четири часа и 47 минути, в рамките на които отговори на 85 въпроса, не бе подобрен. Говорителят на Кремъл Дмитрий Песков подчерта, че президентът не си е поставял за цел да постигне рекорд по количествени показатели. Тереза Герова", "date": "2017-06-15", "title": "Интерфакс: В рамките на „пряката линия“ Владимир Путин отговори на близо 70 въпроса"}
{"url": "http://www.focus-news.net/news/2017/06/15/2405365/plovdiv-otkrit-e-nevzriven-snaryad-v-rayon-trakiya.html", "text": "Открит е поредният снаряд в район „Тракия” в Пловдив. Това съобщиха за Радио „Фокус” - Пловдив от Областната дирекция на МВР. Снарядът е дълъг 1 метър и е с диаметър 20 см. Очаква се той да бъде обезвреден и вдигнат от военните. \r\nМястото е същото, където в началото на май бяха открити общо 10 броя невзривени боеприпаси при изкопни дейности. Първоначално бяха намерени и обезвредени 3 авиационни бомби, след което те бяха транспортирани на военен полигон за унищожение. На следващия ден бяха намерени още 7 броя невзривени боеприпаси, които бяха иззети от военнослужещи от Сухопътните войски. Стигна се и до евакуация на живущите от близките блокове.\r\nЦветана ТОНЧЕВА", "date": "2017-06-15", "title": "Пловдив: Открит е невзривен снаряд в район „Тракия”"}
{"url": "http://www.focus-news.net/news/2017/06/15/2405389/the-jerusalem-post-sasht-mozhe-da-podmenyat-sastava-na-saveta-kam-oon-za-pravata-na-choveka-zaradi-antiizraelski-pozitsii.html", "text": "САЩ заплашиха да подменят състава на Съвета на ООН за правата на човека с алтернативна група нации, освен ако 47-членното управително тяло не промени антиизраелските си позиции, съобщава вестник The Jerusalem Post.\r\nДържавният секретар Рекс Тилърсън заяви, че ако САЩ се оттеглят от Съвета на ООН за правата на човека, те ще „намерят други начини да адресират въпросите, свързани с човешките права, на многостранна основа с партньори, които виждат нещата по същия начин“.  Симеон Миланов", "date": "2017-06-15", "title": "The Jerusalem Post: САЩ може да подменят състава на Съвета към ООН за правата на човека, заради „антиизраелски позиции“"}
{"url": "http://www.focus-news.net/news/2017/06/15/2405339/televiziya-telmamakedoniya-neobhodimo-e-novo-ime-v-oon-koeto-da-se-predstavi-pred-nato-i-es.html", "text": "Македония не може да получи покана за членство в НАТО под името ФИРОМ, което на практика означава, че в ООН трябва да се намери ново име, което да се представи пред НАТО и ЕС, предава в кореспонденция от Атина скопската телевизия \"Телма\".\r\nСпоред телевизията гръцкият външен министър е дал ясно да се разбере, че без решаването на спора за името, Македония няма да получи зелена светлина за своята евроатлантическа интеграция.\r\nПревод и редакция: Мариела Русева", "date": "2017-06-15", "title": "Телевизия \"Телма\"(Македония) - Необходимо е ново име в ООН, което да се представи пред НАТО и ЕС"}
{"url": "http://www.focus-news.net/news/2017/06/15/2405393/yambol-mestnite-danatsi-i-taksi-v-obshtinata-veche-mogat-da-se-plashtat-i-po-elektronen-pat.html", "text": "От днес, 15 юни 2017 г., община Ямбол стартира нова електронна услуга – Плащане на задължения за местни данъци и такси през Интернет. Това съобщиха от пресцентъра на Община Ямбол. Услугата е достъпна от сайта на община Ямбол – www.yambol.bg  - меню „УСЛУГИ“ -> „Местни данъци и такси“ -> „ПРОВЕРКА И ПЛАЩАНЕ НА ЗАДЪЛЖЕНИЯ ПО МЕСТНИ ДАНЪЦИ И ТАКСИ“. \r\nВсеки потребител е необходимо да се идентифицира в сайта, чрез бутона „Вход  Потребител“ чрез въвеждане на ЕГН / ЕИК и КИН (клиентски идентификационен номер).\r\nСистемата дава възможност да се проверят текущите задължения и да се направи справка за извършени вече плащания.\r\nЗа да се извърши електронно плащане на местни данъци и такси, следваща стъпка е да се натисне бутонът ПЛАЩАНИЯ. Всеки клиент има възможност да направи вноски по всичките си задължения или само на избрани в дадения момент. Редът на погасяване е от най-старо към най-ново задължение.\r\nС натискането на бутона Е-ПЛАЩАНЕ, данъчно задълженото лице се прехвърля на уеб страницата на БОРИКА за извършването на плащането, при което следва да се въведат данните от банковата карта. Подробни инструкции за стъпките по електронното плащане на задължения са описани на сайта на община Ямбол и се зареждат след влизане на потребителя в системата.\r\nНовата услуга се въвежда за улеснение на гражданите и повишаване на тяхната информираност като данъчно задължени лица.", "date": "2017-06-15", "title": "Ямбол: Местните данъци и такси в общината вече могат да се плащат и по електронен път"}
{"url": "http://www.focus-news.net/news/2017/06/15/2405390/mrrb-predstoi-dovarshvaneto-na-2022-sgradi-po-natsionalnata-programa-za-energiyna-efektivnost-ministar-nikolay-nankov-otkri-renoviraniya-blok-5-v-yambolskiya-zh-k-hale.html", "text": "Предстои довършването на 2022 сгради, които са със сключени договори за финансиране по Националната програма за енергийна ефективност, каза в Ямбол министърът на регионалното развитие и благоустройството Николай Нанков. Той посочи, че от тях 420 вече са въведени в експлоатация, а по 560 в момента се изпълняват строително-монтажни работи. През този строителен сезон ще започне работа и по останалите. Това съобщиха от пресцентъра на Министерството на регионалното развитие и благоустройството. Може през 2017-а да не успеят да стартират малка част от сградите, които имат подписани договори с общини и Българската банка за развитие, ако има обжалвания по обществени поръчки, но ще се изпълнят през 2018-а, каза Нанков.\r\nРегионалният министър посети Ямбол по повод символичното въвеждане в експлоатация на обновена със средства по програмата многофамилна жилищна сграда. \r\n425 живущи в 181 апартамента с над 15 хил. кв. м разгъната застроена площ вече имат по-добра среда за обитаване, по-топли жилища през зимата и по-хладни през лятото, съобщи той и обърна внимание, че това е една от най-големите жилищни сгради в страната, участващи в Националната програма за енергийна ефективност.\r\nСпоред енергийния одит енергопотреблението в бл. 5 в ямболския ж.к „Хале“ ще се намали с 57%. Това е важно за бюджета на домакинствата, но и за околната среда. Над 800хил кВч/ годишно ще бъде спестената енергия и емисиите на парникови газове ще бъдат редуцирани с над 500 тона. Ефектът е екологичен, социален и икономически. Удължава се и животът на сградите, подчерта министърът.\r\nНиколай Нанков благодари на собствениците, които са се сдружили и са участвали в програмата въпреки спекулациите, както и за търпението им при изпълнението на строително-монтажните работи. Той изрази благодарност и към строителите за качественото изпълнение на предвидените за реализиране дейности. \r\nКритикувани сме защо с парите на всички данъкоплатци се финансират дейности, които облагодетелстват малък сегмент от българското население. Напротив, всеки, който беше поискал да се сдружи и кандидатства, имаше шанса да сключи договор с общинската администрация за реализиране на дейности по неговата сграда, за да има красива фасада и общи части, каза министърът, напомняйки, че програмата е изцяло безвъзмездна. Държавата сама определя какви политики да провежда с бюджета, допълни той.  Това е една от най-социалните политики, която е икономически обоснована, тъй като осигурява заетост за доставчици и производители на материали, проектанти и строители, а освен това има и екологичен ефект, каза още Нанков.\r\nБъдете добри посланици на направеното и поддържайте добре своята сграда, обърна се министърът към собствениците на реновираната сграда и съобщи, че с кмета на Ямбол Георги Славов са се договорили общината да облагороди и околоблоковото пространство на обновените в нея сгради.", "date": "2017-06-15", "title": "МРРБ: Предстои довършването на 2022 сгради по Националната програма за енергийна ефективност, министър Николай Нанков откри реновирания блок 5 в ямболския ж. к. „Хале“"}
{"url": "http://www.focus-news.net/news/2017/06/15/2405394/ministar-nikolina-angelkova-tryabva-da-rabotim-v-tyasno-satrudnichestvo-s-mestnata-vlast-za-razvitieto-na-turizma.html", "text": "Туризмът е хоризонтална политика и трябва да си сътрудничим с кметовете, за да работим за неговото развитие. Това каза министърът на туризма Николина Ангелкова по време на откритото заседание на Постоянната комисия по икономическа политика, енергетика и туризъм на Националното сдружение на общините в Република България, което започна днес в град Първомай, съобщиха от пресцентъра на Министерството на туризма. Николина Ангелкова представи основните приоритети на Министерството на туризма за развитие на нормативната уредба в сектора. В тази връзка тя посочи, че Законът за туризма е  публикуван на сайта на ведомството за обществено обсъждане и то ще продължи до месец септември. „Целта е да се удовлетворят интересите в сектора, както и да бъдат отчетени всички предложения за превръщането на България в дестинация на четири сезона“, каза още министър Ангелкова.\r\n\"Наш основен приоритет е намаляването на административната тежест\", акцентира министърът на туризма. Тя уточни, че търсената промяна е да бъде намалена бюрокрацията както за служителите в държавната администрация, така и за гражданите и представителите на туристическия бранш. „Заложили сме отпадането на прекатегоризацията на местата за настаняване и заведенията за хранене, но контролът ще бъде засилен“, информира Ангелкова. В Министерството на туризма се обмисля и предложение за единна  категоризация на всички места за хранене, които се намират в един обект, като това ще се осъществява само с едно заявление. „В този смисъл сме предвидили голяма част от документите за прекатегоризация да бъдат набавяни по служебен път от екипа на ведомството“, посочи още тя. \r\nПо време на заседанието министърът на туризма презентира и плановете за създаване на институт за отнемане на звезди с ясно разписани правила за неговото функциониране. Стана ясно още, че се планира да има и туристически инспекторат като звено към Министерството на туризма. \r\nАнгелкова заяви, че е наложително да се изискат по-ясни ангажименти на областните управители по отношение на стратегиите за туризъм на конкретните региони. Тя коментира, че е необходимо наличието на консултативни съвети по туризъм към всяка община. „Това е необходимо, за да покажем важността на туризма за развитието на икономика“, обобщи министър Ангелкова. \r\nВъв връзка с ЕСТИ, министърът подчерта, че процедурата за нейното реализиране предстои да бъде обявена отново, за да могат да се синхронизират новите изисквания на Държавната агенция „Електронно управление“. \r\nВ отговор на журналистически въпроси министър Ангелкова поясни, че скоро предстои да бъде обявена инвестиционната карта в туризма, в която са се включили над 153 общини, и изрази надежда, че следващото й издание ще обхване всички български общини. Тя припомни още, че много от местните управи изразяват желание да участват в различни маркетингови активности в сектора и вече подкрепиха инициативата за приложението I love Bulgaria, която министерството стартира миналата година за насърчаване развитието на туристическите атракции. Съвместно с МРРБ ние ще продължим да подкрепяме тези усилия на местната власт, защото по ОП „Региони в растеж“ и друг програми те ще могат да кандидатстват с проекти за социализация на туристическите атракции, допълни Николина Ангелкова. Това по думите й ще направи тези обекти по-посещавани и по-привлекателни.", "date": "2017-06-15", "title": "Министър Николина Ангелкова: Трябва да работим в тясно сътрудничество с местната власт за развитието на туризма"}
{"url": "http://www.focus-news.net/news/2017/06/15/2405395/kmetat-na-yambol-georgi-slavov-programata-za-energiyna-efektivnost-e-edna-ot-nay-uspeshnite-sotsialni-politiki-na-pravitelstvoto-zashtoto-vodi-do-direktni-polzi-na-horata.html", "text": "Кметът на Ямбол Георги Славов и министърът на регионалното развитие и благоустройството Николай Нанков откриха обновения жилищен блок № 5 в ж.к. „Хале“ в Ямбол. Сградата бе реновирана по Националната програма за енергийна ефективност на многофамилните жилищни сгради и е първата в града, която бе  въведена в експлоатация. Това съобщиха от пресцентъра на Община Ямбол. Програмата за енергийна ефективност е една от най-успешните социални политики на правителството, защото води до директни ползи на хората с по-добра жизнена среда, по-уютни домове, спестени средства за бюджетите на домакинствата, подчерта при откриването кметът Георги Славов и поздрави живущите в блока, че са успели да се сдружат и да проявят инициативност за общото си благо. Постижението им е с още по-голяма тежест затова, че бл. 5 на ж.к. „Хале“ е една от най-големите жилищни сгради изобщо в страната, включени в програмата, допълни министър Нанков. \r\nОбновеният блок бе осветен от свещенослужители от Ямбол, а лентата за символичното откриване бе прерязана от министър Николай Нанков, кмета Георги Славов, областният управител Димитър Иванов и инж. Живко Ангелов – представител на фирма „Диана комерс 1“, изпълнител на обекта.\r\nНа церемонията присъстваха още народният представител д-р Юлиян Папашимов, председателят на ОбС – Ямбол д-р Данаил Ибришимов, представители на сдружението на собствениците от жилищния блок, общински съветници и много граждани.\r\nЗа повече от половината жилищни сгради в Ямбол, отговарящи на критериите по програмата, има регистрирани сдружения на собствениците и са подадени заявления за финансово подпомагане. Сключените договори за целево финансиране са общо 21. Освен бл. 7 в к-с „Хале“, изцяло завършен и въведен в експлоатация е и бл. 7 на ул. „Цар Иван Александър“. По още 14 многофамилни жилищни сгради в града текат строително-монтажни работи, като при повечето от тях дейностите са пред приключване.", "date": "2017-06-15", "title": "Кметът на Ямбол Георги Славов: Програмата за енергийна ефективност е една от най-успешните социални политики на правителството, защото води до директни ползи на хората"}
{"url": "http://www.focus-news.net/news/2017/06/15/2405345/mrtmakedoniya-dimitrov-poiska-podkrepa-kottsias-otgovori-che-imeto-e-uslovie.html", "text": "\"Димитров поиска подкрепа, Котциас отговори, че името е условие\", предава държавната Македонска радио и телевизия(МРТ).\r\nТелевизията отбелязва, че двамата министри са се обединили около становището, че \"днешната среща няма да решат проблемите с името, но ще спомогнат за изграждането на положителен климат.\"\r\nМРТ цитира новия министър Никола Димитров, който е заявил, че е дошъл в Атина \"за да поиска подкрепата на гръцкото правителство и гръцката общественост и заедно да отбележим пътя, по който искаме да вървим.\"\r\nПревод и редакция: Мариела Русева", "date": "2017-06-15", "title": "\"МРТ\"(Македония) - Димитров поиска подкрепа, Котциас отговори, че името е условие"}
{"url": "http://www.focus-news.net/news/2017/06/15/2405351/vmro-dpmne-zaev-obeshtavashe-chlenstvo-v-nato-i-es-bez-da-se-zasyaga-identichnostta-i-da-se-sklyuchvat-dogovori-vav-vreda-na-darzhavata.html", "text": "Опозиционната партия ВМРО-ДПМНЕ на бившия премиер Никола Груевски предупреди премиерa Зоран Заев, че е обещал бърз прием в НАТО и ЕС, без това да засяга македонската идентичност и без да се сключват договори в ущърб на държавата, се казва в официално съобщение на ръководството на партията.\r\nПартията на Груевски предупреждава, че македонската общественост очаква премиера Заев да изпълни своите обещания, като \"не променя положителните препоръки, които Македония получава в продължение на осем години.\"\r\nПревод и редакция: Мариела Русева", "date": "2017-06-15", "title": "ВМРО-ДПМНЕ: Заев обещаваше членство в НАТО и ЕС, без да се засяга идентичността и да се сключват договори във вреда на държавата"}
{"url": "http://www.focus-news.net/news/2017/06/15/2405399/vratsa-48-godishen-mazh-ot-e-zaginal-pri-katastrofa-na-patya-kozloduy-harlets.html", "text": "48-годишен мъж от врачанското село Хърлец е загинал при катастрофа около 12.00 часа, каза за Радио „Фокус” – Видин Красимир Василев, говорител на ОДМВР – Враца. Той посочи, че катастрофата е станала на пътя Козлодуй – Хърлец. По първоначални данни шофираният от 48-годишния мъж лек автомобил „Опел” се е блъснал в автомобил „Шкода Октавия”, като водачът на „Шкода”- та е с леки наранявания. Красимир Василев посочи, че са правят огледи за причините, довели до катастрофата.\r\nАнна ЛОЗАНОВА", "date": "2017-06-15", "title": "Враца: 48-годишен мъж от  е загинал при катастрофа на пътя Козлодуй – Хърлец"}
{"url": "http://www.focus-news.net/news/2017/06/15/2405384/blicsarbiya-ministar-kottsias-parvo-imeto-a-sled-tova-nato-i-es.html", "text": "\"Първо името, а след това членството в НАТО и ЕС.\" Така белградското електронно издание \"Blic\" цитира министъра на външните работи на Гърция, Никос Котциас след края на разговорите с македонския му колега Никола Димитров. \r\nСпоред \"Blic\" по този начин Гърция е доказала, че позицията й остава непроменена след наложеното вето по време на форума на НАТО в Букурещ през 2008 г.\r\nСъщата фраза на Котциас е избрана за заглавие от изданията на \"Novi magazin\" и  \"Politika\".\r\nПревод и редакция: Мариела Русева", "date": "2017-06-15", "title": "\"Blic\"(Сърбия) Министър Котциас: Първо името, а след това НАТО и ЕС"}
{"url": "http://www.focus-news.net/news/2017/06/15/2405398/vladimir-putin-ruskata-federatsiya-shte-napravi-vsichko-vazmozhno-da-minimalizira-porazheniyata-ot-sabitiyata-v-yugoiztochna-ukrayna.html", "text": "„Русия ще направи всичко, за да минимализира пораженията дошли в резултат на събитията в югоизточна Украйна“, заяви президентът Владимир Путин, цитиран от Интерфакс.\r\n„Това е трагедия, и то голяма“, каза той пред журналисти по време на „пряката линия“.\r\nПрезидентът Путин каза, че Руската федерация ще направи всичко, за да помогне на населението на Донбас.\r\nРуският президент каза, че се надява настоящите власти в Киев да имат достатъчно здрав разум, за да изпълнят Минските договорености. Симеон Миланов", "date": "2017-06-15", "title": "Владимир Путин: Руската федерация ще направи всичко възможно да минимализира пораженията от събитията в югоизточна Украйна"}
{"url": "http://www.focus-news.net/news/2017/06/15/2405400/ruse-na-17-yuni-shte-bade-ogranicheno-dvizhenieto-po-pat-i-5-na-izhoda-na-grada-za-provezhdaneto-na-motosastezanie.html", "text": "На 17 юни - събота, от 12.30 ч. до 18.30 ч. за провеждането на мотосъстезание ще бъде ограничено движението по път I-5 на изхода на Русе в посока София. Това съобщиха от пресцентъра на Агенция \"Пътна инфраструктура\" (АПИ). Ограничението от км 4+758 до км 6+799 ще бъде от отбивката за хижа „Приста“ до контролно-пропускателния пункт на изхода на Русе.\r\nПо време на състезанието трафикът ще преминава двупосочно в лентата за Русе и ще се регулира от „Пътна полиция“ и организаторите на състезанието. \r\nНеобходимо е шофьорите да спазват поставената сигнализация и указанията на контролните органи.", "date": "2017-06-15", "title": "Русе: На 17 юни ще бъде ограничено движението по път I-5 на изхода на града за провеждането на мотосъстезание"}
{"url": "http://www.focus-news.net/news/2017/06/15/2405402/blagoevgrad-do-20-yuni-na-e79-v-grad-kresna-shte-se-polaga-markirovka-shofyorite-tryabva-da-karat-vnimatelno-i-da-spazvat-signalizatsiyata.html", "text": "До 20 юни на път I-1 Благоевград - Кулата в чертите на гр. Кресна ще се полага хоризонтална маркировка. Това съобщиха от пресцентъра на Агенция \"Пътна инфраструктура\" (АПИ). Предвидените дейности ще се изпълняват предимно през нощта, за да не се затруднява трафика. Необходимо е шофьорите да карат внимателно, със съобразена скорост и да спазват пътната сигнализация.", "date": "2017-06-15", "title": "Благоевград: До 20 юни на E79 в град Кресна ще се полага маркировка, шофьорите трябва да карат внимателно и да спазват сигнализацията"}
{"url": "http://www.focus-news.net/news/2017/06/15/2405396/blagoevgrad-na-16-yuni-shte-bade-otsluzhen-vodosvet-na-noviya-park-makedoniya.html", "text": "Утре, 16 юни 2017 /петък/ ще бъде отслужен  водосвет  на новия парк \"Македония\" в Благоевград /бившите казарми/ в 10:30 часа. Това съобщиха от пресцентъра на Община Благоевград.", "date": "2017-06-15", "title": "Благоевград: На 16 юни ще бъде отслужен  водосвет  на новия парк \"Македония\""}
{"url": "http://www.focus-news.net/news/2017/06/15/2405401/veliko-tarnovo-rayonnata-prokuratura-privleche-trima-dushi-kato-obvinyaemi-za-telefonni-izmami.html", "text": "Вчера при извършени действия по разследването под ръководството на Районна прокуратура – Велико Търново – претърсвания и изземвания на различни адреси на територията на град Русе и град Ветово са иззети парични суми в размер на 9 000 лева в различна валута, златни накити и мобилни телефонни апарати, които имат отношение към извършени измами на територията на Велико Търново. Това съобщиха от пресцентъра на Апелативна прокуратура-Велико Търново. \r\nВ хода на разследването Районна прокуратура –В. Търново е привлякла в качеството на  обвиняеми три лица за това, че след предварителен сговор, с цел да набавят за себе си и за други лица имотна облага, във  гр. Велико Търново възбудили и подържали заблуждение у възрастна жена, че оказва съдействие на полицейски служител за осъществяване на  акция по задържане на телефонни измамници и с това и причинили имотна вреда в размер на 5100 лв и златни накити с неустановена към момента стойност – престъпление по чл. 210 ал. 1 т 2 вр. чл. 209 ал. 1 НК .\r\nИ тримата задържани са осъждани за престъпления против собствеността, като двама от тях и за измама. За извършеното деяние законът предвижда наказание лишаване от свобода.\r\nДействията по разследването продължават под ръководството на наблюдаващ прокурор.\r\nПредстои задържането на лицата до  72 часа с оглед внасяне на искане в съда за вземане на мерки за неотклонение „ задържане под стража“", "date": "2017-06-15", "title": "Велико Търново: Районната прокуратура привлече трима души като обвиняеми за телефонни измами"}
{"url": "http://www.focus-news.net/news/2017/06/15/2405391/plenumat-na-vss-opredeli-komisiya-vav-vrazka-sas-sahranenieto-na-byuletinite-ot-izborite-na-chlenove-na-vss-ot-sledovatelite-i-prokurorite.html", "text": "Пленумът на Висшия съдебен съвет (ВСС) реши да бъдат разпечатани избирателните кутии от  проведените избори за членове на ВСС от квотата на следователите и прокурорите, проведени на 20 май 2017 г. и на 3 и 4 юни 2017 г. Това съобщиха от пресцентъра на ВСС. Избирателните комисии са запечатали урните заедно с използваните в тези избори бюлетини, предвид възможността от обжалване на вота. След изтичане на този срок, Пленумът на ВСС прие при разпечатването им да бъде съставен протокол, в който да бъдат описани намерените бюлетини. Това ще бъде направено от комисия в състав: Юлиана Колева – член на ВСС и председател на Комисията по правни и институционални въпроси, Димитър Тончев – главен секретар на ВСС и Даниела Петровска – директор на дирекция „Организационно-административна дейност“. До вземане на решение за унищожаване на бюлетините в съответствие с разпоредбата на чл. 29н, ал. 7 от Закона за съдебната власт, те ще бъдат съхранявани в касата на главни секретар на ВСС.", "date": "2017-06-15", "title": "Пленумът на ВСС определи комисия във връзка със съхранението на бюлетините от изборите на членове на ВСС от следователите и прокурорите"}
{"url": "http://www.focus-news.net/news/2017/06/15/2405403/predsedatelyat-na-bsp-korneliya-ninova-politika-ne-se-pravi-v-kabinetite-vseki-ot-nas-da-poznava-problemite-i-v-nay-malkoto-selo.html", "text": "След срещата с кметовете, ръководството на БСП проведе среща с координаторите на партията от цялата страна. 28 екипи на БСП обикалят 28 области на България. Това съобщиха от пресцентъра на Националния съвет на БСП. „Искам всеки от нас да познава ежедневните проблеми и в най-малкото село,  и да предлага решения. Хората трябва да чувстват всеки ден, че сме до тях, а не само в предизборната кампания“, заяви председателят на партията Корнелия Нинова. Тя заръча да бъде направена пълна картина на състоянието на общинските болници и училища. „Болниците фалират, училищата се затварят. Хората напускат и цели региони се обезлюдяват. Трябва да намерим решения на този проблем“, категорична е Нинова. Председателят на БСП заяви, че на всеки два месеца БСП ще прави национални срещи с кметове, координатори, общински съветници и ще внася предложения в парламента.\r\nСпоред зам.-председателя на БСП Кирил Добрев синхронът между народните представители, кметовете и структурите на партията е абсолютно задължителен. „Доверие не може да се спечели за един месец кампания, хората трябва да видят в нас първо коректен партньор и след това добри управленци“, каза още Добрев.", "date": "2017-06-15", "title": "Председателят на БСП Корнелия Нинова: Политика не се прави в кабинетите, всеки от нас да познава проблемите и в най-малкото село"}
{"url": "http://www.focus-news.net/news/2017/06/15/2405404/sofiya-vazstanoveno-e-dvizhenieto-po-pat-ii-82-pancharevo-samokov-pri-km-77-v-rayona-na-dyavolskiya-most.html", "text": "Възстановено е движението по път II-82 Панчарево - Самоков при км 77, в района на Дяволския мост. Това съобщиха от пресцентъра на Агенция \"Пътна инфраструктура\" (АПИ).", "date": "2017-06-15", "title": "София: Възстановено е движението по път II-82 Панчарево - Самоков при км 77, в района на Дяволския мост"}
{"url": "http://www.focus-news.net/news/2017/06/15/2405406/aktsenti-v-sutreshniya-blok-dobro-utro-balgariya-na-16-yuni.html", "text": "Кризата в Персийския залив остава водеща тема, която изглежда все повече се задълбочава. Стана ясно, че Турция ще се включи с опити за разрешаването й. На фона на това САЩ и Катар ще сключат споразумение за покупка на изтребители, скоро след сключената вече такава между САЩ и Риад. Как ще се развие ситуацията оттук нататък и какви са геополитическите амбиции в региона? Темата ще коментираме с арабиста проф. Владимир Чуков. \r\nПарламентът отхвърли на първо четене предложението за въвеждане на мажоритарна избирателна система. Очаквано ли беше решението на депутатите и какво следва? Отговорите ще потърсим с политолога Борис Попиванов. Защо е необходимо въвеждането на плуване като дисциплина в учебните заведения? Какви ще бъдат ползите от това и нужна ли е различна политика на държавата спрямо спортно-материалната база у нас? Темата ще коментираме с председателя на БЧК Христо Григоров, както и зам.-председателя на Българския съюз по физическа култура и спорт( БСФС) Георги Натов. \r\nИ още - накъде ще насочат вниманието си инспекторите по безопасност на храните в Кюстендил това лято, ще научим от репортера ни Венцеслав Илчев. Ваня Николова от Радио „Фокус“-Пазарджик ще ни разкаже с какви инициативи ще бъдат ангажирани децата в Батак през летния сезон. \r\nТези и още теми в „Добро утро, България“ по Радио \"Фокус\" от 06.00 до 10.00 часа, с водещ Виктория Месробович.", "date": "2017-06-15", "title": "Акценти в сутрешния блок „Добро утро, България“ на 16 юни"}
{"url": "http://www.focus-news.net/news/2017/06/15/2405397/ministarat-na-otbranata-krasimir-karakachanov-horata-ot-armiyata-zasluzhavat-uvazhenieto-na-tsyaloto-balgarsko-obshtestvo.html", "text": "Министърът на отбраната Красимир Каракачанов награди 9 военнослужещи от състава на ВМС, участвали в операцията за спасяване на екипажа на вертолет „Пантер“. Той ги отличи за решителни професионални действия и проявена смелост при спасяване на човешки живот на море. Това съобщиха от пресцентъра на Министерството на отбраната. Церемонията се проведе в Щаба на ВМС и в нея участва началникът на отбраната генерал-лейтенант Андрей Боцев.\r\n„Лесно е да служиш в армия, в която има добро заплащане и модерна техника. Героизъм е да служиш в армия, в която десетилетия наред проблемите са пренебрегвани и оставяни на заден план“, каза в обръщението си към личния състав на ВМС министър Каракачанов.   „Военнослужещите от Българската армия не служат за високо заплащане, а в името на сигурността,  защитата и славата на България“, подчерта той и заяви, че хората от армията заслужават уважението на цялото българско общество.\r\nС награден знак „За вярна служба под знамената“- І степен беше отличен командирът на военно формирование 54 950 - Бургас флотилен адмирал Мален Чубенков, с почетен знак на Министерството на отбраната „Свети Георги“ – II степен за офицери - командирът на аварийно-спасителния отряд във военно формирование 28 580 - Варна капитан III ранг Боян Добрев, с почетен знак на МО „Свети Георги“ – III степен за офицери - лекарят капитан д-р Христо Петров и инструктор-водолазът на фрегатата „Дръзки“ старши лейтенант Димитър Бахчеванов, със знак на Министерството на отбраната - старшият инспектор-пилот в Щаба на ВМС подполковник Милен Хинтоларски. Наградени с награден знак „За отлична служба“ – II степен бяха и старшините I степен Калин Стоянов и Тодор Хараламбиев – водолази  на спасителен кораб от състава на  военно формирование 28 580-Варна. Матросите 3-ти клас Андрей Мутафов и Живко Илиев - водолази на спасителен кораб от състава на същото формирование, бяха отличени с щик – нож „АК“ – 47.\r\nНачалникът на отбраната генерал-лейтенант Андрей Боцев връчи предметни награди на четирима офицери от военните формирования на ВМС във Варна и Бургас, отличили се по време на спасителните действия.  \r\nПо-рано днес министър Каракачанов и генерал-лейтенант Боцев посетиха двамата военнослужещи от екипажа на вертолет „Пантер“, които са на лечение във Военноморската болница и се възстановяват успешно. Посещението им във Варна продължи със срещи с личния състав на Пункта за базиране, морската вертолетна авиобаза „Чайка”, както и с екипажите на минен ловец „Цибър” и фрегатите „Смели” и „Дръзки”.", "date": "2017-06-15", "title": "Министърът на отбраната Красимир Каракачанов: Хората от армията заслужават уважението на цялото българско общество"}
{"url": "http://www.focus-news.net/news/2017/06/15/2405407/pregled-na-mezhdunarodnite-novini-do-18-chasa-agentsiya-fokus.html", "text": "Това бе брутална атака, която не бе предизвикана с нищо от жертвата: на 27 октомври 2016 г. в станция на метрото във федералната германска столица – Берлин, един мъж напада в гръб млада жена, и с ритник в гърба я тласка по стълбите. В резултат беззащитната жертва получи тежки наранявания, включително счупена ръка. Извършителят е Светослав Стойков – българин от ромски произход, роден в Добрич. Сега 27-годишният нападател ще се сблъска челно с германското правосъдие в процес, който започва в четвъртък, 15 юни .\r\nВластите успяха да идентифицират нападателя на жената чрез записи от охранителните камери, които бяха направени публично достояние. Благодарение на германската полиция арестува 27-годишния Стойков, разпознат от случаен пътник в автобус, пристигащ в Берлин от Южна Франция. Той бе заловен при пристигането си в столицата на Германия. От Прокуратурата уточниха, че нападателят не е оказал съпротива при задържането му. \r\nВ заповедта за арест на Стойков се уточняваше, че той е издирван за нанасяне на тежка телесна повреда. По-късно Прокуратурата повдигна обвинение за тежка телесна повреда. Ако бъде признат за виновен, българският гражданин може да бъде изправен пред присъда за лишаване от свобода до десет години.\r\n*** Гражданинът на Туркменистан, заподозрян в убийството на 24-годишна българска студентка в Украйна, е задържан под стража за срок от 60 дни.\r\n„По искане на Прокуратурата на Ивано-Франковс, съдът избра като мярка задържане под стража на 29-годишния гражданин на Туркменистан, заподозрян в убийството на 24-годишна гражданка на България“, се казва в разпространеното изявление.\r\nЕля Дишли, студентка в четвърти курс на Стоматологичния факултет на Университета по медицина в Ивано-Франкивск, бе обявена за издирване на 5 юни. В понеделник, 12 юни, тялото на 24-годишната българка бе открито в Рогатинската област с признаци на насилствена смърт. Тленните останки на младата жена бяха намерени в куфар на дъното на езеро. \r\nВ рамките на разследването е установено, че местен жител е оказал съдействие на туркменистанеца да прикрие престъплението си. Двамата състуденти са хвърлили тялото на убитата българка в езерото.\r\n***Най-голямата гръцка опозиционна партия, Нова Демокрация, потвърди позицията на външния министър Никос Котциас, при разговорите с македонския министър Никола Димитров\r\nПо време на срещата с македонската делегация Йоргос Кумуцакос, отговарящ за външната политика в Нова Демокрация, е заявил, че няма да има промяна на гръцката позиция от Букурещ през 2008 г., докато не се намери решение на спора за името.\r\n\"Вярваме в необходимостта за намиране на общо приемливо решение на спора за името и се надяваме това да се случи в най-близко време, ако има позитивна политическа воля. По тази причина смятаме, че политиката предприета в Букурещ, изразена с единодушното решение на страните-членки на НАТО запазва валидността си.\"- смята Кумуцакос.\r\n***  Британската полиция потвърди смъртта на най-малко 17 души, загинали в силния пожар, който обхвана 24-етажна жилищна сграда в Лондон.\r\n„За съжаление, мога да потвърдя, че броят на хората, които са загинали, сега е 17“, бе казано в телевизионно изявление на правоохранителните органи в британската столица.\r\n*** Откриването на новия британски парламент и традиционната реч на кралицата на Обединеното кралство Елизабет II са отложени за следващата сряда, 21 юни.\r\nОткриването трябваше да се състои в понеделник, но беше забавено от усилията на Тереза Мей да сключи коалиционна сделка със северноирландската Демократическа юнионистка партия.\r\nКралицата ще прочете предварително подготвена реч относно плановете на премиера за утвърждаването на нови закони.\r\n*** Турция и Европейският съюз ще проведат среща на високо равнище, насочена към предприемане на съвместни стъпки за борба с тероризма, една от основните причини за напрежението в отношенията между Анкара и Брюксел.\r\nБрюксел показвa \"по-сериозна позиция\" по въпроса за Гюленистката терористична организация (ФЕТО), която според управляващите в Турция стои зад организирането на неуспешния опит за държавен преврат от миналото лято.\r\nПредставители на ЕС са поискали от Анкара да изпрати досиета като доказателство, за да подкрепят обвиненията срещу ФЕТО, разкриват дипломатически източници, пожелали анонимност.\r\nБрюксел работи по подходящи начини за справяне с проблема. \r\nПланираната среща трябва да се проведе в рамките на месец,\r\n***Първата официална среща на министрите на външните работи на Гърция и Македония след идването на власт на новото правителство на Зоран Заев донесе оптимизъм за деблокиране на процеса на преговорите в спора за името, който беше замразен, но заедно с това още веднъж показа, че Гърция, макар и притисната от вътрешната икономическа криза, не е готова да отстъпи от своите червени линии\".\r\nВъпреки констатираните различия двете страни са показали готовност за взаимна поддръжка и изтъква активната роля на Македония, която е \"сменила стратегията си и от защита е навлязла в офанзива\".\r\n*** В рамките на „пряката линия“ държавният глава на Руската федерация Владимир Путин заяви, че не е изненадан от опитите на Сената на САЩ за затягане на санкциите срещу Москва.\r\n„В това няма нищо удивително. Ние знаем, че САЩ отново се появи законопроект за ожесточаване на санкциите. Впрочем, защо? В крайна сметка, нищо не се случва внезапно. В тази връзка защо отново започнаха да говорят за тези санкции? Това, разбира се, свидетелства за продължаващите вътрешнополитически борби в САЩ“, коментира Путин. \r\nРуският президент подчерта, че глобална конюнктура и понижаването на цените на традиционните суровини, включително петрол и газ, имат по-голямо въздействие върху руската икономика, отколкото санкциите, наложени от Запада във връзка с присъединяването на Кримския полуостров.\r\n*** Основната опозиционна Народнорепубликанска партия (НРП) стартира своеобразен „Поход за справедливост” от Анкара до Истанбул. Това става само ден след като нейният депутат Енис Бербероглу бе осъден от турски съд на 25 години лишаване от свобода за „разгласяване на държавна тайна”. В знак на протест тази сутрин в централния парк „Гювен” в столицата Анкара започнаха да се събрат хиляди несъгласни със съдебното решение. Пред тях лидерът на опозицията Кемал Кълъчдароглу обясни, че не става въпрос за проява на една отделна политическа партия, а  именно за „всенароден свещен поход” за справедливост.\r\n„Всеки, който иска справедливост, е длъжен да подкрепи този поход. \r\nВ една страна с препълнени затвори не може да има справедливост. В една страна без справедливост, не може да има държава, мир, спокойствие.  Справедливост, справедливост и пак – справедливост”, заяви лидерът на НРП.\r\n*** В резултат на експлозията, която разтърси детска градина в източната част на Китай, са загинали седем души, а 59 други са пострадали \r\nПо данни да държавната телевизия двама души са загинали в момента на взрива, докато останалите петима са издъхнали в болница. Деветима от ранените се намират в сериозно състояние. \r\nПричините за трагичния инцидент все още не са известни.\r\n***Опозиционната партия ВМРО-ДПМНЕ на бившия премиер Никола Груевски предупреди премиерa Зоран Заев, че е обещал бърз прием в НАТО и ЕС, без това да засяга македонската идентичност и без да се сключват договори в ущърб на държавата\r\nПартията на Груевски предупреждава, че македонската общественост очаква премиера Заев да изпълни своите обещания, като \"не променя положителните препоръки, които Македония получава в продължение на осем години.\"\r\n***Финансовият министър на Германия Волфганг Шойбле, най-влиятелният представител на Еврозоната смята, че Гърция ще получи подкрепа  за покриване на кредитните й задължения. „Продължавам да съм уверен, че ще постигнем споразумение по плащането на последния транш“, заяви Шойбле. Днес той е в Люксембург, където ще обсъжда този въпрос с другите финансови министри на Еврозоната.", "date": "2017-06-15", "title": "Преглед на международните новини до 18 часа (Агенция „Фокус“)"}
{"url": "http://www.focus-news.net/news/2017/06/15/2405392/aljazeera-ministrite-na-vanshnite-raboti-na-gartsiya-i-makedoniya-obsadiha-spora-za-imeto.html", "text": "Министрите на външните работи на Гърция и Македония, Никос Котциас и  Никола Димитров, обсъдиха спора за името, предава балканската редакция на \"Аljazeera\".\r\nТелевизията припомня, че Гърция наложи вето на македонската кандидатура за членство в НАТО на срещата в Букурещ през 2008 г.\r\n\"Аljazeera\" съобщава, че НАТО приветства началото на диалога между Гърция и Македония.\r\nПревод и редакция: Мариела Русева", "date": "2017-06-15", "title": "\"Аljazeera\" - Министрите на външните работи на Гърция и Македония обсъдиха спора за името"}
{"url": "http://www.focus-news.net/news/2017/06/15/2405412/plovdiv-avtomobil-e-izgoryal-pri-pozhar-na-bul-kuklensko-shose-v-grada-po-parvonachalna-informatsiya-e-zasegnata-i-avtomivka-v-blizost.html", "text": "Автомобил е изгорял при пожар на бул. „Кукленско шосе“ в Пловдив. Това каза за Радио „Фокус“ – Пловдив главен инспектор Петър Тосков, заместник-директор на Областно управление „Пожарна безопасност и защита на населението“ в Пловдив.  Сигналът за възникнал пожар е подаден в 16:22 часа. Един противопожарен екип е изпратен към мястото на инцидента. Според първоначалната информация пламъците са засегнали и автомивка, която се намира в близост. „Причините за възникването на пожара са в процес на изясняване“, каза още гл. инсп. Петър Тосков. \r\nТони МИХАЙЛОВ", "date": "2017-06-15", "title": "Пловдив: Автомобил е изгорял при пожар на бул. „Кукленско шосе“ в града, по първоначална информация  е засегната и автомивка в близост"}
{"url": "http://www.focus-news.net/news/2017/06/15/2405405/burgas-sadat-ostavi-v-aresta-shveda-ritnal-kamerierka-v-slanchev-bryag.html", "text": "Окръжен съд-Бургас потвърди мярката за неотклонение \"задържане под стража\", наложена от Районен съд - Несебър спрямо шведския гражданин Ралф Сундберг, който изрита камериерка в хотел в Слънчев бряг. Решението на съда е окончателно. Очаква се делото по случая да бъде насрочено до края месеца. „Фокус“ припомня: Шведският гражданин Ралф Сундберг обжалва наложената му мярка за неотклонение „задържане под стража“. Сундберг е туристът, който ритна в лицето камериерка в хотел в Слънчев бряг. Шведът е обвиняем за престъпление по чл. 131, ал. 1, т. 12, предл. първо, вр. чл. 130, ал. 1 от НК, за това, че на 3 юни по хулигански подбуди чрез нанасяне на удар с крак в областта на главата, причинил лека телесна повреда на лицето Д.П., изразяваща се в мозъчно сътресение и оток, довели до временно разстройство на здравето – неопасно за живота.\r\nМария РУСЕВА", "date": "2017-06-15", "title": "Бургас: Съдът остави в ареста шведа, ритнал камериерка в Слънчев бряг"}
{"url": "http://www.focus-news.net/news/2017/06/15/2405378/vesti-onlinecom-sarbiya-gartsite-sa-uporiti-nishto-za-makedoniya-v-nato-i-es-dokato-makedoniya-ne-promeni-imeto-si.html", "text": "\"Гърците са упорити: Нищо за Македония в НАТО и ЕС докато Македония не промени името си!\", съобщава в заглавие сръбското електронно издание \"Vesti-online.com\".\r\nВ публикацията се казва още, че \"Гърция поддържа интегритета на Македония и се надява страната да стане член на ЕС и НАТО, но преди членството трябва да се реши спора за името.\"\r\nИзданието цитира македонския министър на външните работи Никола Димитров, който заявява, че \"неговата страна няма скрити планове, а желае единствено искрено приятелство.\"  \r\nПревод и редакция: Мариела Русева", "date": "2017-06-15", "title": "\"Vesti-online.com\" (Сърбия) - Гърците са упорити: Нищо за Македония в НАТО и ЕС докато Македония не промени името си"}
{"url": "http://www.focus-news.net/news/2017/06/15/2405411/anadolu-agency-turskiyat-sad-osadi-23-dushi-na-dozhivotna-prisada-po-deloto-za-neuspeshniya-prevrat-sreshtu-prezidenta-erdogan.html", "text": "23 заподозрени са осъдени на доживотен затвор за участие в неуспешния преврат от юли 2016 г., предава Anadolu Agency.\r\nМеждувременно, 17 Върховен криминален съд осъди бившия командир на президентския гвардейски полк, полковник Мухсин Кутси Барис на 12 години затвор.\r\nИздадените в четвъртък присъди са първите по време на процеса, който започна в Анкара на 22 май.\r\nСред 221-те обвиняеми е и Фетхуллах Гюлен, който ще бъде съден в отсъствие.  Всички заподозрени, с изключение на 12 души, са членове на Въоръжените сили на Турция, включително един генерал, 3 лейтенант-генерали, 4 генерал-майори, 16 бригадни генерали 3 контра-адмирали. Симеон Миланов", "date": "2017-06-15", "title": "Anadolu Agency: Турският съд осъди 23 души на доживотна присъда по делото за неуспешния преврат срещу президента Ердоган"}
{"url": "http://www.focus-news.net/news/2017/06/15/2405410/prezidentat-rumen-radev-evropeyskite-institutsii-sa-gotovi-po-vsichki-mehanizmi-da-nastroyat-politikata-taka-che-za-vseki-mlad-chovek-da-ima-badeshte-v-evropa.html", "text": "В момента виждам преобладаващ скептицизъм, но самият факт, че европейският комисар по образование, култура, младеж и спорт е тук, означава, че европейските институции са сред нас. Те са нещо отворено и са готови по всички механизми, които съществуват, да чуят нашия глас, да настроят политиката така, че за всеки един млад човек да има бъдеще в Европа“. Това каза президентът Румен Радев по време на граждански диалог с участието на европейския комисар по образование, култура, младеж и спорт Тибор Наврачич в Аулата на Икономическия университет във Варна, предаде репортер на Радио „Фокус“ – Варна.  Инициативата се организира от Представителството на Европейската комисия в България в рамките на Националната среща „Младежки пространства“, като темите на диалога са свързани с образование и обучение, възможности за младите хора, културни дейности и бъдещето на Европа за младите. \r\nГостите могат да задават въпросите си както на живо, така и онлайн с хаштагове #EUdialogues и #FutureOfEurope. По време на събитието се използва и онлайн апликацията https://www.sli.do за допитване до публиката. Един от първите въпроси бе свързан с това дали младите хора смятат, че гласът им се чува в Европа. По-голямата част от присъстващите в залата над 400 младежи отговориха отрицателно.\r\nЕвропейският комисар по образование, култура, младеж и спорт Тибор Наврачич заяви, че Европейската комисия е напълно наясно с факта, че днес младите хора изпитват недоволство. „Усещат се гневни, че гласовете им не се чуват в Брюксел, в европейските институции и форуми, на които се вземат важни решения. Тук съм, за да събера вашите идеи, да ги отнеса в Брюксел и да ги използваме в нашата ежедневна работа. Вие сте бъдещето на Европа, затова мисля, че е особено важно да ходим в университетите, в организациите, които работят с млади хора, спортни и културни институции, тъй като вашия живот протича там“, каза Тибор Наврачич, обръщайки се към присъстващите младежи. „В наш интерес е да намерим добър изход от неотдавнашната икономическа и политическа понякога криза в Европа и да намерим солидни основания за европейски оптимизъм“, добави Тибор Наврачич.\r\nМарияна ВАЛЕНТИНОВА", "date": "2017-06-15", "title": "Президентът Румен Радев: Европейските институции са готови по всички механизми да настроят политиката така, че за всеки млад човек да има бъдеще в Европа"}
{"url": "http://www.focus-news.net/news/2017/06/15/2405414/deutsche-welle-turtsiya-osadi-sadiya-ot-oon-za-saprichastnost-kam-neuspeshniya-prevrat-sreshtu-turskiya-prezident.html", "text": "Съд в Анкара даде 7 години и 6 месеца присъда на Айдън Сефа Акай, който е съдия към Международния остатъчен механизъм за криминални трибунали на ООН, предава Deutsche Welle . \r\nСъдията е обвинен в „членство във въоръжена терористична група“. Айдън Акай бе обвинен от високопоставени представители на турското правителство, във връзки с движението на Фетхуллах Гюлен.\r\nВ специално изявление, президентът на Международния остатъчен механизъм за криминални трибунали, съдия Теодор Мерон каза, че „дълбоко съжалява за това действие на турските власти“. Симеон Миланов", "date": "2017-06-15", "title": "Deutsche Welle: Турция осъди съдия от ООН за съпричастност към неуспешния преврат срещу турския президент"}
{"url": "http://www.focus-news.net/news/2017/06/15/2405418/afp-rusiya-obvini-sasht-v-razpolaganeto-na-raketi-v-siriya.html", "text": "Руското Министерство на отбраната обвини водената от САЩ коалиция в Сирия, че разполага ракети срещу Сирийската арабска армия, предава AFP.\r\nВ изявление министерството каза, че “САЩ са базирали двe ракетни пускови установки „HIMARS” в американската база в Ал-Танаф“. Според руската страна, разположението на ракетните пускови установки показва, че те ще се използват за удари по сирийски правителствени сили.\r\nПревод и редакция: Симеон Миланов", "date": "2017-06-15", "title": "AFP: Русия обвини САЩ в разполагането на ракети в Сирия"}
{"url": "http://www.focus-news.net/news/2017/06/15/2405415/koloni-ot-avtomobili-se-e-obrazuvali-na-gkpp-kulata-na-vhod-i-izhod-saobshti-slushatel-na-radio-fokus.html", "text": "Колони от автомобили се е образували на ГКПП „Кулата“, на вход и изход от страната, съобщи слушател на Радио „Фокус“. По думите му на влизане в страната ни опашката видимо е 15 км, а на изход –  около 5 км.", "date": "2017-06-15", "title": "Колони от автомобили се е образували на ГКПП „Кулата“, на вход и изход, съобщи слушател на Радио „Фокус“"}
{"url": "http://www.focus-news.net/news/2017/06/15/2405413/georgi-gyokov-predlozhenieto-na-bsp-za-preizchislyavane-na-pensiite-ne-e-zaroveno-mozhe-da-napravim-alternativno-v-sashtiya-duh-oshte-sledvashtiya-mesets.html", "text": "Предложението на БСП за преизчисляване на пенсиите съвсем не е „заровено“, може да направим алтернативно предложение в същия дух още следващия месец. Това народният представител от ПГ на „БСП за България“ и член на Националния съвет на партията Георги Гьоков в интервю за Агенция „Фокус“ във връзка с отхвърлянето на промените в Кодекса за социално осигуряване, с които БСП предлагаше преизчисляване на пенсиите. „В този му вид ние имаме право да го внесем по нашия правилник след 6 месеца. Ние можем да направим такова алтернативно предложение в същия дух още следващия месец. Да го депозираме в деловодството на Народното събрание и да оставим управляващите през парламентарната ваканция да размишляват върху нашето предложение“, коментира Гьоков. По думите му е лесно да се говори преди изборите за доходи, за други привлекателни за хората неща, но когато дойде време да се управлява и да не се изпълняват, трябва някой да носи отговорност за това. „В момента системата за социално подпомагане не е най-добрата. Голяма част от хората остават с впечатление за несправедливост, т.е. помощите отиват не към най-уязвимите и най-нуждаещите се групи. В тази посока може да се мисли за промяна на законодателството в социалната сфера, но разбира се, най-големият коз в ръцете на политиците, най-вече на управляващите за повишаване на доходите на хората, включително на пенсиите на възрастните - е икономиката да заработи с „пълна пара“. Гледам, че те се колебаят и чакат някой да им каже от Брюксел какво да правят, дали да строим „Южен поток“ или не, дали да строим АЕЦ „Белене“ или не, дали да осъществяваме големи инфраструктурни проекти или не. С такова колебание икономика не се съживява, икономика не тръгва да върви напред“, коментира Гьоков. Той отчете, че са се  отделили милиарди за саниране, но това според него в никакъв случай не може да се нарече голям инвестиционен проект, въпреки че гълта огромни средства и не води до необходимата заетост и ефект. „Когато похарчиш 2 млрд. за нещо такова, трябва да има по-сериозен ефект според нас“, допълни Гьоков. \r\nДеница КИТАНОВА", "date": "2017-06-15", "title": "Георги Гьоков: Предложението на БСП за преизчисляване на пенсиите не е „заровено“, може да направим алтернативно в същия дух още следващия месец"}
{"url": "http://www.focus-news.net/news/2017/06/15/2405408/gartsiya-makedoniya-parvo-tryabva-da-se-zapoznaem-a-sled-tova-da-tantsuvame-obzor.html", "text": "Проведената в сряда среща между министъра на външните работи на Република Македония Никола Димитров с гръцкия му колега Никос Кодзиас в Атина продължава да бъде водеща в повечето македонски, гръцки и сръбски медии. \r\nИзданията уточняват, че няма промяна в позицията на Атина – Македония трябва да промени името си, ако иска подкрепата на Гърция за членството в ЕС и НАТО.Сръбското издание на руския „Спутник\" заявява, че „ако новото македонско правителство успее по някакъв вълшебен начин да постигне необходимото мнозинство в парламента, което да му позволи да промени името на държавата, съществуват индикации, че албанците ще поискат от Заев да изпълни част от „Тиранската платформа\". Според изданието \"промяната на името на Република Македония би била капката, която препълва чашата и която македонците със сигурност няма да изтърпят.\"\r\nВ заглавие сръбското електронно издание „Vesti-online.com\" уточнява: „Гърците са упорити: Нищо за Македония в НАТО и ЕС докато Македония не промени името си“.Белградското електронно издание „Blic\"цитира министъра на външните работи на Гърция, Никос Котциас след края на разговорите с македонския му колега Никола Димитров,  Котциас заявява: „Първо името, а след това членството в НАТО и ЕС.\" Същата фраза на Котциас е избрана за заглавие от изданията на „Novi magazin\" и  „Politika\".Балканската редакция на „Аljazeera\" съобщава, че НАТО приветства началото на диалога между Гърция и Македония.Радио „Свободна Европа“ предава, че най-голямата гръцка опозиционна партия, Нова Демокрация, е потвърдила позицията на външния министър Никос Котциас, при разговорите с македонския министър Никола Димитров. По време на срещата с македонската делегация Йоргос Кумуцакос, отговарящ за външната политика в Нова Демокрация, е заявил, че няма да има промяна на гръцката позиция от Букурещ през 2008 г., докато не се намери решение на спора за името. Изявлението на Кумуцакос е цитирано от вестниците „Вечер\" и „Нова Македония\", телевизиите „Канал 5\", „Сител\" и „Телевизия „Нова\", както и от македонските електронни издание „Стандарт\" и „А1 ON\".Скопското електронно издание „Фактор\" отбелязва, че въпреки констатираните различия двете страни са показали готовност за взаимна поддръжка и изтъква активната роля на Македония, която е „сменила стратегията си и от защита е навлязла в офанзива\". „Първо трябва да се запознаем, а след това да танцуваме...\" - коментира изданието и акцентира върху големите надежди и оптимистичните послания след срещата в Атина.Македонското електронно издание „10без10\" пише, че външният министър Никола Димитров е започнал да троши леда в отношенията с Гърция.\r\n„Котциас иска промяна на името и дава \"Амин\" за членството в НАТО“ е водещо заглавие на репортажа на македонската телевизия „ТВ21\". Телевизията съобщава, че Гърция продължава да настоява за взаимноприемливо решение в спора за името, зачита териториалната цялост на Македония и същевременно е против каквито и да било санкции и намесата на трети страни в двустранните отношения. Скопското електронно издание „24 Вести\" отбелязва, че срещата между външните министри Никос Котциас и Никола Димитров е показала, че е необходимо да се намери компромисно решение. Изданието цитира гръцкия външен министър, който е заявил, че „добрите отношения не отменят преговорите, но ги правят по-приятни\".\r\nВ кореспонденция от Атина скопската телевизия „Телма“ предава, че Македония не може да получи покана за членство в НАТО под името ФИРОМ, което на практика означава, че в ООН трябва да се намери ново име, което да се представи пред НАТО и ЕС.Държавната Македонска радио и телевизия съобщава: „Димитров поиска подкрепа, Котциас отговори, че името е условие\". МРТ цитира новия министър Никола Димитров, който е заявил, че е дошъл в Атина „за да поиска подкрепата на гръцкото правителство и гръцката общественост и заедно да отбележим пътя, по който искаме да вървим\".\r\nВ официално съобщение ръководството на опозиционната партия ВМРО-ДПМНЕ предупреди премиерa Зоран Заев, че е обещал бърз прием в НАТО и ЕС, без това да засяга македонската идентичност и без да се сключват договори в ущърб на държавата. Партията на  бившия премиер Никола Груевски предупреждава, че македонската общественост очаква премиера Заев да изпълни своите обещания, като „не променя положителните препоръки, които Македония получава в продължение на осем години.\"", "date": "2017-06-15", "title": "Гърция - Македония: „Първо трябва да се запознаем, а след това да танцуваме...\" (ОБЗОР)"}
{"url": "http://www.focus-news.net/news/2017/06/15/2405419/predstoyashti-sabitiya-v-stranata-za-16-yuni-agentsiya-fokus.html", "text": "***\r\nОт 09.00 часа ще започне редовното заседание на Народното събрание.\r\n***\r\nПо повод навършването на 80 г. от раждането на Негово величество цар  Симеон Втори в катедралния храм „Св. Александър Невски” ще се състои Благодарствен молебен към Всеподателя Бога. Той ще бъде оглавен от Негово Светейшество Неофит, Патриарх Български и митрополит Софийски, в съслужение с Високопреосвещени митрополити от  Светия Синод на Българската православна църква. По повод 80-тия рожден ден на Н.В. Цар Симеон II в двореца „Врана” ще гостуват членове на кралски фамилии от цяла Европа. На събитието са поканени и представители на държавната и местна власт в България.\r\n***\r\nОт 09.30 часа 23-и състав на Софийски градски съд ще заседава по делото срещу Елизабет М. и Дмитрий А., на които са повдигнати обвинения за пране на пари.\r\n***\r\nОт 09.30 часа Wizz Air организира пресконференция в хотел Crystal Palace.\r\n***\r\nОт 09.30 часа 14-ти състав на Специализирания наказателен съд ще заседава по делото срещу Валери С., Севделин О. и др., на които са повдигнати обвинения за образуване и ръководене на организирана престъпна група.\r\n***\r\nОт 10.00 часа в зала „Роял I” на „София Хотел Балкан” ще се проведе конференцията на фондация „Фридрих Еберт” и фондация „Солидарно общество „Обновлението на социалните и демократични ценности като неотменна част от модернизацията на социалдемократическите партии“. На събитието ще участват зам.-председателят на Народното събрание Валери Жаблянов, народният представител от „БСП за България“ Стоян Мирчев и евродепутатът от БСП/ПЕС Георги Пирински.\r\n***\r\nОт 10.30 часа в Гранитна зала на Министерския съвет министър-председателят Бойко Борисов свиква работна среща с представители на местната власт, държавните институции и браншови организации, на която ще бъдат обсъдени мерките за намаляване на административната тежест и облекчаване на режимите за работа с гражданите.\r\n***\r\nОт 10.30 часа на сцената в Sofia Ring Mall ще се проведе пресконференция по повод откриването на първото по рода си в България изложение ЕКСПО „МОИТЕ ПАРИ” - Всичко за личните финанси. \r\n***\r\nОт 11.00 часа в Националния пресклуб на БТА по време на пресконференция ще бъде представен новоучреденият Атлантически съвет на България.\r\n***\r\nОт 11.00 часа 7-и състав на Специализирания наказателен съд ще заседава по делото срещу Поля П., Спасена Г. и др., на които са повдигнати обвинения за образуване и ръководене на организирана престъпна група.\r\n***\r\nОт 12.00 часа кметът на София Йорданка Фандъкова ще провери реконструкцията на Столичния зоопарк.\r\n***\r\nОт 12.00 часа в Националния пресклуб на БТА ще се състои  пресконференция, по време на международният лагер ЛъкиКидс ще представи своята  програма, чрез която децата между 5 и 14 години могат неусетно да научат английски език.\r\n***\r\nОт 12.30 часа в Народното събрание депутат от Държавната дума на Руската федерация и заместник-председател на Комисията по международни отношения Анатоли Карпов ще се срещне с председателя на парламента Димитър Главчев, с председателя на ПГ на коалиция „Обединени патриоти“ Волен Сидеров, с представители на Комисията по въпросите на децата, младежта и спорта, както и с представители на Групата за приятелство с Русия.\r\n***\r\nОт 14.00 часа заместник-министърът на икономиката Александър Манолев ще отличи по време на официална церемония победителите във финала на националния етап на конкурса Европейски награди за насърчаване на предприемачеството. Церемонията по награждаването ще се състои в сградата на Представителството на Европейската комисия в България.\r\n***\r\nОт 13.30 часа 9-и състав на Специализирания наказателен съд ще заседава по делото срещу Гроздан Т., Иван П. и др., на които са повдигнати обвинения за образуване и ръководене на организирана престъпна група.\r\n***\r\nОт 17.00 часа на игрищата на Спортна София (Зона Б5) Христо Стоичков ще открие столичните квалификации на Kamenitza Фен Купа 2017.\r\n***\r\nОт 19.00 часа в Dada Cultural Bar ще се проведе среща с Нилтон Сантяго и премиерата на стихосбирката му „24 часа в живота на едно водно конче“. Събитието е част от 12-то Международно издание на фестивала СОФИЯ: ПОЕТИКИ. \r\n***\r\nОт 18.00 часа в Градска библиотека „Паисий Хилендарски” ще бъде открит фестивал „Картините оживяват”, с който започват Паисиевите дни. В 18.30 часа ще бъда излъчен френският игрален филм „Влюбените от Монпарнас 19” за художника Амедео Модилиани в Градска библиотека.\r\n***\r\nОт 10.00 часа „Работилничка за усмивки“ ще отвори врати за малчуганите и техните родители във фоайето пред салона на Кукления театър.\r\n***\r\nОт 10.30 часа ще бъде отслужен  водосвет  на новия парк \"Македония\" /бившите казарми/.\r\n***\r\nОт 11.30 часа в зала \"22 септември\" ще се проведе пресконференция във връзка с предстоящия фестивал \"Франкокофоли\".\r\n***\r\nОт 21.00 часа в парк „Македония“ ще се състои церемонията по връчване на годишните Награди на БГ Радио.\r\n***\r\nОт 09.00 часа в  Държавната опера ще започне Научната програма на 17 -ия Научен конгрес на Български зъболекарски съюз.\r\n***\r\nОт 09.30 часа в Смарт център-Бургас ще се проведе Годишната аутсорсинг конференция и Innovation, Technology & Sourcing Awards 2017.\r\n***\r\nОт 14.00 часа в аулата на УМБАЛ Бургас ( в стария корпус) ще се проведе семинар по редки болести „Да добавим живот!“.\r\n***\r\nОт 19.00 часа на Мостика ще се проведе масово надиграване „Включи мегдана“.\r\n***\r\nОт 18.00 часа в Културен център „Морско казино“ ще бъде представена арт инсталация \"Ветропоказателят на седемте морета\".\r\n***\r\nОт 19.00 часа в хотел „Приморец“ ще се проведе тазгодишното издание на Innovation, Technology & Sourcing Awards 2017.\r\n***\r\nОт 10.00 часа в регионалния пресклуб на БТА ще се проведе пресконференция на представители на Русенския университет и на неговия филиал във Видин.\r\n***\r\nОт 18.30 часа в Крайдунавския парк във Видин е дефилето на участниците и церемонията по откриването на фестивала „Танци край Дунава”. \r\n***\r\nОт 10.30 часа в клуб „Славянски“ ще се проведе 4-ят турнир по бридж, шах, табла и дама за хора от третата възраст.\r\n***\r\nОт 17.00 часа в Градски парк „Свети Георги“ ще се състои концерт на Духов оркестър – Добрич с диригент Стоян Монов.\r\n***\r\nОт 18.00 часа в Дом-паметник „Йордан Йовков“ ще бъде открит Национален ученически конкурс „България и Първата световна война. Места на памет“\r\nпо проект „NETWORKING IN PRESERVING THE FIRST WORLD WAR MULTICULTURAL HERITAGE IN THE DANUBE COUNTRIES“.\r\n***\r\nОт 10.00 до 13.00 часа в библиотека „Иван Вазов“ ще се състои кръгла маса на тема „Опазване на специалните колекции в България и Русия“.\r\n***\r\nОт 13.00 часа в Аграрния университет ще се проведе заседание на Съвета на ректорите на висшите училища в Република България. От 15.00 часа в заседателната зала на Ректората пресконференция ще дадат министърът на образованието и науката Красимир Вълчев и Председателят на Съвета на ректорите проф. Любен Тотев.\r\n***\r\nОт 17.00 часа в дома на Христо Г. Данов в Пловдив, Стария град, в рамките на ежегодната инициатива „Пловдив чете“ ще бъде връчена Националната награда „Христо Г. Данов” - 2017 година. \r\n*** \r\nОт 11.00 часа в зала 308 ще се проведе пресконференция, във връзка с Фестивал „Античният Абритус“. \r\n***\r\nОт 18.00 часа в Клуба на дейците на културата ще бъде представена фотоизложбата „Аз, фотографът“.\r\n***\r\nОт 10.00 часа в регионалния пресклуб на БТА ще се състои пресконференция на Инициативния комитет на собствениците на парцели в квартал \"Бедечка\".\r\n***\r\nОт 18.00 часа в галерия „Байер“ ще бъде открита изложба с творби на участниците в XXII-то издание на пленер по живопис „Дружба 2017“.\r\n***\r\nОт 13.00 часа в регионалния пресклуб на БТА ще се проведе пресконференция по повод организирана благотворителна кампания за събиране на средства за лечението на страдащ от раково заболяване младеж от Шумен.", "date": "2017-06-15", "title": "Предстоящи събития в страната за 16 юни (Агенция „Фокус“)"}
{"url": "http://www.focus-news.net/news/2017/06/15/2405424/blagoevgrad-rabotilnichka-za-kukli-otvarya-vrati-v-grada.html", "text": "Утре, 16 юни (петък) от 10:00 часа „Работилничка за усмивки“ ще отвори врати в Благоевград за децата и техните родители. Фоайето пред салона на Куклен театър-Благоевград ще се превърне в сцена за изява на малки и големи. Това съобщиха от пресцентъра на Община Благоевград. Помощник на децата в интересните занимания ще бъде художничката Меги. Нейната грижа ще бъде всеки „работник“ да създаде своя уникална кукла.  Целта на инициативата е да подтикне подрастващите към усвояване на нови занимания и развиване на въображението им.", "date": "2017-06-15", "title": "Благоевград: „Работилничка за кукли“ отваря врати в града"}
{"url": "http://www.focus-news.net/news/2017/06/15/2405423/na-ucheben-poligon-koren-se-provede-zaklyuchitelniyat-etap-na-takticheskoto-uchenie-s-boyni-strelbi-otveten-udar-2017.html", "text": "Заместник-началникът на отбраната генерал-лейтенант Пламен Атанасов и командирът на Сухопътните войски генерал-майор Михаил Попов наблюдаваха заключителния етап на тактическото учение с бойни стрелби „Ответен удар -2017“. То се проведе на Учебен полигон „Корен” и в него участваха военнослужещи от състава на Втора механизирана бригада – Стара Загора. Това съобщиха от пресцентъра на Министерството на отбраната. Командирът на бригадата бригаден генерал Костадин Кузмов представи целите и задачите на учението, в което участваха около 600 военнослужещи със 150 единици бронетанкова и автомобилна техника от състава на механизираната бригада.\r\nПо време на „Ответен удар – 2017“ бяха отработени действия на усилен механизиран батальон като преден отряд на сухопътен компонент.  Авиационната поддръжка беше осъществена от самолети Су-25 от авиобаза „Безмер“. В учението се включиха и екипажите на вертолети Ми-24 и „Кугър“ от 24- та авиобаза в Крумово, танкистите от Центъра за подготовка на специалисти в Сливен, военнослужещи от разузнавателния батальон и курсанти от Националния военен университет „Васил Левски“. \r\nГенерал-лейтенант Атанасов даде висока оценка на боеготовността и боеспособността на участващите военни формирования. По думите му, в учението е постигнато много добро взаимодействие между различните родове войски.   \r\nВ отговор на журналистически въпроси генерал-лейтенант Атанасов каза, че проектът за модернизация на Сухопътните войски скоро ще бъде внесен за обсъждане в Министерски съвет. „Армията се нуждае от модернизация, тъй като въоръжението е от преди 30 години, а в света навлизат нови системи. Превъоръжаването трябва да се извършва едновременно и в трите вида въоръжени сили“, категоричен беше той. Заместник-началникът на отбраната разясни, че се работи за едновременното реализиране на трите модернизационни проекта. Целта е с отпуснатите финансови средства за ВВС и ВМС да може да се превъоръжат и Сухопътни войски, като плащанията се разсрочат във времето, разясни той.  \r\nЗаключителният етап на учението наблюдаваха също командващият Съвместното командване на силите генерал-лейтенант Любчо Тодоров, съветникът на президента по военната сигурност генерал-майор Данчо Дяков, директорът на Служба „Военна полиция“ бригаден генерал Борислав Сертов, командири на военни формирования от Българската армия, представители на държавната и местната власт. На Учебен полигон „Корен“ присъства и командирът на Сухопътните войски на Украйна генерал-лейтенант Сергей Попко, който е на работно посещение в нашата страна.", "date": "2017-06-15", "title": "На Учебен полигон „Корен“ се проведе заключителният етап на тактическото учение с бойни стрелби  „Ответен удар - 2017“"}
{"url": "http://www.focus-news.net/news/2017/06/15/2405417/prezidentat-rumen-radev-stranata-ni-tryabva-da-razviva-morskata-industriya-oshte-po-intenzivno.html", "text": "Страната ни трябва да развива морската индустрия още по-интензивно. Това заяви президентът Румен Радев по време на граждански диалог с участието на европейския комисар по образование, култура, младеж и спорт Тибор Наврачич във Варна, предаде репортер на Радио „Фокус“ – Варна. „Морската индустрия, нейното развитие, е едно интегрално понятие за България. То включва в себе си много важни отделни елементи, на които трябва да гледаме наистина като на едно цяло. Има своето значение за нашето развитие в бъдеще. Богатствата в голяма степен са концентрирани в Световния океан и в моретата. България, като морска държава и държава с речно корабоплаване, трябва да развива този сектор още по-интензивно. Ние имаме своите успехи, но държавата тук трябва да оказва по-голямо съдействие на стратегическо ниво“, допълни държавният глава. \r\nПо отношение на приноса към развитието на тази индустрия Румен Радев припомни, че на заседание на Консултативния съвет за национална сигурност е взето решение проектите за модернизация на българската армия, включително и проектът за  многофункционалните модулни патрулни кораби, да се разработват така, че задължително да участва българската индустрия. „Това означава един директен принос за индустриалното развитие, специално за региона на Варна“, допълни Румен Радев.\r\nМарияна ВАЛЕНТИНОВА", "date": "2017-06-15", "title": "Президентът Румен Радев: Страната ни трябва да развива морската индустрия още по-интензивно"}
{"url": "http://www.focus-news.net/news/2017/06/15/2405422/prezidentat-rumen-radev-obrazovatelnata-sistema-v-balgariya-tryabva-da-premine-ot-usvoyavane-na-gotovi-znaniya-kam-usvoyavane-na-kompetentsii.html", "text": "Образователната система в България трябва да премине от усвояване на готови знания към усвояване на компетенции. Това заяви президентът Румен Радев по време на граждански диалог с участието на европейския комисар по образование, култура, младеж и спорт Тибор Наврачич във Варна, предаде репортер на Радио „Фокус“ – Варна. „Обикновено, когато се говори за помощ от Европейския съюз, първото нещо по презумпция си представяме някаква финансова помощ. Да, тя винаги е добре дошла и програмата \"Еразъм+\" е добър пример за това. Но помощта може да има много други, и то важни измерения. Това може да бъде уеднаквяване на образователните стандарти. Ние, в България, трябва да решим един важен проблем, трябва да продължим по пътя в образователната система – от система, в която се преподават, усвояват, запаметяват и възпроизвеждат готови знания, към усвояване на компетенции. Трябва да можем да ползваме стандартите на водещи учебни заведения от други държави в Европа, които са го постигнали – поставили са своите млади хора в среда, в която да мислят провактивно, творчески, да имат ситуативен подход към проблемите. Да не се използват просто готови модели и готови знания, а да мислят как да разработват адаптивни модели, които да им помагат да се саморазвиват, да се адаптират към една непрекъснато променяща се среда. Това трябва да бъде основната цел в нашата образователна система“, заяви държавният глава. \r\nТой припомни, че европейската комисия е инициирала програма, която проследява хората, завършили висше или средно професионално образование – за реализация, и подчерта, че тази информация трябва да бъде достъпна. Според Румен Радев понякога младите хора стават жертва на недостатъчна информираност, учат пет години за дадена професия, но след завършване на обучението им се оказва, че тази специалност или е отпаднала, или търсенето на кадри е пренаситено. \r\n„Предстоят много динамични процеси, ще налагат с много бърз темп появяването на нови и отпадането на други специалности. Тук е мястото на Европейския съюз да дава този анализ напред във времето, за да знаят младите хора кои ще бъдат перспективните специалности“, подчерта Румен Радев.\r\nМарияна ВАЛЕНТИНОВА", "date": "2017-06-15", "title": "Президентът Румен Радев: Образователната система в България трябва да премине от усвояване на готови знания към усвояване на компетенции"}
{"url": "http://www.focus-news.net/news/2017/06/15/2405427/gd-granichna-politsiya-intenziven-e-trafikat-na-granichnite-punktove-koloni-ot-tovarni-avtomobili-ima-na-kulata-kapitan-andreevo-lesovo-i-dunav-most-ruse.html", "text": "Към 18.00 часа трафикът на граничните пунктове на страната е интензивен, колони от товарни автомобили има на  ГКПП \"Кулата\", ГКПП \"Капитан Андреево, ГКПП \"Лесово\" и ГКПП \"Дунав мост - Русе\". Това съобщиха от пресцентъра на ГД \"Гранична полиция\". На българо-гръцката граница на ГКПП \"Кулата\" трафикът е интензивен на вход, има 6 км колона от товарни автомобили. На българо-турската граница на ГКПП \"Капитан Андреево\" има 7 км колона от товарни автомобили на изход, а на ГКПП \"Лесово\" има 3 км опашака от товарни автомобили на изход. На българо-румънската граница на ГКПП \"Дунав мост-Русе\" има 4км колона от товарни автомобили на вход, а на изход - 1км.\r\nНормален е трафикът на пунктовете на границите със Сърбия и Македония.", "date": "2017-06-15", "title": "ГД \"Гранична полиция\": Интензивен е трафикът на граничните пунктове, колони от товарни автомобили има на \"Кулата\", \"Капитан Андреево, \"Лесово\" и \"Дунав мост - Русе\""}
{"url": "http://www.focus-news.net/news/2017/06/15/2405421/georgi-gyokov-bsp-kakto-s-preizchislenieto-na-pensiite-prez-2007-2008-g-ne-se-sruti-pensionnata-sistema-taka-i-dnes-nyama-veroyatnost-tya-da-bade-destabilizirana-ako-tova-se-sluchi.html", "text": "Както 2007-2008 г. не се срути пенсионната система с преизчислението на пенсиите, така и днес няма вероятност тя да бъде дестабилизирана, ако това се случи. Това народният представител от ПГ на „БСП за България“ и член на Националния съвет на партията Георги Гьоков в интервю за Агенция „Фокус“ във връзка с отхвърлянето на промените в Кодекса за социално осигуряване, с които БСП предлагаше преизчисляване на пенсиите. Гьоков посочи, че последното преизчисление на пенсиите е правено по време на правителството на Тройната коалиция с министъра на труда и социалната политика Емилия Масларова и с участието на БСП в управлението. „Това е през 2007 г., с начало на получаване на преизчислените пенсии от 2008 г. Това беше посрещнато много добре от тогавашните пенсионери. За времето на управлението на Тройната коалиция при правителството на Сергей Станишев и след преизчисляването на пенсиите имаше и други повишения. За четири години общото средно повишение на пенсиите в България стана със 108 %“, каза Гьоков. „Най-добре е всички пенсии да се преизчислят със средноосигурителния доход за 2016 г. Това ще се отрази най-слабо като увеличение и най-малко на тези пенсии, отпуснати през 2016 г.“ , обясни той. „Ние разбираме и възможностите на бюджета на държавното обществено  осигуряване на фонд „Пенсии“, пък и на държавния бюджет - не е добре да поемат такива огромни натоварвания, защото този проблем се е затлачвал с години. През последните 7  години са управлявали от ГЕРБ и нито и намек за решаване на този въпрос. Те за 3-4 години от управлението при мандата на кабинета „Борисов“ 1  дори пренебрегнаха нещо, записано в Кодекса за социално осигуряване и не осъвременяваха пенсиите дори по швейцарското правило“, обясни народният представител от БСП. Той посочи, че от партията му са предложили това преизчисление да стане със средноосигурителния доход за 2013 г. и поетапно след 1-2 години отново да се предложи преизчисление с по-късна година и средноосигурителен доход. По думите му това предложение ще струва около 400-450 млн.лв. докрая на годината. „За една година са между 800 млн. лв.  и 1 млрд. лв. Обвиняват ни от управляващите, че едва ли не саботираме бюджета и искаме актуализация. Те също искат актуализация на бюджета на държавното обществено осигуряване с промяната на минималните пенсии. Твърдим, че тези пари на фона на хвалбите на премиера Борисов, че ще има бюджетен излишък от 1, 5 млрд. лв. до 3 млрд.лв. са нищо“, заяви Гьоков. Той посочи, че вместо да се харчат и преразпределят не през бюджета, а порочно и противоконституционно с министерски постановление, може съвсем официално да се направи едно добро дело за пенсионерите, като се прехвърлят необходимите стотина милиона оттам към фонд „Държавно обществено осигуряване“. „Останалите пари до  400 млн. лв. си идват от повишените приходи и излишъка във фонд „Държавно обществено осигуряване“, за който ние твърдяхме, че е силно подценен и ще има такъв излишък. Предложението за преизчисляването на пенсиите от наша страна беше пресметнато финансово обосновано и нищо притеснително не носеше за пенсионно-осигурителната система“, допълни Гьоков. \r\nДеница КИТАНОВА", "date": "2017-06-15", "title": "Георги Гьоков, БСП: Както с преизчислението на пенсиите през 2007-2008 г. не се срути пенсионната система, така и днес няма вероятност тя да бъде дестабилизирана, ако това се случи"}
{"url": "http://www.focus-news.net/news/2017/06/15/2405425/prezidentat-rumen-radev-za-da-ima-ravenstvo-mezhdu-obrazovanie-i-gramotnost-tryabva-da-osaznaem-sotsialnata-znachimost-na-obrazovanieto.html", "text": "В днешно време образование и грамотност нямат знак за равенство помежду си, това е тревожен въпрос. Това заяви президентът Румен Радев по време на граждански диалог с участието на европейския комисар по образование, култура, младеж и спорт Тибор Наврачич във Варна, предаде репортер на Радио „Фокус“ – Варна. „За да се сближат тези две понятия, трябва да осъзнаем социалната значимост на образованието. Без такова осъзнаване, образованието ще остане един безсмислен формален процес, в който всеки отива, за да вземе диплома. Всяко едно поколение трябва да осъзнае своята историческа роля“, посочи държавният глава. \r\n„Моето поколение имаше историческа мисия, която наистина изпълни – да руши тези стени и да сближава, защото премахването на Берлинската стена, на \"Желязната завеса\", не означаваше моментално сближаване. Отне много време, не можем да кажем, че този процес е завършен, но вече е факт, че Европа не е същата. Имаме Европа без граници, Европа на свобода на движенията на хора, стоки, услуги капитали. Има Европа на върховенството на закона, но има и страшно много проблеми. Европа се раздира от противоречия, има популизъм, растящ национализъм, макроикономически дисбаланси, има чувствителна разлика в жизнения стандарт в различни държави на Европа“, каза още Румен Радев. \r\nПо думите му, за да има смисъл образованието и за да може то да е идентично с грамотност, това поколение трябва да отговори на въпроса къде иска да види Европа утре, как ще направи така, че да има силна и обединена Европа, фактор на световната сцена, да няма граници, да е основана на истински ценности. „Всеки млад човек трябва да се стреми към комуникативност, предприемачество, саморазвитие, които да му помогнат да бъде пълноценен гражданин, за да се постигне тази обща визия за Европа“, каза още държавният глава.\r\nМарияна ВАЛЕНТИНОВА", "date": "2017-06-15", "title": "Президентът Румен Радев: За да има равенство между образование и грамотност, трябва да осъзнаем социалната значимост на образованието"}
{"url": "http://www.focus-news.net/news/2017/06/15/2405416/plovdiv-do-kraya-na-denya-voennosluzheshti-shte-transportirat-do-poligon-za-obezvrezhdane-nevzriveniya-boepripas-otkrit-v-rayon-trakiya.html", "text": "До края на деня военнослужещи от Сухопътните войски ще транспортират до военен полигон за обезвреждане невзривения боеприпас, открит в район „Тракия“ в Пловдив. Това съобщиха за Радио „Фокус”-Пловдив от Министерството на отбраната. Авиоснарядът е бил открит около 13,45 часа, при изкопни работи. Районът е отцепен и се охранява от органите на МВР.\r\nЦветана ТОНЧЕВА", "date": "2017-06-15", "title": "Пловдив: До края на деня военнослужещи ще транспортират до полигон за обезвреждане невзривения боеприпас, открит в район „Тракия“"}
{"url": "http://www.focus-news.net/news/2017/06/15/2405428/tanyug-aleksandar-vuchich-dade-mandat-za-sastavyane-na-novo-srabsko-pravitelstvo-na-ana-barnabich.html", "text": "Президентът на Сърбия Александър Вучич даде мандат за съставянето на ново правителство на Ана Брънабич, предава ТАНЮГ.\r\nАлександър Вучич заяви, че това решение не е било лесно. Според него това не е загуба за СНС (Сръбската прогресивна партия), нито за когото и да било, а идея за намирането на най-доброто решение.\r\nАна Бърнабич пое поста на служебен министър-председател след като Александър Вучич бе избран за президент на Сърбия.   Симеон Миланов", "date": "2017-06-15", "title": "ТАНЮГ: Александър  Вучич даде мандат за съставяне на ново сръбско правителство на Ана Бърнабич"}
{"url": "http://www.focus-news.net/news/2017/06/15/2405430/prof-aleksandar-marinov-politolog-s-othvarlyaneto-na-mazhoritarnata-sistema-stanahme-svideteli-na-edno-ot-ne-tolkova-mnogobroynite-razumni-resheniya-na-parlamenta.html", "text": "С отхвърлянето на мажоритарната система станахме свидетели на едно от не толкова многобройните разумни решения на парламента. Това каза политологът проф. Александър Маринов в интервю за Агенция „Фокус“ във връзка с отхвърлянето на предложенията на ГЕРБ за мажоритарна избирателна система. По думите му законопроектът за промени в Изборния кодекс, внесен от ГЕРБ е бил некачествен. „Дори  само на първо четене да бъде приет, това означава, че може да бъде основа за по-нататъшна работа. Сега проектът е отхвърлен и с него е приключено. Всяка партия разсъждава не толкова за желанието на обществото и за ползите за обществото от промяната на Изборния кодекс, колкото за своите тесни интереси. Според мен не е много и наясно как точно ще ги дефинира тези интереси. Съвършено ясно е, че ГЕРБ внесоха този законопроект с идеята, че той няма да мине и с желанието да инкасират някакви политически, тактически ползи и да отклонят обвиненията, че парламентът вече сума ти време нищо работи. БСП изчакват своя момент да внесат своя проект, който тепърва предстои да видим дали е наистина по-добър, не само като общ принцип, а като цялостно законово решение“, каза проф. Маринов. По думите му ДПС за пореден път е дала знак, че е готово да прави различни в това число редки завои и прави оферти за всички посоки. \r\nСпоред него е ясно, че хората искат промяна в избирателната система в полза на личностите за сметка на партийното господство. „За това партиите не полагат особени грижи. Може да се отговори на желанието на избирателите по различни начини, а не само чрез буквално възпроизвеждане на въпроса от референдума. Предстои да видим дали ще бъде намерено едно такова по-работещо решение с оглед постигането на истинския смисъл на желанието на обществото“, допълни проф. Маринов. \r\nДеница КИТАНОВА", "date": "2017-06-15", "title": "Проф. Александър Маринов, политолог: С отхвърлянето на мажоритарната система станахме свидетели на едно от не толкова многобройните разумни решения на парламента"}
{"url": "http://www.focus-news.net/news/2017/06/15/2405431/srabskiyat-prezident-aleksandar-vuchich-ana-barnabich-shte-pokazhe-uvazhenie-kam-tezi-partii-koito-shte-ya-podkrepyat.html", "text": "Сръбският президент Александър Вучич обяви, че дава мандат за съставяне на правителство на Ана Бърнабич, предава B92.\r\nТой добави, че лидерът на Сръбската социалистическа партия (СПС) и действащ премиер и външен министър Ивица Дачич „фактически ще води политическата част“ и, че ще има „промени сред министрите, включително едно или две нови министерства“.\r\nПопитан какво му е казала Ана Бърнабич, когато е обявил решението си пред нея, Вучич отговори:\r\n„Нямам идея, „благодаря“, предполагам.“\r\nПрезидентът на Сърбия каза, че е бил уверен от Ана Бърнабич в способността й да формира парламентарно мнозинство за правителството си.\r\nСпоред него тя е „трудолюбива и има професионални, както и лични качества“. Александър Вучич е убеден, че тя ще „покаже уважение към партиите, които очаква да я подкрепят, и ще работи за просперитета на Сърбия.“\r\nАна Бърнабич ще е първата жена начело на сръбско правителство, както и първият министър-председател с хомосексуални предпочитания. Симеон Миланов", "date": "2017-06-15", "title": "Сръбският президент Александър Вучич: Ана Бърнабич ще покаже уважение към тези партии, които ще я подкрепят"}
{"url": "http://www.focus-news.net/news/2017/06/15/2405434/smeseni-boyni-izkustva-floyd-meyuedar-shte-se-sreshtne-na-ringa-s-konar-makgregar.html", "text": "Боксовата легенда Флойд Мейуедър ще се изправи на ринга срещу шампионът по смесени бойни изкуства на UFC Конър Макгрегър. Мачът може да донесе на двамата мъже до 100 милиона долара.\r\nАмериканецът Мейуедър потвърди, че ще се бие срещу Конър Макгрегър на 26 август в Лас Вегас.\r\nИрландският шампион на UFC в лека категория също потвърди предстоящия мач.", "date": "2017-06-15", "title": "Смесени бойни изкуства:: Флойд Мейуедър ще се срещне на ринга с Конър Макгрегър"}
{"url": "http://www.focus-news.net/news/2017/06/15/2405450/times-of-israel-500-izraelski-voynitsi-na-ucheniya-v-planinite-na-kipar.html", "text": "Стотици израелски войници, специално обучение да оперират дълбоко зад вражески линии, проведоха едноседмични учения в Кипър, предава Times of Israel .\r\nМащабното учение на Израелските отбранителни сили (ИОС) е първото на чуждестранна територия за  бригадата командоси към ИСО.\r\nПродължилото почти цяла седмица учение, е тествало уменията на командосите в нови и динамични условия, според началника на операцията, който пожела анонимност пред медиите.\r\nНад 500 израелски военни взеха участие в това учение повечето, от които от бригадата командоси наречена бригада „Оз“. По-голямата част от войниците бяха от подразделението „Егоз“, което е било част от Голанската бригада, и е специално тренирано за бой в планински области.\r\nЗаедно с израелските командоси,  в учението участваха и 100 военнослужещи на Кипър. Симеон Миланов", "date": "2017-06-15", "title": "Times of Israel: 500 израелски войници на учения в планините на Кипър"}
{"url": "http://www.focus-news.net/news/2017/06/15/2405426/prof-aleksandar-marinov-politolog-ot-kosmosa-lichi-che-politicheskite-sili-nyamat-zhelanie-za-vavezhdane-na-mazhoritarnata-izbiratelna-sistema.html", "text": "От космоса личи, че политическите сили нямат желание за въвеждане на мажоритарната избирателна система. Това каза политологът проф. Александър Маринов в интервю за Агенция „Фокус“ във връзка с отхвърлянето на предложенията на ГЕРБ за мажоритарна избирателна система. По думите му те се опитват да направят козметични промени като в същото време работят в противоположния смисъл и посока. „Виждате например желанието всячески да се ограничи и смачка преференциалното гласуване. Партиите не искат мажоритарност, защото това означава да се отслаби силата на контрол в партийните ръководства. Те не искат това нещо. Те не мислят сериозно въпроса за партийната субсидия. Тук въобще не се ограничавам до размера ѝ, а до контрола за харченето на тази субсидия. Това е може би още по-важен въпрос. Партиите нямат реален интерес и въобще не показват желание да се съобразят с желанието на обществото за рязко, съществено реформиране на партийно-политическата система у нас“, коментира проф. Маринов. Той посочи, че проучвания вече показват, че подкрепата за този конкретен вариант на избирателна реформа въобще не е толкова висока, колкото е била изразена на референдума. „След половин година и повече обществени дискусии, които трябваше да предхождат референдума, една значителна част от обществото е преценила, че точно този вариант не е най-добрият. Ако са разчитали на някаква надигаща се вълна, инициаторите на референдума са се заблудили с оглед на своите интереси. Това, че в обществото има желание за промяна в тази посока е друг въпрос“, коментира проф. Маринов. \r\nДеница КИТАНОВА", "date": "2017-06-15", "title": "Проф. Александър Маринов, политолог: От космоса личи, че политическите сили нямат желание за въвеждане на мажоритарната избирателна система"}
{"url": "http://www.focus-news.net/news/2017/06/15/2405429/smolyan-lichni-veshti-gramoti-i-medali-sa-predstaveni-v-izlozhbata-pochetnite-grazhdani-na-smolyan-istoriya-i-pamet.html", "text": "Лични вещи, грамоти и медали са представени в изложбата „Почетните граждани на Смолян – история и памет“, която бе открита в Историческия музей по повод празника на Смолян, предаде репортер на Радио „Фокус” – Смолян. Авторът на изложбата Цвета Колева разказа откога датира почетното гражданство, в коя държава е възникнало и за какво се присъжда това признание. В Смолян званието „Почетен гражданин на Смолян“ е учредено през 1970 г. Първоначално то повтаря националния модел от 50-те години да се присъжда на „високи гости от страната и чужбина“, но от края на 80-те години дава на личности с изключителни постижения в обществения и културния живот на града. Удостоените получават специален почетен знак – „Златен герб“ във вариант за индивидуална награда и грамота. \r\nПръв носител на званието е дагестанският писател Расул Гамзатов през 1971 г. Отличието му е присъдено за „големия му принос за културното сътрудничество между бившата Дагестанската автономна съветска социалистическа република и тогавашния Смолянски окръг“. С настъпилите политически промени в началото на 90-те години се преустановява практиката за номиниране и обявяване на почетни граждани за период от 10 години. Общинското ръководство има други по-важни приоритети и затова едва през 1997 г. се приема Правилника за отличията, в който се определя статута на званието. То се присъжда на „български и чуждестранни граждани с особено големи заслуги към град Смолян и неговите граждани“.\r\nВ периода 1997/1998 г. е изработен нов проект на почетния знак. Негов автор е скулпторът Иван Тодоров. Той съдържа уголемен вариант на герба на Смолян, монтиран върху пластична, високо релефна основа с лента. Първите носители на званието след възобновяването му са отец Константин Канев, народната певица Валя Балканска и носителката на златен медал от Зимните олимпийски игри в Нагано през 1998 г. биатлонистката Екатерина Дафовска. В следващите години званието получават предимно хора на изкуството и културата. Тематичната експозиция „Почетните граждани на Смолян – история и памет“ се състои от над 80 архивни единици и над 300 веществени знака. Те са част от фондовете „Фолклор“ и „Най-нова история на България”. \r\n\"Настоящата изложба за първи път представя колекцията като цяло. В нея са представени почетните граждани – унгарският поет и преводач Ласло Наги, художникът – дърворезбар проф. Асен Василев, \"добрият дух на Родопите\" отец Константин Канев, \"родопските славеи\" Валя Балканска, Младен Койнаров и Христина Лютова, бившите кметове на града Тодор Кавгазов и Дора Василева, контраадмирал Дичо Узунов, изследователят и учредител на Дружба Родина Петър Маринов, изтъкнатият гайдар и майстор на гайди Анастас Иванов /Бай Тасо/, най-успешният състезател по плувен маратон в света Петър Стойчев и олимпийският медалист Величко Чолаков, предоставил специално за изложбата своите отличия и медали. Тя съдържа над 100 специално подбрани експоната\", посочи Колева. \r\nПо повод изложбата и празника на града работещите в Регионален исторически музей „Стою Шишков” – Смолян бяха поздравени от областния управител на Смолян Недялко Славов, чийто поздравителен адрес бе прочетен от зам.-областния управител Владимир Гърбелов. Проявата се провежда под патронажа на кмета на Община Смолян Николай Мелемов.\r\nДаниела БОЙКОВА", "date": "2017-06-15", "title": "Смолян: Лични вещи, грамоти и медали са представени в изложбата „Почетните граждани на Смолян – история и памет“"}
{"url": "http://www.focus-news.net/news/2017/06/15/2405452/dimitar-popov-balgarsko-druzhestvo-za-zashtita-na-ptitsite-gotse-delchev-redkite-vidove-ptitsi-skalolazka-i-belochela-svrachka-se-nablyudavat-pochti-samo-na-teritoriyata-na-regiona.html", "text": "Редките видове птици скалолазка и белочела сврачка се наблюдават почти само на територията на Благоевградския регион. Това каза за Радио „Фокус“-Пирин Димитър Попов, председател на Българско дружество за защита на птиците-Гоце Делчев. Той отбеляза, че по принцип на територията на цялата страна се срещат много видове защитени птици, които фигурират в „Червената книга“. \r\nПо думите му всички видове грабливи птици са застрашени от изчезване и са защитени от закона. „Сред защитените птици са черният щъркел, осоядът, скалният орел, ливадният дърдавец, горският бекас, гълъбът хралупар, белогърбият кълвач, черният кълвач, малкият креслив орел, соколът орко, големият ястреб, египетският лешояд, орелът змияр, ловният сокол, белошипата ветрушка, червеният ангъч и други. Девет вида птици са престанали да гнездят и са вписани в Червената книга като изчезнали. Пет от тях – розов пеликан, картал, сив жерав, средна бекасина и малка кукумявка, вече не гнездят в страната“, допълни Попов. \r\nТой добави още, че има и други три вида птици –  брадат лешояд, момин жерав и стрепет, които вече не гнездят в България, нито мигрират през страната.\r\nНатали СТЕФАНОВА", "date": "2017-06-15", "title": "Димитър Попов, Българско дружество за защита на птиците-Гоце Делчев: Редките видове птици скалолазка и белочела сврачка се наблюдават почти само на територията на региона"}
{"url": "http://www.focus-news.net/news/2017/06/15/2405433/interfaks-germaniya-i-avstriya-razkritikuvaha-proekta-za-novi-amerikanski-sanktsii-sreshtu-rusiya.html", "text": "Министърът на външните работи на Федерална република Германия Зигмар Габриел и австрийският канцлер Кристиан Керн, разкритикуваха законопроекта за нови антируски санкции в областта на енергетиката, предава Интерфакс .\r\n„Виждаме заплахата за екстериториални санкции срещу европейски предприятия, които се занимават с обезпечаването на енергетиката на Европа“, се казва в съвместно изявление, което бе публикувано на сайта на германското Министерство на външните работи.\r\nВ документа се съобщава, че ожесточаването на санкциите може да се отрази негативно на икономическите интереси на европейските компании, и да повлияе отрицателно на отношенията между Европа и САЩ. Симеон Миланов", "date": "2017-06-15", "title": "Интерфакс: Германия и Австрия разкритикуваха проекта за нови американски санкции срещу Русия"}
{"url": "http://www.focus-news.net/news/2017/06/15/2405451/veliko-tarnovo-kmetovete-ot-malkite-naseleni-mesta-v-oblastta-shte-tarsyat-sreshta-s-narodnite-predstaviteli-zaradi-loshoto-sastoyanie-na-patishtata.html", "text": "Кметовете от малките населени места в област Велико Търново ще търсят среща с народните представители във връзка лошото състоянието на третокласната пътна мрежа. Това вероятно ще се случи през есента, съобщи за Радио „Фокус“ – Велико Търново председателят на Областното сдружение на кметовете и кметските наместници и кмет на великотърновското село Ново село Христо Христов.  Той посочи, че по време на срещата ще бъдат обсъдени проблемите на малките населени места, като основен акцент ще е състоянието на републиканската пътна мрежа. \r\n„Договорите за ремонт на пътните участъци се сключват от Агенция „Пътна инфраструктура“. Имахме съмнение, че Агенцията не е разпределила правилно средствата, но те отпаднаха. Смятаме, че средствата се разпределят както трябва. Има други причини за лошото състояние на пътищата, които тепърва ще търсим“, посочи Христо Христов.„Фокус“ припомня, че в края на октомври миналата година Сдружението на кметовете и кметските наместници от Великотърновска област организира работна среща, на която присъстваха народните представители от региона от 43-то Народно събрание. Кметовете поискаха законодателни промени, сред които такива, които да им дават законова възможност да налагат глоби за административно нарушение по фиш и с квитанция. Те предложиха да бъдат отпускани повече пари за поддръжката на третокласната републиканска пътна мрежа.\r\nВ края на миналия месец жителите на павликенското село Караисен излязоха на протест срещу лошото състояние на път 405, който от десетилетия не е ремонтиран. С тях бяха и хора от съседните села Батак и Сломер, както и жители на град Павликени и официални лица. 25-километровата отсечка, която свързва Павликени с главен път 405, е част от републиканската пътна мрежа и се нуждае от спешен ремонт.\r\nМеждувременно на проведена среща с обществеността, инициирана от председателя на Общински съвет- Велико Търново Венцислав Спирдонов, жителите на селата Пчелище, Велчево, Къпиново, Церова кория и Миндя, изразиха недоволство от огромните дупки в асфалта по третокласната пътна мрежа, свързващ населените места.\r\nНадежда КРЪСТЕВА", "date": "2017-06-15", "title": "Велико Търново: Кметовете от малките населени места в областта ще търсят среща с народните представители заради лошото състояние на пътищата"}
{"url": "http://www.focus-news.net/news/2017/06/15/2405432/veselin-bozhkov-krs-ot-dnes-vsichki-mobilni-uslugi-v-rouming-se-taksuvat-po-tseni-predvideni-v-dogovorite-s-natsionalnite-operatori.html", "text": "От днес всички мобилни услуги в роуминг се таксуват по цени, предвидени в договорите с националните оператори. Това каза пред Радио „Фокус“ Веселин Божков, председател на Комисията за регулиране на съобщенията (КРС). По думите му мобилните услуги, предвидени в сключените договори със съответния български оператор, са валидни за всички страни-членки в Европейския съюз (ЕС). „Колкото услуги имате, ги ползвате на тази цена, на която сте сключили договор. Дори и да прехвърлите тези лимити, вие отново ще бъдете таксувани на цената, за която е сключен договорът“, обясни той. \r\n„Има т. нар. алтернативни планове, и част от операторите ги предлагат, в които ще има съдържани разговори със страните-членки на ЕС и такива, които не са членки. Ако за вас е по-изгодно, вие можете да предпочетете да ползвате този алтернативен план, който е различен от цените, за които говорихме. Ако преимуществено пребивавате в страна-членка на ЕС, вие ще се ориентирате или към собствения си пакет, за който сега имате сключен договор, или можете да изберете нов такъв пакет, в който да има преимуществено или само разговори в роуминг“, добави Веселин Божков. \r\nТой каза още, че операторът ще е задължен да ни предупреждава, когато надхвърляме лимита, предвиден в съответния договор, след което ще ни предстои допълнително плащане.", "date": "2017-06-15", "title": "Веселин Божков, КРС: От днес всички мобилни услуги в роуминг се таксуват по цени, предвидени в договорите с националните оператори"}
{"url": "http://www.focus-news.net/news/2017/06/15/2405457/burgas-s-blizo-19-namalyavat-noshtuvkite-v-hoteli-s-1-i-2-zvezdi-prez-april-v-regiona.html", "text": "С близо 19% намаляват нощувките в хотели с 1 и 2 звезди през април в Бургаско, съобщават от Териториалното статистическо бюро-Югоизток. През април 2017 г. в област Бургас са функционирали 100 места за настаняване с над 10 легла – хотели, мотели, къмпинги, хижи и други места за краткосрочно настаняване. Броят на леглата в тях са 15.0 хиляди. В сравнение с април 2016 г. общият брой на местата за настаняване намалява с 13.0%, а на леглата в тях с 25.2%.\r\nОбщият брой на нощувките във всички места за настаняване в областта, регистрирани през април 2017 г., е 56.0 хил., или c 1.6% по-малко в сравнение със същия месец на предходната година. Намаление на нощувките (с 18.8%) се наблюдава в местата за настаняване с 1 и 2 звезди и с 4.0% в местата за настаняване с 3 звезди. Броят на нощувките в местата за настаняване с 4 и 5 звезди бележат увеличение с 8.0%.\r\nПрез април 2017 г. в хотели с 4 и 5 звезди в област Бургас са реализирани 83.1% от общия брой нощувки на чужди граждани и 44.4% – на българи. В местата за настаняване с 3 звезди са осъществени 14.7% от нощувките на български граждани и 9.7% – на чужденци, докато в останалите места за настаняване (с 1 и 2 звезди) те са съответно 40.9 и 7.2%.\r\nПренощувалите лица в местата за настаняване през април 2017 г. намаляват с 9.5% в сравнение със същия месец на 2016 г. и достигат 25.4 хиляди. От всички пренощували лица 58.6% са българи, като по-голямата част от тях (42.6%) са нощували в места за настаняване с 4 и 5 звезди и са реализирали средно по 2.1 нощувки. Пренощувалите чужденци са 10.5 хил., като 82.1% от тях са нощували в хотели с 4 и 5 звезди и са реализирали средно по 2.6 нощувки.\r\nПриходите от нощувки през април 2017 г. достигат 2 435.8 хил., или с 3.1% по-малко в сравнение с април 2016 година. Регистрираните приходи от българските граждани са по-малко с 6.0%, а от чуждите граждани с 0.8%.\r\nОт 2012 г. статистическото изследване на дейността на местата за настаняване се провежда месечно в съответствие с Регламент № 692/2011 на Европейския парламент и на Съвета относно европейската статистика на туризма и Регламент № 1051/2011 на Европейската комисия за прилагане на Регламент № 692/2011 на Европейския парламент и на Съвета относно европейската статистика на туризма по отношение на структурата на отчетите за качеството и предаването на данните.\r\nВ наблюдението се включват категоризираните хотели, къмпинги и други места за краткосрочно настаняване с над 10 легла, функционирали през съответния отчетен период.\r\nВ показателя други места за краткосрочно настаняване са обхванати вилни и туристически селища, хостели, къщи за гости, бунгала, почивни домове, хижи, частни квартири и апартаменти и други места за краткосрочно настаняване.\r\nЛегладенонощия в експлоатация е максималният капацитет на разкритите легла за всеки ден от отчетния месец.\r\nВ приходите от нощувки в местата за настаняване са включени сумите, заплатени от гостите, без стойността на допълнителните услуги.", "date": "2017-06-15", "title": "Бургас: С близо 19% намаляват нощувките в хотели с 1 и 2 звезди през април в региона"}
{"url": "http://www.focus-news.net/news/2017/06/15/2405458/direktsiya-natsionalen-park-rila-organizira-letni-programi-po-ekologichno-obrazovanie.html", "text": "Уникалната природа на територията на най-големия в България Национален парк „Рила“ ще бъде представена в летните образователни програми, организирани от дирекцията на парка. Това съобщи за Радио „Фокус“ – Пирин д-р Стефан Кирилов от дирекция „Национален парк Рила“. По думите му в тях се очаква да се включат над 300 ученици от I-ви до XII-ти клас от Благоевград. \r\n„С уроците сред природата експерти от парка ще представят мерките за опазване на видовете и техните природни местообитания, популяризирането на природозащитните дейности, режимите, нормите и правилата за поведение в защитената територия. Организаторите предвиждат и провеждането на преходи по екопътека „Запазена Парангалица“, до циркуса на Седемте рилски езера, до „Двете ели“ и хижа „Мусала“, каза още д-р Кирилов.  Образователните инициативи се изпълняват по програмите „Паркът в музея“ и „Паркът като класна стая“, като част от дейностите, свързани с „Интерпретация и образование” от Плана за управление на Национален парк „Рила”. Първият открит урок е проведен днес в Регионалния исторически музей в Благоевград, в рамките на Лятната детска музейна школа с деца на възраст от 7 до 13 години.\r\nЛивия НИНОВА", "date": "2017-06-15", "title": "Дирекция „Национален парк Рила“ организира летни програми по екологично образование"}
{"url": "http://www.focus-news.net/news/2017/06/15/2405455/smolyan-regionalnata-biblioteka-nikolay-vranchev-vsyaka-sedmitsa-poluchava-dareniya-ot-avtori-na-knigi.html", "text": "Регионална библиотека „Николай Вранчев” – Смолян се радва на много дарители, всяка седмица получава дарения от автори на книги. Това каза за Радио „Фокус” – Смолян Йорданка Вълчева – зам.-директор на библиотеката. „Идват различни читатели, които даряват собствени литературни колекции, които са изчели и са добре съхранени. Естествено, ние имаме право на подбор върху тези дарения, защото все пак библиотеката е с 50-годишна история и има достатъчно богат фонд. Много детайлно постъпваме към нови дарения, които са издавани в по-минали години, но се радваме на всички дарения”, посочи Вълчева.  \r\nТя допълни, че преди два дни българска авторка от Търговище, която живее в Гърция, е изпратила три книги на регионалната библиотека. Вълчева каза още, че има местни хора, които искат да дарят големи колекции и затова те ги насочват към по-малките читалищни библиотеки, които сега формират фондовете си. „Имаме такива читалищни библиотеки на територията на областта, които нямат минимума от библиотечни единици, изискващи се по закона за обществените библиотеки, и ние се опитваме да насочим тези дарения към тях, за да могат и те да бъдат укрепени, особено тези, които си заслужават, имат нови или ремонтирани сгради, и е хубаво и те да функционират”, обясни Вълчева.\r\nДаниела БОЙКОВА", "date": "2017-06-15", "title": "Смолян: Регионалната библиотека „Николай Вранчев” всяка седмица получава дарения от автори на книги"}
{"url": "http://www.focus-news.net/news/2017/06/15/2405454/futbol-dzhordan-pikford-se-prevarna-v-nay-skapiya-britanski-zashtitnik-v-istoriyata.html", "text": "Джордън Пикфорд се превърна в най-скъпоструващия британски защитник в историята, след като Евертън плати 30 милиона лири, за трансфера му от Съндърланд.\r\n23 годишният Пикфорд подписа 5-годишен договор с Евертън.\r\nМиналата година Пикфорд за първи път игра в Английската висша лига, макар и да не успя да повлияе на представянето на Съндърланд.", "date": "2017-06-15", "title": "Футбол: Джордън Пикфорд се превърна в най-скъпия британски защитник в историята"}
{"url": "http://www.focus-news.net/news/2017/06/15/2405456/afp-samoubiystven-atentat-sreshtu-prepalnena-shiitska-dzhamiya-v-kabul.html", "text": "Самоубийствен атентатор удари препълнена шиитска джамия в Кабул, предава AFP.\r\nТова е поредната терористична атака, която се случва по време на свещения за мюсюлманите месец Рамадан.\r\nАтентаторът се взриви в кухнята на джамията Ал-Захра, след като полицията му попречи да влезе в молитвената зала, която бе изпълнена с молещи се.\r\nНа мястото е изпратен екип от специалните части на Афганистан. Все още никой не е поел отговорност за атентата.\r\nАгенция „Фокус“ припомня, че тази седмица бойци на „Ислямска държава“ превзеха планинският район Тора Бора, където някога се криеше Осама бин Ладен. Симеон Миланов", "date": "2017-06-15", "title": "AFP: Самоубийствен атентат срещу препълнена шиитска джамия в Кабул"}
{"url": "http://www.focus-news.net/news/2017/06/15/2405460/pazardzhik-regionalna-biblioteka-nikola-furnadzhiev-e-nominirana-za-natsionalnata-nagrada-hristo-g-danov.html", "text": "Регионална библиотека „Никола Фурнаджиев” в Пазарджик е номинирана  за Националната награда ”Христо Г. Данов” в  категория „ Библиотеки и библиотечно дело”, съобщи за Радио „Фокус“ – Пазарджик Диана Варникова, експрет в библиотеката.  Номинацията на пазарджишката Регионална библиотека” Никола Фурнаджиев” е признание за приноса на местната културна институция в съхраняване и популяризиране на българската и чужда литература, както и за иновативните подходи, прилагани в обслужването на читателите. \r\nНационалната награда за принос в българската книжовна култура, на името на “Христо Г. Данов”,  е учредена през 1999 г. от Министерството на културата, Национален център за книгата и Община Пловдив, във връзка с провеждането на “Европейски месец на културата”. Наградата се присъжда ежегодно, по случай Деня на българската просвета и култура и на славянската писменост, за принос в националната книжовна култура през едногодишния период от последното й връчване.  Наградите се определят на конкурсен принцип, а отличията по традиция се връчват на тържествена церемония в къщата- музей на Христо Г. Данов в Стария Пловдив.\r\nАлбена ЖИЛЕКОВА", "date": "2017-06-15", "title": "Пазарджик: Регионална библиотека „Никола Фурнаджиев” е номинирана за Националната награда ”Христо Г. Данов”"}
{"url": "http://www.focus-news.net/news/2017/06/15/2405459/reuters-katar-smyata-che-sdelkata-sas-sasht-za-kupuvaneto-na-iztrebiteli-f-15-e-simvol-na-katarsko-amerikanskoto-priyatelstvo.html", "text": "Сделката за изтребители F-15 на стойност 12 милиарда долара, която Катар подписа със САЩ, показва дълбоката подкрепа, която емирството има от страна на Вашингтон, предава Reuters.\r\nВъпреки обвиненията на президента Доналд Тръмп, че Катар подкрепя тероризма, емирството смята, че голямата оръжейна сделка показва колко „дълбоки“ са отношенията между Доха и Вашингтон. Симеон Миланов", "date": "2017-06-15", "title": "Reuters: Катар смята, че сделката със САЩ за купуването на изтребители F-15 е символ на катарско-американското приятелство"}
{"url": "http://www.focus-news.net/news/2017/06/15/2405463/blagoevgrad-tsentarat-za-lichnostno-i-tvorchesko-razvitie-na-detsata-organizira-lyatna-shkola-za-zanimaniya.html", "text": "Център за личностно и творческо развитие на децата в Благоевград стартира лятна школа за занимания. Това каза за Радио „Фокус“-Пирин Маргарита Братоева, главен художествен ръководител на Детско-юношески фолклорен ансамбъл „Пиринска китка“ и преподавател в Югозападен университет „Неофит Рилски“-Благоевград. Тя отбеляза, че лятната школа ще бъде отворена до края на месеца.\r\n „Всеки човек, който желае, без да се записва и без да се чувства ангажиран, може да доведе деца и, който иска, може да танцува, да рисува, да се занимава с нещо друго, в моментите, в които децата не са ангажирани с училище, детски градини и т .н. Ние ще бъдем на тяхно разположение“, посочи Братоева. По думите й ще има различни занимания и сутрин, и следобед, така че всичко да бъде съобразено и с учениците, които са в различни смени на училище. Тя добави още, че повече информация за програмата на занятията може да бъде получена на място във фоайето на Центъра за личностно и творческо развитие или на интернет страницата на институцията.\r\nНатали СТЕФАНОВА", "date": "2017-06-15", "title": "Благоевград: Центърът за личностно и творческо развитие на децата организира лятна школа за занимания"}
{"url": "http://www.focus-news.net/news/2017/06/15/2405462/pazardzhik-mezhdunaroden-folkloren-festival-shte-se-provede-v-grada-ot-23-yuni.html", "text": "От 23 до 25 юни Пазарджик ще бъде домакин на Международен фолклорен фестивал, в който ще вземат участие танцови състави от девет чуждестранни държави, както и от България, съобщиха за Радио „Фокус“ – Пазарджик организаторите на събитието.  Публиката на фестивала ще види танцьори от Полша, Словакия, Испания, Непал, Алжир, Гана, Индия, Египет и Грузия. \r\nВ трите фестивални вечери участие ще вземат и състави от Пазарджик Фестивалът ще бъде открит на 23 юни с дефиле на участниците, което ще тръгне в 18.00 ч. от читалище „Виделина” по бул. „България”. Откриването ще фолклорния форум ще се проведе на пл. „Константин Величков” от 18,30 ч. Фестивалните вечери ще започват в 19.00 ч., а гостите ще изнесат и два обедни концерта в събота и неделя в парк остров „Свобода”. Всички участници ще получат статуетката на фестивала, автор на която е проф. Стефан Лютаков.", "date": "2017-06-15", "title": "Пазарджик:  Международен фолклорен фестивал ще се проведе в града от 23 юни"}
{"url": "http://www.focus-news.net/news/2017/06/15/2405464/pazardzhik-okolo-140-zarnopribirashti-mashini-se-vklyuchvat-v-zhatvata-v-oblastta.html", "text": "Дни преди началото на жътвата в област Пазарджик, наличната зърноприбираща техника е в добро състояние и е достатъчна, каза за Радио „Фокус“ – Пазарджик Иван Газепов от Контролно-техническа инспекция към Областна дирекция „Земеделие“ в Пазарджик. Той уточни, че комбайните в региона са около 120 и заедно с приходящите машини, те достигат до 140. \r\n„Техниката в областта почти е обновена, много малко са машините, които са на възраст над 10 години. Около 1/4 от техниката е изцяло нова“, коментира Газепов. Той допълни, че въпреки дъждовното време, с повишаването на температурите е започнал процесът на зреене на житните култури. „Стопаните са доволни от състоянието на реколтата и очакваме жътвата да започне през следващата  седмица“, уточни Газепов.\r\nВаня НИКОЛОВА", "date": "2017-06-15", "title": "Пазарджик: Около 140 зърноприбиращи машини се включват в жътвата в областта"}
{"url": "http://www.focus-news.net/news/2017/06/15/2405465/plovdiv-v-biblioteka-ivan-vazov-v-grada-shte-se-provede-kragla-masa-na-tema-opazvane-na-spetsialnite-kolektsii-v-balgariya-i-rusiya.html", "text": "В библиотека „Иван Вазов“ в Пловдив ще се проведе кръгла маса на тема „Опазване на специалните колекции в България и Русия“. Това съобщи за Радио „Фокус“ – Пловдив Йохан Девлетян от отдел „Връзки с обществеността“ към културната институция. Кръглата маса ще се състои на 16 юни, от 10:00 до 13:00 часа. Събитието е част от семинар, организиран по проект „Културното наследство като основа за междукултурен диалог. Кръглата маса е инициатива на библиотека „Иван Вазов“ в Пловдив и е част от програмата на фестивала „Пловдив чете“ за тази година.\r\nТемата за опазването на специалните колекции в библиотечни и музейни фондове ще бъде представена от Роза Салникова от Библиотеката за чуждестранна литература „М. И. Рудомино“ в Москва, Ирина Мелихова от Държавен исторически музей – Москва, Наталия Ануфриева, Ирина Починская, Надежда Щербакова от Лабораторията за археографски изследвания при Федерален университет на Урал – Екатеринбург, Александра Белановская от Държавен литературен музей – Москва и Весела Делинска от Регионална народна библиотека „Иван Вазов“ – Пловдив. Входът за заседанията на кръглата маса е свободен.\r\nТони МИХАЙЛОВ", "date": "2017-06-15", "title": "Пловдив: В библиотека „Иван Вазов“ в града ще се проведе кръгла маса на тема „Опазване на специалните колекции в България и Русия“"}
{"url": "http://www.focus-news.net/news/2017/06/15/2405461/stopanska-akademiya-d-a-tsenov-otlichi-pet-obshtini-s-nagradata-nay-dobra-administratsiya-2017-obzor.html", "text": "Стопанска академия „Димитър Апостолов Ценов“ отличи пет общини с наградата „Най-добра администрация“ 2017.  Община Смолян получи първо място по прилагане на системите за финансово управление и контрол (СФУК). Награда за процесно ориентирана община получи общинската администрация на Костинброд. Община Луковит бе наградена за най-иновативна община. За най-прозрачна община по прилагане на СФУК бе наградена Община Добрич. Като целево ориентиране на община по СФУК бе наградена Столична община. Националният конкурс се провежда за трета поредна година. Той е част от инициатива на Стопанска академия. За трета поредна година се провежда и проучване, като в преходните две години то е било свързано с дейността на областните администрации, а през тази година екипът на Стопанска академия е решил да се обърне към общините като нов обект на изследване. Заместник-ректорът на Стопанската академия „Д. А. Ценов“ – Свищов и член на Сметната палата проф. Георги Иванов поясни, че конкурсът „Най-добра администрация“ на Стопанска академия „Д. А. Ценов“ е важен, защото чрез него показват добрите практики. По време на награждаването проф. Борислав Борисов от Стопанска академия представи доклад от проучване по прилагане на СФУК. Той поясни, че докладът е от 100 страници. Проф. Борисов коментира, че проучването е било проведено на два етапа, в първия са проведени дълбочинни интервюта по предварително структуриран въпросник. По думите му те са направени на място от студенти. Проф. Борисов уточни, че на базата на дълбочинните интервюта е разработена електронна анкетна карта. Той коментира, че броят на заявилите участие участници в конкурса е 55, а анкетното проучване е осъществено през периода март – май 2017 г. Проф. Борисов отчете, че 55% от общините имат правилно разбиране за същността на системите за финансово управление и контрол. Според изпълнителния директор на Института за публична администрация Павел Иванов има нужда от по-голяма реформа на системите за финансово-правен контрол.\r\nДеница КИТАНОВА", "date": "2017-06-15", "title": "Стопанска академия „Д. А. Ценов“ отличи пет общини с наградата „Най-добра администрация“ 2017 (ОБЗОР)"}
{"url": "http://www.focus-news.net/news/2017/06/15/2405467/dobrich-dzhaz-kontsert-na-kreyg-beyli-i-myuzikalite-kotki-i-trimata-musketari-sa-chast-ot-sabitiyata-v-kulturen-tsentar-dvoretsa-v-balchik-tova-lyato.html", "text": "Джаз концерт на Крейг Бейли и мюзикълите “Котки” на Андрю Лойд Уебър и “Тримата мускетари” с участието на Ованес Торосян са част от събитията в културния афиш на Държавния културен институт – Културен център (ДКИ-КЦ) „Двореца“ в Балчик за това лято, съобщи Галя Георгиева, мениджър в направление „Културни и специални събития“ в Архитектурно-парковия комплекс, предаде кореспондентът на Радио „Фокус” – Варна. Водачът на оркестъра на Рей Чарлз - соло саксофонистът Крег Бейли, ще свири на открита сцена пред „Двореца“ в Балчик на 21 юни. В концерта ще вземат участие още Петър Салчев - вокал, Емил Пехливанов - барабани, Димитър Шанов – контрабас, и Станислав Арабаджиев – пиано. На открита сцена ще бъдат представени също фрагменти от балетните спектакли „Ромео и Жулиета“, „Лебедово езеро“, „Кармен“ , „Отело“ и „Дон Кихот“. Културната програма на „Двореца“ е публикувана на сайта на културния център и във Фейсбук страницата му. \r\nСпоред Галя Георгиева, „Дворецът“ в Балчик е отбелязал началото на летния сезон с неповторима шоу-програма. В началото на тази седмица  класа, стил и добро настроение са завладели „Нимфеума“. Специален гост е била една от най-емблематичните звезди на поп-музиката в България - Кристина Димитрова. Тя е изпълнила някои от незабравимите си хитове. Очарователната певица е поздравила всички гости на събитието с най-новата своя песен „Сладолед“.  Дълго време след своето участие музикалната звезда е раздавала автографи и се е снимала с феновете. \r\nВ края на месеца, на 24 юни, Архитектурно-парковият комплекс  ще бъде домакин на Международния фестивал за късометражно кино „В Двореца“.  На 26 юни ще бъде открита самостоятелна изложба – рисувана коприна, на художничката Милка Попова. На 30 юни ще бъде закрита изложбата „Илия Бешков – колекция, скици и илюстрации от фонда на ХГ „Илия Бешков“ в Плевен. \r\nЖулиета НИКОЛОВА", "date": "2017-06-15", "title": "Добрич: Джаз концерт на Крейг Бейли и мюзикълите “Котки” и “Тримата мускетари” са част от събитията в Културен център „Двореца“ в Балчик това лято"}
{"url": "http://www.focus-news.net/news/2017/06/15/2405466/stoyan-trayanov-oblastna-direktsiya-zemedelie-pazardzhik-izticha-srokat-za-podavane-na-zayavleniya-za-direktni-plashtaniya-bez-sanktsii.html", "text": "В момента правим графици, за да отидат експертите от общинските служби „Земеделие“ по населени места, за да разяснят на притежателите на земеделска земя, че до 30 юли трябва да подадат заявления-декларации по член 69 и 70 от Закона за стопанисването и ползването на земеделските земи. Това каза за Радио „Фокус“ – Пазарджик Стоян Траянов, директор на Областна дирекция „Земеделие“ в Пазарджик. Той обясни, че до днес се приемат заявления за подпомагане без санкции. \r\n„Кампанията за приемане на заявления за директни плащания е към своя край. След този срок до края на юни се приемат заявления за директните плащания с по 1% на ден санкции, а декларациите по член 69 се приемат до края на юли“, каза също Траянов. Той уточни, че специалистите организират кампанията по места, за да получат всички земеделски стопани в региона необходимата информация.\r\nВаня НИКОЛОВА", "date": "2017-06-15", "title": "Стоян Траянов, Областна дирекция „Земеделие“-Пазарджик: Изтича срокът за подаване на заявления за директни плащания без санкции"}
{"url": "http://www.focus-news.net/news/2017/06/15/2405420/fokus-makedoniya-germaniya-e-samo-nablyudatel-v-spora-mezhdu-skopie-i-atina.html", "text": "На въпрос за евентуалното членство на Македония в НАТО, германският посланик в Македония Кристине Алтхаузер заяви, че Германия е само наблюдател, а проблемът трябва да се реши от Скопие и Атина, предава Фокус(Македония).\r\n„Разбира се, че е важно това, че министър Димитров отиде на едно от първите си посещения именно в Атина.  Не бих искала въобще да коментирам този въпрос, който е работа на двете държави. Тук Германия е само наблюдател“, каза посланик Алтхаузер. Симеон Миланов", "date": "2017-06-15", "title": "Фокус (Македония): Германия е само наблюдател в спора между Скопие и Атина"}
{"url": "http://www.focus-news.net/news/2017/06/15/2405453/darzhavniyat-glava-rumen-radev-modernizatsiyata-na-armiyata-tryabva-da-stava-s-grizha-za-horata-obzor.html", "text": "Модернизацията на армията не означава подмяна на едни оръжия с по-съвременни, а е комплекс от мероприятия. Той включва подмяна на нормативната база и нейното усъвършенстване. Това заяви пред журналисти във Варна президентът Румен Радев. По думите му е много важно това да става с грижа за хората за издигане на тяхната мотивация, на социалния престиж и с осигуряване на условия за пълноценна подготовка, която да гарантира  безопасност и запазване на здравето и живота на военнослужещите и генериране на необходимите бойни способности.  \r\nДържавният глава припомни, че тепърва ще бъдат развивани проектите за многоцелевите изтребители и за многофункционалните модулни патрулни кораби, които парламентът прие със свое решение през юни миналата година. „На проведения Консултативен съвет за национална сигурност се обединихме около мнението, че тези проекти трябва да се реализират, особено за корабите, с участието на българската отбранителна индустрия. Това означава морската индустрия, концентрирана във Варна, да има своето по-нататъшно развитие“, заяви Румен Радев. \r\nПрезидентът посети и двамата  пилоти, ранени при инцидента с българския военен хеликоптер „Пантер“. На въпрос какви са причините за инцидента, Радев уточни, че не иска да се произнася преди комисията, която разследва летателното произшествие. „Независимо какви ще бъдат причините за това произшествие, факт е, че нашите летци летят много пъти под минималните санитарни стандарти, установени в НАТО, и трябва да направим така, че да гарантираме на тези момчета да могат да изпълняват своята професия при добри условия за безопасност“, посочи Румен Радев. \r\nВ отговор на журналистически въпрос дали Пламен Узунов, секретар на президента по правни въпроси и антикорупция, трябва да подаде оставка, Румен Радев беше категоричен, че е абсурдно окарикатуряването на Хитлер да бъде приравнявано към флирта с нацизма. „Мисля, че г-н Узунов много ясно изложи обстоятелствата по този случай. Спомняте си, че на 9-и май победата над нацизма и почетох милионите жертви на нацизма. А тези политици, които сега искат оставката му и то с манипулативни аргументи, тогава се направиха, че такава дата не съществува“, заяви още държавният глава.", "date": "2017-06-15", "title": "Държавният глава Румен Радев: Модернизацията на армията трябва да става с грижа за хората (ОБЗОР)"}
{"url": "http://www.focus-news.net/news/2017/06/15/2405468/tass-v-iran-e-likvidirana-teroristichna-grupa.html", "text": "В операция на иранските специалните части в югоизточната провинция Систан и Белуджистан е ликвидирана терористична група, свързана с групировката „Ислямска държава“, съобщава ТАСС.\r\nНаред с убитите и ранени терористи има и такива, които са заловени живи. Сред тях има както ирански граждани, така и чужденци. Открит е автомобил, пълен с експлозиви, самоубийствени взривни колани и значително количество оръжие и боеприпаси.\r\nМинистърът на информацията на Иран Махмуд Алави съобщава още, че мерките за сигурност в Иран ще останат засилени след терористичните атаки от 7 юни срещу иранския парламент и мавзолея на аятолах Хомейни. Николай Братанов", "date": "2017-06-15", "title": "ТАСС: В Иран е ликвидирана терористична група"}
{"url": "http://www.focus-news.net/news/2017/06/15/2405409/georgi-gyokov-bsp-motivite-na-mnozinstvoto-za-othvarlyane-na-predlozhenieto-ni-za-preizchislyavane-na-pensiite-byaha-bezpochveni.html", "text": "Мотивите на мнозинството за отхвърляне на предложението на БСП за преизчисляване на пенсиите бяха безпочвени. Това народният представител от ПГ на „БСП за България“ и член на Националния съвет на партията Георги Гьоков в интервю за Агенция „Фокус“ във връзка с отхвърлянето на промените в Кодекса за социално осигуряване, с които БСП предлагаше преизчисляване на пенсиите. „Всичко, което предложихме, беше в нашите предизборни ангажименти към хората. Това предложение се съдържаше в предизборните програми и  на останалите парламентарни групи. Например „Обединените патриоти“ казаха на хората по време на изборите, че ще предложат увеличаване на минималната пенсия за осигурителен стаж и  възраст на 300 лв.  и забележете - преизчисляване на всички останали пенсии. Как да не определям тази неподкрепа към нас като безпочвена, а аргументите им против нашето предложение като мъгляви  и неясни. Няма друг начин освен безпочвени мотиви за отхвърляне на нашето предложение, което иначе е добро, защото над 1 млн. и 300 хиляди пенсионери живеят под границата на бедността, която в момента е 315 лв“, заяви Гьоков. Той обясни, че затова  БСП  е поискала увеличаване на всички пенсии, а не само и единствено на минималните пенсии с 200 лв. По думите му това увеличение от 200 лв.  е далеч от предизборните  обещания на управляващите.  „Дори да променим минималната пенсия, както искат „Обединени патриоти“ и ГЕРБ в момента, няма как да променим този факт. Какво означава това за пенсионерите? Отново ги обрича на глад и мизерия, положението им е нетърпимо. Това положение изисква бързи и неотложни мерки, но не, разбира се, необмислени действия“, коментира Гьоков. По думите му в противен случай се обричат възрастните хора, които са се трудили по 30 и 40 години, и не им се дава възможност да изживеят достойно старините си.\r\nДеница КИТАНОВА", "date": "2017-06-15", "title": "Георги Гьоков, БСП: Мотивите на мнозинството за отхвърляне на предложението ни за преизчисляване на пенсиите бяха безпочвени"}
