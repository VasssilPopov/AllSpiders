{"url": "http://www.focus-news.net/news/2017/10/17/2447687/afp-200-hil-dushi-protestirat-v-barselona-sreshtu-zadarzhaneto-na-separatistkite-lideri.html", "text": "По данни на местната полиция около 200 хил. души са се събрали тази вечер по улиците на Барселона на шествие със свещи в знак на протест срещу задържането на двама каталунски сепаратистки лидери, предаде  AFP.\r\nПодобни демонстрации се провеждат  в Жирона и в други градове на Каталуния заради решението на националния съд на Испания да задържи в затвора Жорди Кушхард и Жорди Санчес по обвинение, че са подстрекавали към размирици.  Виктор Турмаков", "date": "2017.10.17", "title": "AFP: 200 хил. души протестират в Барселона срещу задържането на сепаратистките лидери"}
{"url": "http://www.focus-news.net/news/2017/10/17/2447655/remontat-na-ndk-za-predsedatelstvoto-shte-priklyuchi-do-15-noemvri-obzor.html", "text": "До 15 ноември ще приключат основните строителни дейности по ремонта на НДК във връзка с Председателството на Съвета на ЕС. След това ще се монтират техниката и обзавеждането в залите и ще се тестват системите. Изпълнителният директор на НДК Ангел Митев заяви, че 45 млн. лева е общият бюджет за ремонт на сградата. 20 млн. лева от тях вече са изплатени на изпълнителите. Относно сигурността на сградата по време на Председателството той коментира: „В участъка около НДК ще има контролни органи. При по-големите събития няма да бъдат допускани външни посетители“. Той посочи, че ремонтът върви по план и изрази увереност, че до 1 декември ще приключат успешно и тестовите дейности.\r\nАнгел Митев представи данните за ремонтните дейности на НДК в обновената Зала 3, която разполага с изцяло подновена отоплителна и вентилационна система, както и с ново осветление. Оборудвана е със съвременна техника с дискусионни пултове, видеоконферентна, преводаческа и презентационна система. Терасите са с нова хидроизолация и нови настилки. Зала 10, която е предвидена за заседанията на официалните лица, е с нов таван и с нова система за климатизация и осветление. В момента там се монтират инсталациите на системите за сигурност. Същото се случва и в залите 7, 8 и 9, а сновните строително-монтажни работи там са изпълнени. В Зала 6, фоайетата и кабинетите около нея, които са предвидени за Международния пресцентър, продължават строително-ремонтните дейности. Предвидена е подмяна на 6 асансьора в НДК.\r\nПредседателят на Съвета на директорите в НДК Борислав Велков заяви, че по време на Председателството ще има активна културна програма, за да докаже сградата достойно оптималните си възможности. Той се извини на всички посетители на НДК в следващите месеци заради ремонтните дейности по сградата. Според него Председателството е изключителна възможност за препозициониране на НДК, който да се превърне във водещ конгресен и конферентен център в България и на Балканите. Борислав Велков коментира, че инвестицията в сградата на НДК не бива да се разглежда като такава само за Председателството, а като стратегическа инвестиция за най-важната обществена сграда в София. „След Председателството сградата ще има нов живот и ще бъде лидер на пазара на конгресни и конферентни прояви и културни събития“, обясни той  и допълни, че залите на НДК ще останат във същия вид, защото вече са много по-функционални. Борислав Велков каза още, че в НДК са предприети много организационни мерки за подобряване на приходите и намаляване на разходите.\r\nБиляна ИВАНОВА", "date": "2017.10.17", "title": "Ремонтът на НДК за Председателството ще приключи до 15 ноември (ОБЗОР)"}
{"url": "http://www.focus-news.net/news/2017/10/17/2447656/nataliya-peneva-sotsialen-rabotnik-edin-ot-osnovnite-problemi-e-trudovata-realizatsiya-na-horata-sas-zritelni-uvrezhdaniya.html", "text": "Един от основните проблеми е трудовата реализация на хората със зрителни увреждания. Това каза за Радио „Фокус“ Наталия Пенева, социален работник в Центъра за социална рехабилитация и интеграция на хора със зрителни увреждания в Бургас по време на кръглата маса, посветена на Международния ден на белия бастун. „Обикновено търсят проекти, чрез които евентуално да бъдат наети на работа, но става доста трудно за тях“, каза още Пенева. Според нея през последните години в Бургас се прави много за това средата да е достъпна за хората със зрителни увреждания. „Има интегриран градски транспорт, има говорящо съоръжение на светофарите. Мисля, че се работи в тази насока, но може би след време ще бъде още по-достъпна“, каза още социалният работник.\r\nЦентърът е създаден през 2006 година. В него работят трима социални работници, трудов терапевт, рехабилитатор, хигиенист и управител. Обслужват се над 40 потребители, като целта е социалната им интеграция - да придобият умения, които да им помогнат да се справят в ежедневието, да се справят самостоятелно, да нямат нужда от голяма подкрепа от семейство или от приятели. Услугите са почасови. Предлагат се трудотерапия, готварство, цветарство, арт терапия, музика и пеене, народни танци, занимателна терапия.\r\nМария РУСЕВА", "date": "2017.10.17", "title": "Наталия Пенева, социален работник: Един от основните проблеми е трудовата реализация на хората със зрителни увреждания"}
{"url": "http://www.focus-news.net/news/2017/10/17/2447657/new-york-times-irakskite-voyski-kontrolirat-vsichki-petrolni-nahodishta-zavzeti-ot-kyurdite-sled-2014-godina.html", "text": "Иракските въоръжени сили са завършили завладяването на всички петролни находища, заети от кюрдските въоръжени отряди след 2014 година, по време на операция на правителствените сили за подсигуряването на контрола върху всички спорни райони, за които претендират Кюрдите и изкореняването на желанието за независимост от тях, пише американското издание The New York Times.\r\nВихрената военна операция, подпомогната от споразумение с кюрдска фракция  за мирното отстъпване на град Киркук и близкостоящите петролни кладенци, нанесе удар по мечтите на кюрдите за независимост от Ирак. Двудневната операция засили и позицията на иракския премиер Хайдер ал Абади, който, според изданието, е надхитрил кюрдските лидери.\r\nКюрдските бойци отстъпиха всички заемани райони без съпротива. Висшестоящ военен от кюрдските сили, разположени в провинция Киркук за защита на петролните кладенци около град Дибис, на около 50 километра северозападно от град Киркук, заяви, че неговата част се е изтеглила в късните часове на понеделник, когато иракските войници са се приближили.\r\nКомандирът, дал телефонно интервю за New York Times под условието да остане анонимен, тъй като не му е разрешено да прави заявления пред медиите, каза че кюрдските въоръжени сили, известни като „пешмерга“ са получили нареждане да напуснат позициите си около Дибис от командването в Ербил, столицата на автономния кюрдски регион.\r\nВ първото си публично обръщение, след началото на настъпателната операция на иракските сили, Масуд Барзани, президентът на автономния кюрдски регион, хвърли вината за отстъплението от спорните области върху съперничеща кюрдска фракция, която, според него, е еднолично отговорна за успеха на атаката.\r\nКюрдският президент предупреди Багдад да не настъпва извън тези райони. „Всички ресурси ще бъдат хвърлени за сигурността и стабилността на Кюрдския регион“, подчерта той, в съобщение.\r\nПревод и редакция:", "date": "2017.10.17", "title": "New York Times: Иракските войски контролират всички петролни находища, завзети от Кюрдите след 2014 година"}
{"url": "http://www.focus-news.net/news/2017/10/17/2447658/parvan-simeonov-politolog-beshe-predizvesteno-che-konsultativniya-savet-za-natsionalna-sigurnost-nyama-da-zavarshi-s-reshenie.html", "text": "Беше предизвестено, че Консултативния съвет за национална сигурност няма да завърши с решение, коментира в интервю за Радио „Фокус“ политологът и директор на Галъп интернешанъл Първан Симеонов. \"Оттук нататък е важно дали в ГЕРБ ще надделее по-тясно партийната логика, която Цветан Цветанов и парламентарната група излъчва, или пък по-примирителната логика, която Борисов излъчва. Според мен, Борисов по инстинкт търси някакъв опит за намиране на среден път между двете опции. Пак там по инстинкт, скандалите от последните дни може и лекичко да го разубедят\", каза още Симеонов. По думите му Бойко Борисов вероятно хвърля усилията си другаде – във външнополитически план, а повече вътрешнополитически въпроси се решават от партията. \"Много е рано това да бъде наричано разнобой между партията и Борисов, даже е смешно да бъде наричано така, но във всеки случай партията и Борисов имат различни задачи, цели и стремежи в настоящия момент. Тук зависи кое от двете ще надделее – дали партийната или балансьорската логика\", заяви политологът. Според Симеонов опозицията дебне възможности за подклаждане на противоречия в управляващата партия, което създава предпоставка за попадане в безкрайна спирала от скандали и контраскандали.", "date": "2017.10.17", "title": "Първан Симеонов, политолог: Беше предизвестено, че Консултативния съвет за национална сигурност няма да завърши с решение"}
{"url": "http://www.focus-news.net/news/2017/10/17/2447659/kyustendil-v-grada-shte-se-provede-esenen-futbolen-turnir-za-detsa.html", "text": "Есенен футболен турнир за деца се организира в Кюстендил. Това съобщи за Радио „Фокус” – Кюстендил Бойко Малинов, директор на Обединен детски комплекс – Кюстендил. Футболният турнир, който е включен в спортния календар на детския комплекс, ще се проведе на 19 октомври от 13.30 часа на стадион „Осогово”. „Нашата цел е създадем мотивация в децата за активни спортни занимания, да подобрим тяхното здравословно състояние, а защо и да не открием нови спортни таланти”, каза Бойко Малинов. По думите му желаещите да участват в турнира трябва да сформират отбор от по 8 души. За победителите в турнира са осигурени награди от Обединен детски комплекс.\r\nВенцеслав ИЛЧЕВ", "date": "2017.10.17", "title": "Кюстендил: В града ще се проведе есенен футболен турнир за деца"}
{"url": "http://www.focus-news.net/news/2017/10/17/2447660/blagoevgrad-napalno-obnovena-e-detskata-gradina-v-selo-cherniche.html", "text": "Напълно обновена е детската градина в симитлийското село Черниче. Това съобщиха за Радио „Фокус“ – Пирин от Община Симитли. Мащабният ремонт на детското заведение е продължил почти 2 месеца, след като близо 30 години то не е било ремонтирано. Вчера отец Велизар е направил водосвет и е благословил всички 40 деца и персонала на детското заведение преди да влязат в сградата за първи път. За ремонта Община Симитли е осигурила необходимите средства, също така кукерската група на Талайката е дарила 2000 лева. Проектът е реализиран изцяло от местни хора. Ремонтът е включил измазване на всички помещения, смяна на дограмата и вратите, нова подова настилка и нови радиатори за отоплителната инсталация. Частично е подновено и вътрешното обзавеждане в помещенията за игра, сън и хранене на децата. Детската градина е получила специална икона като подарък от художника Николай Кашев с пожелание света Петка да закриля децата.\r\nЛивия НИНОВА", "date": "2017.10.17", "title": "Благоевград: Напълно обновена е детската градина в село Черниче"}
{"url": "http://www.focus-news.net/news/2017/10/17/2447661/shumen-teritorialnata-organizatsiya-na-slyapo-gluhite-hora-poluchi-otlichie-za-prinos-za-zashtita-pravata-na-slyapo-gluhite-i-integratsiyata-im-v-obshtestvoto.html", "text": "Териториалната организация на сляпо-глухите в Шумен получи юбилейно отличие. Това съобщи за Радио „Фокус“ - Шумен Върбина Станкова, сътрудник на шуменската териториалната организация. Удостоена е с плакет „20 години НАСГБ“, за принос за защита правата на сляпо-глухите и интеграцията им в обществото. Със златна значка за основаването и добрата дейност като настоящ председател на организацията е отличен Янко Стайков, посмъртно златна значка се дава и на Цвятко Станков, за приноса му като председател на Териториалната организация. Носител на юбилейна значка става и Върбина Станева, а за активно участие в развитието на ТО в Шумен с юбилейна грамота е удостоен Емил Димов. Отличията са връчени по време на Международната конференция „Виж тишината, чуй тъмнината“ в Пловдив, посветена на 20-тата годишнина на Националната асоциация на сляпо-глухите в България. „Тези отличия ни задължават и за в бъдеще да работим за просперитета на хората с двойни сензорни увреждания“, каза Върбина Станкова. В момента шуменската организацията наброява 25 души, средната възраст е около 64 години. По думите ѝ организацията на сляпо-глухите в Шумен е основана през 2002 година. \"Разчитаме на медиите за повече информираност относно проблемите и потребностите на сляпо-глухите хора\", каза още Върбина Станкова. По думите ѝ това е само една от стъпките за извеждане от социалната изолация на хората с двойни сензорни увреждания. „Има необходимост от разбиране от страна на обществото, наред с проблемите, които тези хора имат по отношение на комуникациите, общуването, мобилността, ориентирането и т.н.“, каза Станкова. Според нея се забелязва промяна в тази посока, но има какво още да се желае за постигане на добро качество на живот, особено в сравнение с международния опит и практики по отношение на хората с увреждания. Станкова обясни, че в организацията се оказва помощ напр. при попълване на документация, за придружаване, а крайно нуждаещите се се подпомагат с дарения и др. Като много ценно тя посочи включването на сляпо-глухите в културни мероприятия, беседи, срещи и сбирки в Клуба за социални контакти, общото празнуване на лични, религиозни, национални и международни празници.\r\nИвелина ИВАНОВА", "date": "2017.10.17", "title": "Шумен: Териториалната организация на сляпо-глухите хора получи отличие за принос за защита правата на сляпо-глухите и интеграцията им в обществото"}
{"url": "http://www.focus-news.net/news/2017/10/17/2447662/sofiya-vazstanoveno-e-dvizhenieto-pri-km-59-na-avtomagistrala-hemus-v-posoka-varna.html", "text": "Възстановено е движението при км 59 на автомагистрала \"Хемус\", в посока Варна. Това съобщиха от пресцентъра на Агенция \"Пътна инфраструктура\".", "date": "2017.10.17", "title": "София: Възстановено е движението при км 59 на автомагистрала \"Хемус\", в посока Варна"}
{"url": "http://www.focus-news.net/news/2017/10/17/2447663/xinhua-balgarskiyat-prezident-prizova-kam-antikoruptsionnni-merki.html", "text": "Президентът на България Румен Радев призова за приемането на спешни решителни, задълбочени и ефективни мерки срещу корупцията, предаде  Xinhua.\r\n„Корупцията вреди на образа на България, обезкуражава хората, отпъжда инвеститорите и подкопава бъдещето на държавата“, заяви Радев по време на среща на Консултативния съвет за национална сигурност. „Затова и борбата срещу корупцията изисква спешни, решителни, задълбочени и ефективни мерки“, добави той. \r\nСпоред президента членовете на съвета са се съгласили, че борбата срещу корупцията на високо равнище е слаба заради пороците в законодателството и в институционалната рамка и заради липсата на отделна институция с ясни правомощия и капацитет за ефективна борба с корупцията. Виктор Турмаков", "date": "2017.10.17", "title": "Xinhua: Българският президент призова към антикорупционнни мерки"}
{"url": "http://www.focus-news.net/news/2017/10/17/2447664/kyustendil-chitalishte-bratstvo-prodalzhava-da-raboti-po-proekta-rabotilnitsa-za-roditeli-da-porasnem-zaedno.html", "text": "Читалище „Братство” продължава да работи по проекта „Работилница за родители – Да пораснем заедно”. Това каза пред Радио „Фокус” – Кюстендил Иван Андонов, председател на читалище „Братство”. По думите му вече е проведена и първата работилница за родители, а целта на проекта е да подпомогне родителите да придобият знания, умения и нагласи, които да са им полезни в изпълняване на техните отговорности и задължения към децата и насърчаване на тяхното развитие. „По време на работилниците и в присъствието на специалисти по ранно детско развитие родителите ще имат възможност да споделят опита си и придобият нови знания и умения, с които да подкрепят развитието на своите деца”, каза Иван Андонов. Заниманията се провеждат два пъти седмично и включват лекции, интерактивни упражнения и дискусии, които са безплатни за родителите.\r\nВенцеслав ИЛЧЕВ", "date": "2017.10.17", "title": "Кюстендил: Читалище „Братство” продължава да работи по проекта „Работилница за родители – Да пораснем заедно”"}
{"url": "http://www.focus-news.net/news/2017/10/17/2447665/dots-veselka-toncheva-nuzhdata-ot-chuvstvo-za-obshtnost-ne-e-pozvolila-na-etnicheskite-balgari-v-albaniya-da-badat-pretopeni-ot-mestnoto-naselenie.html", "text": "Нуждата от чувство за общност не е позволила на етническите българи в Албания да бъдат претопени от местното население. Това каза в интервю за Радио „Фокус“ доц. Веселка Тончева от Института за етнология и фолклористика с Етнографски музей – БАН. Според нея пищните сватби и обредните песни са само част от изконните традиции, съхранени от българите там. \"Ще ви споделя един израз, който те употребяват и той е „Жива ми Майка България“. Това е израз, който е познат в региона. Жива ми майка е нещо като заклеване. Когато искате да убедите някого в нещо, му казвате „истина е, вярвай ми, жива ми майка“. Да, обаче голобърдци казват „Жива ми Майка България“. Това, че България е майката, по-възрастните хора са носители на това знание, защото при по-младите, особено тези, които напускат самата област Голо Бърдо и вече живеят по градовете, е различно\", коментира доц. Тончева. Според нея 21 села с българи са останали в Албания след обявяване независимостта на страната. \"За тях е важно, че някой от родината се интересува от съдбата и обичаите им\", допълни тя.", "date": "2017.10.17", "title": "Доц. Веселка Тончева: Нуждата от чувство за общност не е позволила на етническите българи в Албания да бъдат претопени от местното население"}
{"url": "http://www.focus-news.net/news/2017/10/17/2447666/vanya-ananieva-mkbth-veliko-tarnovo-trafikat-na-hora-s-tsel-seksualna-ili-trudova-eksploatatsiya-e-nay-razprostranen-v-evropa.html", "text": "Трафикът на хора с цел сексуална или трудова експлоатация е най-разпространен в Европа. Това съобщи за Радио „Фокус“ – Велико Търново Ваня Ананиева, секретар на Местната комисия за борба с трафика на хора към Община Велико Търново. Тя отбеляза, че 85% от жените са трафикирани с цел сексуална експлоатация, а 64% от мъжете са въвличани в трафик с цел трудова експлоатация. От общия брой на регистрираните жертви на трафик с цел сексуална експлоатация 95% са от женски пол. Според Ананиева статистиката за нашата страна не е по-различна от тази за Европа. Тя посочи, че жените най-често стават жертви на трафик с цел сексуална експлоатация. По отношение на трудовата експлоатация рисковите групи са мъже в трудоспособна възраст. Много често те са подлъгани от обяви за работа, както от близки хора. „Случаите на трафик с цел сексуална или трудова експлоатация са най-разпространени. След тях се нареждат трафик на хора с цел продажба на бебета, трафик на хора с цел просия и джебчийство и трафик на хора с цел продажба на клетки, тъкани и тъканна течности, който е по-слабо разпространен в нашата страна“, добави Ваня Ананиева. Тя посочи, че една от най-уязвимите групи са младите хора, които все още нямат изградени жизнени умения за справяне и осъзнаване на рискова ситуация.\r\nНадежда КРЪСТЕВА", "date": "2017.10.17", "title": "Ваня Ананиева, МКБТХ – Велико Търново: Трафикът на хора с цел сексуална или трудова експлоатация е най-разпространен в Европа"}
{"url": "http://www.focus-news.net/news/2017/10/17/2447667/predstoyashti-mezhdunarodni-sabitiya-za-18-oktomvri-agentsiya-fokus.html", "text": "Започват преговорите за формиране на новото правителство на Германия. Канцлерът Ангела Меркел ще се срещне сутринта с представители на Свободната демократическа партия, а следобеда с тези на \"Зелените\". \r\n*** Във френския сенат ще се проведе окончателното приемане на спорния закон за борбата срещу тероризма. \r\n*** Председателят на Европейската комисия Жан-Клод Юнкер ще проведе среща с лидерите на източните страни членки на ЕС. \r\n*** Съветът за сигурност на ООН ще проведе месечен дебат относно положението в Близкия изток.\r\n***", "date": "2017.10.17", "title": "Предстоящи международни събития за 18 октомври ( Агенция „Фокус“ )"}
{"url": "http://www.focus-news.net/news/2017/10/17/2447668/konsultativniyat-savet-za-natsionalna-sigurnost-ne-postigna-saglasie-otnosno-badeshtiya-antikoruptsionen-organ-obzor.html", "text": "Консултативният съвет за национална сигурност (КСНС) не постигна съгласие относно бъдещия антикорупционен орган. Това обяви в своето изявление след Съвета президентът Румен Радев. По думите му членовете на КСНС са се обединили около 3 решения: да приемат промени в НК относно корупционните престъпления, Народното събрание да разгледа и приеме Закон за противодействие на корупцията и новият закон да регламентира всеобхватни мерки, включващи превенция и отнемане на незаконно придобито имущество. „Участниците се обединиха около констатацията, че резултатите от борбата с корупцията по високите етажи на властта са ниски поради несъвършенства в законодателството в институционална рамка и поради липсата на обособена структура с ясни правомощия и капацитет за ефективна борба с корупцията. Постигнато бе съгласие за основни насоки в работата на държавните институции за ефективно противодействие на корупцията, сред лицата, заемащи или заемали висши публични длъжности, които да гарантират първо, прилагане на комплексен подход, който наред с превенцията да се фокусира и върху разкриването, разследването и реализирането на наказателна отговорност“, заяви Радев. Той обаче подчерта, че Съветът не е успял да постигне съгласие относно ролята и функциите на антикорупционния орган, както и относно принципите за назначаването на неговото ръководство. \r\nПред журналисти на излизане от сградата на Президентството зам.-председателят на ПП ГЕРБ и председател на парламентарната група на партията Цветан Цветанов коментира, че всички участници в КСНС ясно са заявили, че имат политическа воля да се борят с корупцията. Той отбеляза, че в момента има два законопроекта и дебатът по тях трябва да се води в българския парламент. „Има внесени законопроекти и стартирала процедура по обсъжданията, които направиха от Министерство на правосъдието. Много по-лесно и по-бързо щяхме да приемем антикорупционния закон, ако беше внесен от група народни представители. Но ние взехме политическо решение заедно с Обединени патриоти, че цялата процедура ще бъде извървяна от начало, независимо, че в 43-тия парламент Антикорупционния закон беше приет на първо четене“, коментира още той. Лидерът на БСП Корнелия Нинова заяви от своя страна, че нов единен орган с разследващи функции, в който президентската институция да има отношение, очевидно няма да има. Тя разясни, че президентът е предложил в общата декларация текст, който казва, че се създава единен, независим, нов орган, който да се занимава с разследване на корупционни престъпления. „Този текст беше подложен на гласуване и събра два гласа – неговият и моят. Срещу 12 „против“, т.е. единен, нов орган, който да се занимава с разследване, а не с проверка на декларации и глоби, очевидно е, че няма да има“, обясни Нинова и подчерта, че президентът е предложил текст, който да предвижда при конструирането на един такъв орган да има баланс на институциите, като и президентската институция, и парламентът ще имат отношение към избирането и назначаването на хората него. „Оттук нататък отговорността е на мнозинството. Те в парламента ще си приемат един нова орган, който ще се занимава с проверка на декларации и с налагане на глоби“, допълни още тя. \r\nСпоред лидера на ДПС Мустафа Карадайъ КСНС e постигнал принципно съгласие по ред важни теми и въпроси и е приел една обща политическа рамка, към която Народното събрание ще се придържа. На въпрос защо не се е стигнало до съгласие кой да избира ръководителят на антикорупционния орган, Карадайъ отговори: „Има внесени законопроекти. Този въпрос ще се разглежда в Народното събрание. Нещо повече – ние поставихме една тема на това заседание. Това е темата, свързана с това, което виждаме в последните дни, седмици, месеци. Нашата оценка е, че демокрацията е в опасност, включително и свободата на словото. От тази гледна точка ние призовахме за адекватни действия и отговорните политици в страната“.\r\nЛюба АЛЕКСИЕВА", "date": "2017.10.17", "title": "Консултативният съвет за национална сигурност не постигна съгласие относно бъдещия антикорупционен орган (ОБЗОР)"}
{"url": "http://www.focus-news.net/news/2017/10/17/2447669/varna-obshtina-valchi-dol-e-otlichena-s-etiket-za-inovatsii-i-dobro-upravlenie-na-mestno-nivo.html", "text": "За втори пореден път Община Вълчи дол бе отличена с Етикет за иновации и добро управление на местно ниво на Съвета на Европа. Това съобщиха за Радио „Фокус“ – Варна от Община Вълчи дол. Церемонията по награждаването се състоя в рамките на XII Годишна среща на местните власти, организирана от Националното сдружение на общините в Република България.\r\nВременно изпълняващият длъжността кмет на Общината Мерткан Ибрямов получи кристалния дванадесетостен – символизиращ 12-те принципа на добро управление, от министъра на регионалното развитие и благоустройството Николай Нанков.\r\nПрисъждането на престижното звание става след обстоен анализ на прилагането в общинската администрация на 12-те принципа за добро демократично управление от Стратегията за иновации и добро управление на местно ниво на Съвета на Европа – честно провеждане на избори, представителност и гражданско участие, отзивчивост, ефикасност и ефективност, откритост и прозрачност, върховенство на закона, етично поведение, компетентност и капацитет, иновации и отвореност за промени, устойчивост и дългосрочна ориентация, стабилно финансово управление, човешки права, културно разнообразие и социално единство, отчетност.\r\nЕтикетът е морална награда, символ на престиж и стимул за общините да подобряват своето управление в услуга на гражданското общество. Главната цел на инициативата е да се насърчават усилията на местните власти за формиране и прилагане на по-ефективни политики, насочени към силно и жизнено местно самоуправление.\r\nБългария е първата държава-членка на Съвета на Европа, която през 2010 година получи акредитация от СЕ да присъжда на свои общини Етикет за иновации и добро управление на местно ниво. Досега успешно са проведени три процедури по присъждането на европейския приз у нас – през 2011, през 2013 и през 2015 година, като Община Вълчи дол бе сред наградените и в третото издание на процедурата.\r\nМарияна ВАЛЕНТИНОВА", "date": "2017.10.17", "title": "Варна: Община Вълчи дол е отличена с етикет за иновации и добро управление на местно ниво"}
{"url": "http://www.focus-news.net/news/2017/10/17/2447292/predstoyashti-sabitiya-v-stranata-za-17-oktomvri-agentsiya-fokus.html", "text": "*** \r\nОт 13.00 часа ще се проведе Консултативен съвет за национална сигурност на тема „Необходими законодателни мерки за противодействие на корупцията“.\r\n*** \r\nОт 14.00 часа ще се проведе извънредно заседание на Народно събрание. \r\n*** \r\nОт 10.00 часа на площад „Централен” заместник министър-председателят Валери Симеонов ще участва честванията на Празника на военния парашутист. След завършването на празничната церемония вицепремиерът ще посети Аграрния университет, където ще се срещне с академичното ръководство. \r\n*** \r\nВ 9.00 часа на Терминал 2 на Летище София, до гише „Информация“, между салоните „Пристигащи“ и „Заминаващи“, ще се състои среща с деца от девет училища под мотото „Proud to be drug free\".\r\n*** \r\nВ 09.30 часа в зала „Ара” на хотел „Фламинго гранд” министърът на околоната среда и водите Нено Димов ше вземе участие в рамките на темата „Общините и държавата – заедно за по-чиста околна среда” на XII годишна среща на българските местни власти.\r\n*** \r\nВ 09.30 часа 21 състав на Софийски градски съд ще заседава по делото срещу Герман Костин.\r\n*** \r\nВ 09.30 часа 27 състав на Софийски градски съд ще заседава по делото срещу Соня Колтуклиева за укриване и неплащане на данъчни задължения.\r\n*** \r\nВ 09.30 часа в зала „Славейков” на Френския институт ще бъде представен доклад „Да бъдеш журналист: състояние на професията”. В рамките на събитието АЕЖ ще представят и резултатите от традиционното си проучване за свободата на словото, което тази година е под надслов „Журналистика без натиск 4.0”. \r\n*** \r\nВ 9.30 часа в „Хотел Маринела София”, зала „София ”, в рамките на отбелязването на 20-ата годишнина от учредяването си Българската асоциация на дружествата за допълнително пенсионно осигуряване (БАДДПО) ще проведе Юбилейна международна конференция на тема „Еволюция на пенсионните модели”.\r\n*** \r\nВ 9.30 часа в София Тех Парк, зала Джон Атанасов, ще се проведе форума Global Tech Summit.\r\n*** \r\nВ 10.00 часа в зала „Роял 1” на София Хотел Балкан СЕСЕД България организира кръгла маса на тема „Подобряване качеството на живот и устойчиво развитие чрез иновации и енергийна ефективност на електродомакинските уреди”.\r\n*** \r\nВ 10.00 часа в централното фоайе на 12-ти учебен корпус на Техническия университет на бул. „Климент Охридски” №8 „Национална компания индустриални зони“ и университетът ще подпишат меморандум за сътрудничество.\r\n*** \r\nВ 10.00 часа зала „Сердика” на София Хотел Балкан Българският форум на бизнес лидерите организира дискусия „Бизнесът и правителството в един отбор”. \r\n*** \r\nВ 10.00 часа 9-ти състав на Специализирания наказателен съд ще заседава по делото срещу Й. Йосифов, И. Симеонов, В. Славов, П. Симеонов, И. Йосифов, Й. Йорданов, Г. Гълъбов, К. Тодоров, Н. Рашков и А. Йорданов за организиране и ръководене на организирана престъпна група с цел придобиване и държане на наркотични вещества.\r\n *** \r\nВ 10.00 часа 15-ти състав на Специализирания наказателен съд ще заседава по делото срещу П. Тонков, И. Стоянов, К. Димитрова и П. Петров за организиране и ръководене на организирана престъпна група. \r\n *** \r\nВ 10.00 часа 5-и състав на Специализирания наказателен съд ще заседава по делото срещу Христо Хр., Красимир ХР., Анатолий П., Георги Г., Митко М. и др. за образуване и ръководене на организирана престъпна група.\r\n *** \r\nВ 10.00 часа 12-и състав на Специализирания наказателен съд ще заседава по делото срещу Иван М., Марио Г., Методи З., Петър Д. и др. за образуване и ръководене на организирана престъпна група.\r\n*** \r\nВ 10.30 часа в зала „Средец” на София Хотел Балкан Синдикатът на българските учители и Фондация „Фридрих Еберт” организира национална конференция „Обучението на децата на мигрантите – проблеми, перспективи и решения”.\r\n *** \r\nВ 10.30 часа 8-и състав на Специализирания наказателен съд ще заседава по делото срещу Румен Х., Таня Х., Наталия А., Миглена Х., Алекс Т. за образуване и ръководене на организирана престъпна група.\r\n*** \r\nВ 11.00 часа в НДК ще се проведе брифинг, на който ще бъдат представени резултатите по преустройството и адаптация на основната сграда на НДК с оглед изискванията на българското председателство на Съвета на ЕС през 2018 г. (влизане от вход А4, който се намира откъм бул. „Витоша”).\r\n*** \r\nВ ТУ – София ще се проведе Изложението на работодатели „Дни на кариерата“.\r\n *** \r\nВ 13.30 часа 1-ви състав на Специализирания наказателен съд ще заседава по делото срещу Асен И. за образуване и ръководене на организирана престъпна група.\r\n*** \r\nВ 13.30 часа кметът на София Йорданка Фандъкова ще провери реконструкцията на бул. „Монтевидео“.\r\n*** \r\nВ 14.00 часа 6-и състав на Специализирания наказателен съд ще заседава по делото срещу Мехмед М., Гюлшен М., Сали М. за образуване и ръководене на организирана престъпна група.\r\n*** \r\nВ 15.00 часа 6-и състав на Специализирания наказателен съд ще заседава по делото срещу Пенчо Ч. за незаконно превеждане през граница. \r\n*** \r\nОт 15.00 до 17.00 часа народният представител от „БСП за България” Нона Йотова и заместник-председателят на СОС Милка Христова организират постоянната приемна на БСП – София на ул. „Леге” №10, етаж 1.\r\n*** \r\nФренският инвеститор в България „Монтюпе” ще участва във форума „Дни на кариера” в Техническия университет.\r\n*** \r\nВ 18.00 часа в сградата на районната администрация на район „Слатина“ на бул. „Шипченски проход“ № 67 продължава поредицата от месечни градски срещи във всички райони на София с общинския съветник Стефан Марков.\r\n*** \r\nВ 18.00 часа в галерия „Астри” ще бъде открита изложба на скулптура и живопис „Солта на морето” на Христо Христов.\r\n*** \r\nВ 18.00 часа в клуб „Перото” в НДК ще се проведе среща-разговор на тема „Репортерът на века Ришард Капушчински и рецепцията на неговите „Лапидари” в България”.\r\n*** \r\nВ 18.30 часа в зала 1 на НДК ще бъде представен най-новият филм на Гийермо дел Торо „Формата на водата”.\r\n*** \r\nВ 19.30 часа в пространството ДНК на НДК ще се състои премиерата на спектакъла „Тук долу всички люляци умират”.\r\n*** \r\nВ 10.00 часа в  ЮЗУ „Неофит Рилски“ ще бъде даден стартът на Вътрешноуниверситетските спортни игри – 2017/2018 г.\r\n*** \r\nВ 11.00 часа в конферентната зала на хотел „Ален Мак” изобретател и създател на първия български вертолет Николай Поповски ще представи най-новото си изобретение.\r\n*** \r\nВ 18.00 часа в зала „Георги Баев” на Културен център „Морско казино” ще се състои премиера на книгата „Ветровете ни мраморни” на Николай Табаков. \r\n*** \r\nОт 14.00 до 16.00 часа общинският съветник от ГЕРБ Иво Иванов организират приемни за граждани в офиса на партията на ул. „Георги Бенковски” №1.\r\n*** \r\nОт 17.30 часа в ИЗ „Рафаел Михайлов“ ще се проведе Откриване на изложба „Елементи и сили“ с автор Цвета Марова. \r\n*** \r\nВ 17.30 часа в ИЗ „Рафаел Михайлов” ще бъде открита изложба „Елементи и сили” с автор Цвета Марова.\r\n*** \r\nОт 17.00 часа в салона на читалище „Развитие – 1926 г.“ в село Антимово, Община Видин ще се проведе второто за област Видин информационно събитие, съгласно приетата от Министерския съвет, Работна програма за 2017 година на Комуникационната стратегия на Република България за Европейския съюз.\r\n*** \r\nЩе се проведе нов конкурс за избор на управител на общинската болница в Дупница.\r\n*** \r\nОт 17.30 часа в Музея на фотографията ще бъде открита фотограска изложба „Куба“ на Росен Коларов.\r\n*** \r\nВ 10.00 часа в заседателната зала на Община Кюстендил ще се проведе месечно заседание на кметовете на селата. \r\n*** \r\nВ 10.30 часа в офиса на ГЕРБ народният представител и областен координатор на ГЕРБ - Кюстендил Кирил Калфин организира приемна за граждани. \r\n*** \r\nВ 15.00 часа в сградата на МБАЛ Ловеч ще се проведе среща на народните представители от „БСП за България” доц. Георги Йорданов, Илиян Тимчев, Валентина Найденова, Иван Ибришимов и проф. Радослав Гайдарски и доц. Златарски с управителя на болницата и лекари. Поводът за срещата е лошото финансово състояние на лечебното заведение, което ще доведе до спиране на лечебната дейност.\r\n*** \r\nВ 10.00 часа в Аграрния университет – Пловдив ще се открие Детска лаборатория за приложна и забавна химия и биология, организирана от Байер България ЕООД.\r\n*** \r\nВ 13.00 часа в ОУ „Васил Левски“ ще се проведе обучение за родители „Как да насърчим развитието на детето в ранното детство“, организирано от фондация „За Нашите Деца“. \r\n***  \r\nОт 16.00 часа в офиса на  ГЕРБ в район „Тракия” в блок 91 Общинският съветник от  ГЕРБ в Общински съвет – Пловдив, Иван Вичков ще приема граждани.\r\n***\r\nОт 16.00 часа ще бъде представен обновения оперативен център на Общинска охрана - Пловдив, пл. \"Централен\" 1. Това ще стане в присъствието на кмета инж. Иван Тотев, заместник-кмета Георги Маринов, директора на ОП \"Общинска охрана\" Александър Стайков и ръководители на институции от града. \r\n***\r\nОт 18.00 ч. в Конферентната зала на НБ „Иван Вазов“ – Пловдив по повод 50 години от първото издание на „Диви разкази“ на Николай Хайтов ще бъде представено новото илюстрирано издание на сборника. \r\n*** \r\nВ 18.15 часа в стая 225 на ОУ „Иван Вазов” ще се проведе работна среща във връзка със старта на проект „Виртуална обсерватория за професии на бъдещето”, който се реализира с финансовата подкрепата на Фондация „Русе – град на свободния дух” и Фондация „Еконт” по програма „Знание и растеж”.\r\n*** \r\nОт 9.00 часа в Заседателната зала на Община Сливен  ще се състои заседание на Общинския съвет.  \r\n*** \r\nВ 18.00 часа зала „Петър Стайков” на КДК се организира фотоизложба от пленера „В планината  на Орфей” в рамките на  Есенен фотосалон – Смолян, в което ще вземат участие 20 автори с над 70 фототворби представящи творчеството на фотографите от  Смолян през годината.\r\n*** \r\nОт 11.00 часа в Тракийски университет, зала 3-A, и от 18.00 в Община Стара Загора, зала “Славейков“, ще бъде организирано събитието „Първи стъпки за потенциална кариера със Sutherland”, с което фирмата ще оцени възможностите на областта за разширяване на дейността си.\r\n*** \r\nОт 17.30 часа в РИМ Шумен ще бъдат представени две от книгите на Дечко Лечев. \r\n*** \r\nОт 18.30 часа във фоайето пред театралната зала на Общинския културен център ще бъде открита изложба фотографии от архива на Стоян Сертев \"Една незабравима епоха от театъра, преживяна в черно и бяло\", посветена на 70-та годишнина на ДТ \"Антон Страшимиров\" Разград. \r\n*** \r\nОт 10.30 часа в Заседателната зала на Областна администрация – Ямбол ще се състои заседание на Областния съвет за развитие на област Ямбол.\r\n*** \r\nВ 18.30 часа в арт галерия „Стойчев” Христо Бозуков организира самостоятелната си изложба „Нещо такова”.", "date": "2017.10.17", "title": "Предстоящи събития в страната за 17 октомври (Агенция „Фокус”)"}
{"url": "http://www.focus-news.net/news/2017/10/17/2447293/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Върховният представител на ЕС по въпросите на външните работи и политиката на сигурност Федерика Могерини ще посети Вашингтон в началото на ноември, за да призова американските конгресмени да не се отказват от Иранското ядрено споразумение, пише  The Hill.\r\n„Ще бъда във Вашингтон в началото на ноември точно по тази причина, но и също така заради другите постоянни контакти“, заяви Могерини, отговаряйки на въпрос относно призивите Конгресът на САЩ да бъде притиснат относно споразумението. Външните министри на страните членки на ЕС проведоха среща, за да обсъдят позициите спрямо това, че президента на САЩ Доналд Тръмп заяви, че би се оттеглил от споразумението за иранската ядрена програма. \r\nМинистрите съобщиха, че ЕС смятат, че въпросът е „вътрешен за САЩ процес“, но призоваха САЩ да се придържа към задълженията си. \r\n*** Председателят на парламента на Иран Али Лариджани заяви, че президентът на САЩ Доналд Тръмп звучи като нацистите  и посочи, че те са се опитвали да компенсират провалите си, нападайки другите, пише  Tehran Times.\r\nЛариджани заяви, че Тръмп нито се придържа към международните споразумения, нито уважава ООН и това показва, че правителството на САЩ не възнамерява да спазва което и да е споразумение. \r\nТой също така посочи, че обвиненията на президента на САЩ срещу Ислямският революционен гвардейски корпус целят засилването на Ислямска държава, защото корпусът се бори активно срещу терористичните групи в региона. \r\n***  Израелската авиация е атакувала и разрушила противовъздушна батарея с установки  СА-5 на сирийските въоръжени сили източно от Дамаск в понеделник сутринта, след като тя е изстреляла ракети земя-въздух по израелски самолети, пише   Jerusalem Post.\r\n„Ракетната батарея, разположена на около 50 км. източно от сирийската столица, е стреляла по израелски самолети, участващи в рутинен разузнавателен полет в ливанското въздушно пространство“, съобщи говорителят на израелските сили за самоотбрана бригаден генерал Ронен Манелис. „Виждаме, че сирийският режим е отговорен и видяхме, че тези ракети са  ясна сирийска провокация и това е неприемливо“, посочи той и добави, че Израел няма намерение да се намесва в гражданската война в Сирия, но ще реагира спрямо подобни провокации.\r\nГен. Манелис посочи пред журналисти, че Русия е уведомена за инцидента, при който не е имало повредени израелски самолети.\r\n*** Военноморските сили на Южна Корея и на САЩ започнаха мащабни общи учения на фона на засиленото напрежение на Корейския полуостров. Същевременно САЩ са започнали да проучват местонахожденията на севернокорейските подземни военни обекти, включващи и тунели, прокарани край демилитаризираната гранична зона, пише  „Чосун Илбо“.\r\nНачалникът на отдела на армията на САЩ за бързо реагиране Дъг Уилци посети Южна Корея този месец, за да участва в проучването на севернокорейските подземни военни обекти край границата между двете корейски държави. Отделът бе създаден през август миналата година, за да ускори разполагането на военна технология в района. \r\n„КНДР използва тунелите и за прикриване на своите ракети и оръжия, както и складове за муниции. Смята се, че там също така има и химическо оръжие“, посочи Уилци. Според него възможността да се картографират подземните обекти „е наистина важна, за да може се справим по-късно с обектите“. \r\n***", "date": "2017.10.17", "title": "Преглед на някои от основните теми в световния печат (Агенция \"Фокус\")"}
{"url": "http://www.focus-news.net/news/2017/10/17/2447294/afp-ne-poveche-ot-300-islyamistki-boytsi-sa-ostanali-v-rakka.html", "text": "Не повече от 300 ислямистки бойци са останали в Ракка, предава AFP. Информацията е дадена от говорител на Сирийските демократични сили, които по-рано обявиха, че “водят най-тежката си битка до сега“. Малобройните отряди на „Ислямска държава“ са установили своите позиции в тежко укрепени и минирани райони, съобщи още говорителят. Градът бе де факто столицата на терористичната организация преди през юни да започне мащабната офанзива, на подкрепяната от САЩ военна коалиция. \r\nКъсно в понеделник стана ясно, че Сирийските демократични сили са установили контрол над центъра на града. Цанко Цолов", "date": "2017.10.17", "title": "AFP: Не повече от 300 ислямистки бойци са останали в Ракка"}
{"url": "http://www.focus-news.net/news/2017/10/17/2447295/izvestiyarusiya-moskva-oproverga-obvineniyata-che-dostavya-neft-na-talibanite.html", "text": "„Известия“(Русия): Москва опроверга обвиненията, че доставя нефт на талибаните\r\nРуското външно министерство опроверга обвиненията, появили се в някои британски медии, според които Москва доставя петрол на талибаните в Афганистан. Това пише руското издание “Известия“. На официалната интернет страница на министерството е публикувано съобщение, в което обвиненията са определени като „фалшиви“ и целящи да отвлекат вниманието на международната общност от провала на силовия подход, който НАТО прилага в страната. \r\nПо-рано Белия дом отправи подобни обвинения към Русия, които Москва отрече. Цанко Цолов", "date": "2017.10.17", "title": "„Известия“(Русия): Москва опроверга обвиненията, че доставя нефт на талибаните"}
{"url": "http://www.focus-news.net/news/2017/10/17/2447296/la-vanguardia-karles-puchdemon-razkritikuva-aresta-izvarshen-sreshtu-dvama-ot-liderite-na-dvizhenieto-za-nezavisimost.html", "text": "Лидерът на Каталуния Карлес Пучдемон разкритикува ареста на Джорди Санчес и Джорди Кушхард, лидери на две от организациите, борещи се за независимост на областта, пише La Vanguardia. Пучдемон е заявил чрез социалната мрежа „Туитър“, че испанските власти се „опитват да арестуват идеи“, като нарече задържането на двамата „лоши новини“. Санчес, който е лидер на организацията „Национално Каталунско събрание“ и Кушхард, председател на културната група „Омниум“ са обвинени, че са организирали граждани на митинг, който нарушава постановленията на испанските власти. Двамата бяха задържани късно в понеделник, припомнят от вестника.  Цанко Цолов", "date": "2017.10.17", "title": "La Vanguardia: Карлес Пучдемон разкритикува ареста, извършен срещу двама от лидерите на движението за независимост"}
{"url": "http://www.focus-news.net/news/2017/10/17/2447297/cnn-severna-koreya-obyavi-che-ne-se-interesuva-ot-diplomatsiya-dokato-ne-razvie-napalno-yadrenata-si-programa.html", "text": "Говорител на Северна Корея заяви в понеделник, че Пхенян не се интересува от дипломация, докато не успее да създаде ядрена ракета, способна да достигне източното крайбрежие на САЩ. Това съобщава CNN. В съобщението се казва, че страната желае да създаде ракета, „която е способна да достигне източното крайбрежие и цялата континентална територия“ на САЩ. Това би било „ясен белег за офанзивните и защитни механизми“ на страната, каза още говорителят.  Цанко Цолов", "date": "2017.10.17", "title": "CNN: Северна Корея обяви, че не се интересува от дипломация, докато не развие напълно ядрената си програма"}
{"url": "http://www.focus-news.net/news/2017/10/17/2447298/voa-sedem-dushi-sa-zaginali-v-egipet-pri-obir-na-banka.html", "text": "Седем души са загинали в египетския град Синай при обир на банка, съобщава Voice of America. Посред бял ден, ок. дузина ислямистки бунтовници са ограбили местна банка, като успоредно с това извършено нападения над местна църква. При престрелки по време на двете атаки са загинали седем души, включително трима цивилни, съобщиха местните власти. Християнският храм е бил празен, като тамошното нападения е служило като диверсия за обира на банката, чийто трезор е бил напълно ограбен. Поне 15 души са ранени, казаха още официалните лица.  Цанко Цолов", "date": "2017.10.17", "title": "VOA: Седем души са загинали в Египет при обир на банка"}
{"url": "http://www.focus-news.net/news/2017/10/17/2447299/the-guardian-eksploziya-ubi-zhurnalist-uchastval-v-panamskite-razkritiya.html", "text": "Дафне Галиция, разследващ журналист от Малта, участвал в разкриването на корупционния скандал на офшорните компании в Панама, е загинала в понеделник, пише The Guardian. Галиция е пътувала с личния си автомобил, който е експлодирал в движение, пръскайки се на части. Според данни на местните власти, взривът най-вероятно е причинен от мощен експлозив, закачен за колата. Местни медии напомниха, че в края на септември, Галиция е подала сигнал за отправени срещу нея смъртни заплахи.  Цанко Цолов", "date": "2017.10.17", "title": "The Guardian: Експлозия уби журналист, участвал в панамските разкрития"}
{"url": "http://www.focus-news.net/news/2017/10/17/2447300/ministar-krasimir-valchev-doverieto-e-v-osnovata-na-savremennoto-obrazovanie-obzor.html", "text": "Доверието е в основата на съвременното образование – доверието между родител и учител, между семейство и училище. Това каза на конференцията „Партньорство училище – родители. Добри практики и решения” министърът на образованието и науката Красимир Вълчев. На срещата присъстваха представители на ведомството, синдиката, директори и учители от цялата страна, неправителствени организации, Държавната агенция за закрила на детето и медии. Министър Вълчев подчерта, че общата мисия на МОН, учителите и родителите е децата да станат добри хора, а по този начин и обществото по-добро. За да бъде изпълнена тази мисия е необходимо доверие и съвместна работа. „Всеобщото универсално образование е може би най-важният фактор за развитието на човечеството през последните 150 години. Това образование е станало възможно заради решението на родителите да поверят грижите за децата си на хора, които не познават – учителите. Това решение е може би един от най-големите скокове в човешкото развитие. В основата на това решение е доверието между родител и учител”, подчерта Вълчев. По думите му камерите за видеонаблюдение няма да решат проблема с агресията в училище и детската градина и липсата на доверие, а дори ще задълбочат тези проблеми. „Посланието ми към учителите е да не пестят усилия да взаимодействат с родителите, да им обясняват и да ги информират - както правят, да ги убеждават в професионалната си работа, да се вслушат в упреците им, да ги привлекат като съюзници по задачите на училището”, призова министър Вълчев. По думите му родителите не винаги знаят колко усилия полагат учителите и колко търпение проявяват ежедневно. Министърът поясни, че родители и учители заедно трябва да се справят с агресията в училището. \r\nПред журналисти Вълчев каза, че взаимодействието трябва да бъде осъзната политика от страна на училището, детската градина и семейството. „Няма глобален механизъм за по-добро взаимодействие – има множество неща, които да направят заедно в тази посока: съвместно обсъждане на важните теми, политика на отворени врати, подписване на споразумения между родители и училището, на кафе с директора или учителя”, каза още Красимир Въчев.\r\nТой коментира и въпроса с училищните психолози и педагогическите съветници. По думите му догодина ще бъдат осигурени между 7 и 8 млн. лева за тези специалисти, като допълнително ще бъдат назначени 500 такива кадри. „В момента около 110 психолози и педагогически съветници са назначени в училища – предимно в такива с над 500 деца. Нашето намерение е постепенно да ги разширяваме и да предоставяме допълнителни средства на училищата, като за следващата година сме предвидили такива”, обясни Вълчев. В момента училища назначават такива специалисти, но за сметка на делегирания им бюджет. \r\nИнна ПЕЙЧЕВА", "date": "2017.10.17", "title": "Министър Красимир Вълчев: Доверието е в основата на съвременното образование (ОБЗОР)"}
{"url": "http://www.focus-news.net/news/2017/10/17/2447301/balgariya-komentari-v-svetovnite-medii-agentsiya-fokus.html", "text": "Министър-председателите на Македония и на България Зоран Заев и Бойко Борисов са провели телефонен разговор, по времето на който са обсъдили актуалните събития в Македония и в региона, предаде македонската медия “Фокус“.\r\nБорисов е честитил на Заев успешното провеждане на местните избори в Македония и е подчертал, че организацията им създават условия, в които гражданите могат свободно и въз основа на политическата си воля да дадат свой глас.\r\nБорисов е предал на Заев, че България остава последователна в подкрепата си към политиката на новото правителство и е изразил надежда да започнат преговори за членството на страната в ЕС. \r\n*** Нови 13 трамваи ще бъдат доставени за софийския градски транспорт от чешката фирма „Шкода“, пише SeeNews. Това е съобщено официално от българска страна, като договорът е подписан в понеделник. Поръчката е на стойност 46.3 млн. лева. Другият възможен избор е бил оферта от полска фирма, но властите са оценили по-високо техническите качества на чешките машини. Доставката трябва да бъде извършена до 15 месеца, като е налична гаранция за 61 месеца. Част от договорката е и обучението на български шофьори, които ще управляват новите трамваи. \r\n*** Мачът между българския боксьор Кубрат Пулев и Антъни Джошуа може да бъде отложен, пише Daily Mail. Причината е претърпяна от Пулев контузия, разкрива още британското издание. Британецът е заложил всички свои титли в насрочения за 28 октомври мач, но не ясно дали мачът ще се състои навреме, тъй като Пулев е разтегнал мускул по време на тренировка в Германия миналата седмица. Таблоидът пише, че информацията за сега се държи в тайна, като тя не е потвърдена от никоя от двете страни.  \r\n*** Премиерът на Южна Корея Ли Нак-йон ще посети Гърция и България по време на първата си официална визита в чужбина, пише The Korea Herald. Министър-председателят ще бъде в Гърция от 22 до 24 октомври, а в България от 24 до 26 октомври. В София Ли Нак-йон ще се срещне с българския си колега Бойко Борисов и президента Румен Радев, като главната цел на разговорите е задълбочаване на сътрудничеството между двете страни в сферата на науката и технологиите, комуникациите и селското стопанство. Корейският премиер също така е поканен на официална вечера от говорителя на Народното събрание Димитър Главчев, а в дневния му ред е включено и присъствие на откриването на ново българко-корейско търговско дружество. \r\n***", "date": "2017.10.17", "title": "България - коментари в световните медии (Агенция „Фокус\")"}
{"url": "http://www.focus-news.net/news/2017/10/17/2447302/afp-spored-katalunskoto-pravitelstvo-aresta-na-zhordi-sanches-i-zhordi-kushhard-e-provokatsiya.html", "text": "Говорител на регионалното правителство в Барселона заяви късно в понеделник, че арестът на двама от лидерите на каталунското движение за независимост е провокация, предава AFP. \r\nСпоред съобщението, Испания „си играе на провокации“. По-рано в понеделник Жорди Санчес, лидер на „Национално Каталунско събрание“ и Жорди  Куишарт, председател на културната организация „Омниум“, бяха арестувани по обвинени, че са използвали социалните мрежи, за да организират митинги, които са в противоречие с постановленията на Мадрид. Лидерът на областта Карлес Пучдемон също разкритикува ареста от личната си страница в социалната мрежа „Туитър“.  Цанко Цолов", "date": "2017.10.17", "title": "AFP: Според Каталунското правителство, ареста на Жорди Санчес и Жорди Кушхард е провокация"}
{"url": "http://www.focus-news.net/news/2017/10/17/2447303/afp-venetsuelska-opozitsiya-otkaza-pregovori-s-pravitelstvoto-predi-da-bade-provedeno-novo-prebroyavane.html", "text": "Опозицията във Венецуела отказа в понеделник да започне преговори с правителството за прекратяване на политическата и икономическа криза, без преди това да бъде проведено ново преброяване на резултатите от регионалните избори, предава AFP. \r\n“Няма да вземем участие в каквито и да е преговори освен ако властите не се съгласят на ново преброяване“, се казва в изявлението. Съобщението стана на фона, на който президентът Николас Мадуро обяви пълно победа на изборите от неделя, след като множеството екзитполове предричаха победа за опозицията.  Цанко Цолов", "date": "2017.10.17", "title": "AFP: Венецуелска опозиция отказа преговори с правителството, преди да бъде проведено ново преброяване"}
{"url": "http://www.focus-news.net/news/2017/10/17/2447304/the-telegraph-edin-e-zaginal-dvama-sa-raneni-sled-napadenie-s-nozh-v-london.html", "text": "Един човек е загинал, а двама други са ранени, след извършено нападение в лондонското метро, пише The Telegraph. Атаката е станала късно в понеделник, на станция „Парсънс грийн“, където 30 души бяха ранени при терористична атака през септември. \r\nНападател е атакува намиращи се на станцията граждани с нож, като в резултат един човек е загубил живота си. Двама ранени са откарани в болница, а екипи на полицията са отцепили района. Според „Скотланд Ярд“, случаят не е терористична атака, като до момента няма арестувани. Започнало е разследване.   Цанко Цолов", "date": "2017.10.17", "title": "The Telegraph: Един е загинал, двама са ранени след нападение с нож в Лондон"}
{"url": "http://www.focus-news.net/news/2017/10/17/2447305/reuters-irakskite-voenni-sa-nalozhili-palen-kontrol-nad-kirkuk.html", "text": "Иракските правителствени сили са наложили в понеделник пълен контрол над град Киркук, това е съобщил репортер на Reuters, намиращ се на мястото. Нито една от двете страни не е дала жертва по време на операции, а единствените загинали са починали по време на предварителните сблъсъци през нощта на неделя срещу понеделник. Военен конвой на Багдад е наложил контрол над сградата на кметството, като кюрдският флаг е свален и заменен с иракски. По-рано бе съобщено, че кюрдите са блокирали достъпа до петролните кладенци, но те отново са започнали работа, съобщава още агенцията.  Цанко Цолов", "date": "2017.10.17", "title": "Reuters: Иракските военни са наложили пълен контрол над Киркук"}
{"url": "http://www.focus-news.net/news/2017/10/17/2447306/polititsite-se-obediniha-okolo-sigurnostta-i-rolyata-na-balgariya-v-obshtata-evropeyska-otbrana-obzor.html", "text": "В зала „Концертна“ на Централния военен клуб се проведе дискусия на тема „Заедно в сигурността. Ролята на България в общата европейска отбрана“. Тя бе открита от държавния глава Румен Радев, който заяви, че военната мощ трябва да се превърне във фактор на европейската външна политика. Президентът отбеляза, че идеята за обща европейска отбрана никак не е нова, а съществува даже преди първообраза на съвременния ЕС. По думите му Лисабонският договор структурира постоянното сътрудничество, когато държавите с по-големи амбиции, с по-големи възможности във военната област могат да се съюзяват. „Ние трябва да следим процесите в цяла Европа и специално в Брюксел. Въпреки, че идеята за обща европейска отбрана не намери сериозно приложение и развитие в живота на ЕС, този дебат се разгоря наново, особено след кризата в Украйна и най-вече след Брекзит и началните политически послания на президента Тръмп. Виждаме какво стана след тези събития. След срещата на Г-7 това лято, европейските лидери в лицето на канцлера Меркел и председателя на ЕК Юнкер заговориха открито, че сигурността на Европа не може да се остави в чужди ръце. Трябва сами да поемем отговорност за нашата собствена сигурност\", обясни Радев. Според него се вижда нещо много важно - ЕС през последните години изживява една дълбока трансформация в схващанията си за военната мощ. По думите му военна мощ вече трябва да се превърне във фактор на европейската външна политика. „В свят, в който другите глобални играчи на световната сцена развиват силно своята военна мощ, ти няма как да останеш с инструмента на меката сила“, посочи Радев. „Въпреки съвместната декларация между ЕС и НАТО ясно се казва от всички, че бъдещите европейски сили не могат да заместят НАТО, те могат само да го допълнят. Това поставя тук големия дебат за тяхната структура, за генерирането на силите“, поясни Радев. По думите му друг проблем е силната фрагментация на отбранителната индустрия на ЕС. Той подчерта, че без собствена отбранителна индустрия няма как да бъдеш фактор“, заяви президентът. Държавният глава посочи, че проектите за модернизация на армията ни трябва да бъдат така обвързани и да имат ясни и стойностни програми за индустриално сътрудничество. Премиерът Бойко Борисов посочи, че ако се счита, че ще има война, правителството ще смени приоритетите. „Благодаря на колегите, готови сме да мислим в общ консенсус, отчитайки всички заплахи, включително и на смяна на периоритетите. Ако военните ни убедят, че това е по-важно от всичко\", обясни премиерът и припомни, че приоритет за правителството е било образованието. Според премиера няма да е лошо, ако държавният глава Румен Радев постави въпроса за общата европейска отбрана и на заседание на КСНС. „Приемам темата с прискърбие. Когато в света започне да се говори за въоръжаване, превъоръжаване, надпревара във въоръжаването, нищо добро не е постигнато в историята до сега“, обясни Борисов. „За съжаление европейската дипломация търпи огромни укори“, коментира той и поясни, че за темата – сигурност и отбрана през последните месеци се говори много. „Само преди 6 месеца по време на Европейски съвет, включително и президентът Еманюел Макрон беше против общата европейска отбрана. За няколко месеца всички претъпяха метаморфози, защото видяха огромна заплаха и нови военни съюз“, коментира Борисов. Според вицепремиера и министър на отбраната Красимир Каракачанов общата европейска отбрана и общата европейска армия са абсолютно необходими. По думите му може да се постигне обща европейска отбрана, ако по-малко се говори в Брюксел, ако определени фактори се откажат от Европейски съюз на две скорости и ако има политици в Европа като френския президент Еманюел Макрон. Според вицепремиера Каракачанов европейската отбрана е национален интерес, защото България е на границата на конфликтен регион. „Само, че самите европейски институции и отделните европейски държави трябва заедно да формулират приоритетите. Все още няма единно мнение. Едни смятат, че Русия е голямата заплаха за европейската сигурност. Други смятат, че Русия е проблем, но по-близките проблеми са свързани с нелегалната миграция, ислямския тероризъм“, заяви Каракачанов. По думите му България има пряк интерес от една обща европейска сигурност, защото се намираме в регион, в който проблемите в Черноморския басейн не са само конфликта Русия – Украйна. Според него проблемите в Черноморския регион са свързани с нашите съседи. По думите му една от основните задачи на нашето европредседателство е интеграцията на Западните Балкани. Каракачанов посочи, че ако не се даде една перспектива на тези държави центробежни сили и като външни фактори и като фактори на религиозна основа работят активно. Председателят на Комисията по отбрана и депутат от ГЕРБ ген. Константин Попов заяви, че Европа трябва да върви все по-обединена по отношение на сигурността и отбраната. Ген. Попов заяви, че средата за сигурност е силно непредвидима. По думите му Европа е много привлекателна със стандарта на живот, социални програми и континентът се изправя пред много рискове, които са близо до нас. Лидерът на БСП Корнелия Ниновапосочи, че трябва да се постави на първо място човешкият фактор, а след това модернизацията и техниката. Корнелия Нинова обърна внимание, че каквато и техника да закупим, ако няма готови специалисти, които да я използват, няма смисъл. По думите й е необходима нова нормативна база в отбраната. Нинова заяви, че трябва да се променят няколко противоречащи си закона и някои остарели тестове. Според нея политиците могат да се обединят около две неща – да поставят националния интерес на България, националната сигурност на всеки един, желанието да няма война и да не се допуска страната ни да бъде използвана като плацдарм, както и всички да бъдат за единна и силна Европа на една скорост и европейските лидери да намерят път това да бъде постигнато. Президентът на ПЕС Сергей Станишев посочи, че близо 70 % от европейските граждани казват, че искат обща европейска отбрана и политиците трябва да отговорят на това очакване. \r\nДеница КИТАНОВА", "date": "2017.10.17", "title": "Политиците се обединиха около сигурността и ролята на България в общата европейска отбрана (ОБЗОР)"}
{"url": "http://www.focus-news.net/news/2017/10/17/2447307/the-independent-tereza-mey-i-zhan-klod-yunker-se-saglasiha-che-e-nuzhno-uskoryavane-na-pregovorite-za-brekzit.html", "text": "Британският премиер Тереза Мей и президентът на Европейската комисия Жан-Клод Юнкер се съгласиха, че е нужно „ускоряване“ на преговорите за Брекзит, пише The Independent.\r\nДвамата са направили общо заявление след официална вечеря в понеделник, дни преди срещата на Европейския съвет. Не са представени конкретни мерки, чрез които това би могло да бъде постигнато. Вестникът напомня, че въпреки това няма насрочена нова среща относно Брекзит, след като Мишел Барние, преговарящ от страната на ЕС, заяви, че петият кръг преговори е завършил в „задънена улица“. Очаква се дата да бъде насрочена в края на тази седмица.  Цанко Цолов", "date": "2017.10.17", "title": "The Independent: Тереза Мей и Жан-Клод Юнкер се съгласиха, че е нужно „ускоряване“ на преговорите за Брекзит"}
{"url": "http://www.focus-news.net/news/2017/10/17/2447308/rossiyskaya-gazeta-spored-vissh-iranski-voenen-stranata-shte-prodalzhi-da-razviva-raketnata-si-programa.html", "text": "Иран ще продължи да развива ракетната си програма при всички случаи. Това е заявил главнокомандващия на иранските Военовъздушни сили, пише руският вестник Российская газета. Според неговото изявление „дори около страната да бъде вдигната стена, производството на ракети ще продължи, тъй като то е напълно вътрешно“. Изявлението е във връзка с действията на американският президент Доналд Тръмп, който в петък въведе санкции срещу Иранската революционна гвардия и някои официални лица на Техеран, тъй като според него страната не спазва постановленията на иранското ядрено споразумение.  Цанко Цолов", "date": "2017.10.17", "title": "„Российская газета“: Според висш ирански военен, страната ще продължи да развива ракетната си програма"}
{"url": "http://www.focus-news.net/news/2017/10/17/2447309/skysports-kubrat-pulev-nyama-da-se-bie-sreshtu-antani-dzhoshua.html", "text": "Българинът Кубрат Пулев няма да се сбие срещу Антъни Джошуа на 28 октомври, съобщава SkySports. Това е обявил един от организаторите на срещата на официалната си страница в „Туитър“. Причината е контузия, която българинът е получил по време на тренировка в Берлин. Неговото място ще заеме френският боксьор Карлос Такам. Според организаторите, когато мачът между Пулев и Джошуа е бил уговорен, Такам е бил включен като следващ в листата на чакащите за мач срещу световния шампион. След като българинът няма да може да се бие, френският състезател ще заеме неговото място.  Цанко Цолов", "date": "2017.10.17", "title": "SkySports: Кубрат Пулев няма да се бие срещу Антъни Джошуа"}
{"url": "http://www.focus-news.net/news/2017/10/17/2447310/evening-standand-donald-tramp-predizvika-hilari-klintan-da-se-kandidatira-otnovo-za-prezident.html", "text": "Американският президент Доналд Тръмп предизвика Хилари Клинтън да се кандидатира отново срещу него, на изборите през 2020 г., пише Evening Standard. Държавният глава е написал от официалната си страница в „Туитър“, че наскоро бил попитан дали смята че Клинтън ще се кандидатира отново за президент, като добави, че неговият отговор бил „надявам се“.  Цанко Цолов", "date": "2017.10.17", "title": "Evening Standand: Доналд Тръмп предизвика Хилари Клинтън да се кандидатира отново за президент"}
{"url": "http://www.focus-news.net/news/2017/10/17/2447311/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Един човек е загинал, а двама други са ранени, след извършено нападение в лондонското метро, пише The Telegraph. Атаката е станала късно в понеделник, на станция „Парсънс грийн“, където 30 души бяха ранени при терористична атака през септември. \r\nНападател е атакува намиращи се на станцията граждани с нож, като в резултат един човек е загубил живота си. Двама ранени са откарани в болница, а екипи на полицията са отцепили района. Според „Скотланд Ярд“, случаят не е терористична атака, като до момента няма арестувани. Започнало е разследване. \r\n*** Дафне Галиция, разследващ журналист от Малта, участвал в разкриването на корупционния скандал на офшорните компании в Панама, е загинала в понеделник, пише The Guardian. Галиция е пътувала с личния си автомобил, който е експлодирал в движение, пръскайки се на части. Според данни на местните власти, взривът най-вероятно е причинен от мощен експлозив, закачен за колата. Местни медии напомниха, че в края на септември, Галиция е подала сигнал за отправени срещу нея смъртни заплахи. \r\n*** Американският президент Доналд Тръмп предизвика Хилари Клинтън да се кандидатира отново срещу него, на изборите през 2020 г., пише Evening Standard. Държавният глава е написал от официалната си страница в „Туитър“, че наскоро бил попитан дали смята че Клинтън ще се кандидатира отново за президент, като добави, че неговият отговор бил „надявам се“. \r\n*** Британският премиер Тереза Мей и президентът на Европейската комисия Жан-Клод Юнкер се съгласиха, че е нужно „ускоряване“ на преговорите за Брекзит, пише The Independent.\r\nДвамата са направили общо заявление след официална вечеря в понеделник, дни преди срещата на Европейския съвет. Не са представени конкретни мерки, чрез които това би могло да бъде постигнато. Вестникът напомня, че въпреки това няма насрочена нова среща относно Брекзит, след като Мишел Барние, преговарящ от страната на ЕС, заяви, че петият кръг преговори е завършил в „задънена улица“. Очаква се дата да бъде насрочена в края на тази седмица. \r\n***", "date": "2017.10.17", "title": "Преглед на някои от основните теми в британския печат (Агенция \"Фокус\")"}
{"url": "http://www.focus-news.net/news/2017/10/17/2447312/anadolu-agency-germanskite-voenni-prekratiha-vremenno-obuchenieto-na-peshmergite.html", "text": "Германските военни са прекратили временно обучението на пешмерги, с оглед на създалата се в Ирак ситуация, потвърдиха от Берлин в понеделник, предава Anadolu Agency. \r\n„Военното обучение е временно прекратено“, каза в понеделник представител на министерството на отбраната, като добави, че Германия следи внимателно развитието на ситуацията в Иракски Кюрдистан. \r\nАгенцията напомня, че немските въоръжени сили провеждаха обучение на пешмергите от 2015 г. насам, с цел да подпомогнат войната срещу „Ислямска държава“. Като част от мисията, в Ербил се намират 150 немски войници.  Цанко Цолов", "date": "2017.10.17", "title": "Anadolu Agency: Германските военни прекратиха временно обучението на пешмергите"}
{"url": "http://www.focus-news.net/news/2017/10/17/2447313/vzglyadrusiya-estonskiyat-prezident-zayavi-che-rusiya-tryabva-da-napravi-parvata-krachka-za-pomiryavane-sas-zapada.html", "text": "Естонският президент Керсти Калюлайд, заяви в понеденик, че Русия трябва да направи първата крачка за помиряване със Запада, пише “ВЗГЛЯД“. Според нея, колкото по-бързо се нормализират отношенията между Москва от една страна и Европейският съюз и Вашингтон от друга, толкова по-добре. Калюлайд заяви, че би се радвала страната ѝ да има добри отношения с Русия, но добави, че в момента действията на федерацията са „непредсказуеми“. \r\n„Между другото смятам, че Русия би била доста по-успешна в икономически план, ако следваше пътя на демокрацията“, каза още тя.  Цанко Цолов", "date": "2017.10.17", "title": "“ВЗГЛЯД“(Русия): Естонският президент заяви, че Русия трябва да направи първата крачка за помиряване със Запада"}
{"url": "http://www.focus-news.net/news/2017/10/17/2447314/kommersant-ruskoto-pravitelstvo-zapochna-podgotovka-za-prezidentskite-izbori.html", "text": "Руското правителство започна подготовка за президентските избори в страната, насрочени за месец март 2018 г., пише “Коммерсант“. Москва разработи план, включващ всички нужни изисквания, които местните власти да осигурят за нормалното провеждана на гласуването. Проекта включва Препоръки за вътрешното министерство относно „защитата на обществения ред и сигурност“ и към Министерството на правосъдието относно внимателната подготовка за гласуване в затворите.  Цанко Цолов", "date": "2017.10.17", "title": "„Коммерсант“: Руското правителство започна подготовка за президентските избори"}
{"url": "http://www.focus-news.net/news/2017/10/17/2447315/voa-atentatorat-ot-nyu-york-arestuvan-minalata-godina-be-osaden-na-dozhivoten-zatvor.html", "text": "Атентаторът, арестуван през септември миналата година в Ню Йорк, бе осъден на доживотен затвор, съобщава радио Voice of America. 29-годишният бе признат за виновен, след като стана ясно, че е отговорен за залагането на двете бомби в американския мегаполис, които раниха 30 души миналата година. Според прокурорите, обвиняемият е имал връзки с „Ислямска държава“ и Ал Кайда. Адвокатът заяви, че смята да обжалва решението, но най-вероятно присъдата няма да се промени, заради наличието на необичайно много доказателства, съобщава още радиото.  Цанко Цолов", "date": "2017.10.17", "title": "VOA: Атентаторът от Ню Йорк, арестуван миналата година, бе осъден на доживотен затвор"}
{"url": "http://www.focus-news.net/news/2017/10/17/2447316/chosun-ilbo-na-sedmi-noemvri-shte-se-provede-sreshta-mezhdu-prezidentite-na-sasht-i-yuzhna-koreya.html", "text": "Американският президент Доналд Тръмп ще се срещне южнокорейския си колега Мун Дже-ин, пише корейското издание “Чосун Илбо“. Срещата ще бъде проведена в Сеул и е част редицата посещения, които Тръмп ще направи в Азия през ноември. Насрочена е пресконференция, официална вечеря и обръщение на Тръмп към Народното събрание в Сеул, в което той ще призове за по-твърда линия спрямо Северна Корея. \r\nПълният маршрут на Тръмп в Азия все още не е обявен, но стана ясно, че на пети ноември американският президент е на посещение в Япония.   Цанко Цолов", "date": "2017.10.17", "title": "„Чосун Илбо“: На седми ноември ще се проведе среща между президентите на САЩ и Южна Корея"}
{"url": "http://www.focus-news.net/news/2017/10/17/2447317/sport-izigraha-se-poslednite-dva-macha-ot-12-iya-krag-na-a-grupa.html", "text": "Изиграха се последните два мача от 12-ия кръг на българската Първа лига. Септември (София) победи Витоша с 1:0, което прави десета поредна загуба за отбора от Бистрица. Краят на срещата между Ботев и Верея се забави заради авария в електроподаването, но в крайна сметка пловдивчани грабнаха трите точки след крайното 1:0.", "date": "2017.10.17", "title": "Спорт: Изиграха се последните два мача от 12-ия кръг на „А група“"}
{"url": "http://www.focus-news.net/news/2017/10/17/2447318/pregled-na-mezhdunarodnite-novini-do-6-chasa-agentsiya-fokus.html", "text": "Иракските правителствени сили са наложили в понеделник пълен контрол над град Киркук, това е съобщил репортер за агенция Reuters, намиращ се на мястото. Нито една от двете страни не е дала жертва по време на операции, а единствените загинали са починали по време на предварителните сблъсъци през нощта на неделя срещу понеделник. Военен конвой на Багдад е наложил контрол над сградата на кметството, като кюрдският флаг е свален и заменен с иракски. По-рано бе съобщено, че кюрдите са блокирали достъпа до петролните кладенци, но те отново са започнали работа, съобщава още агенцията. \r\n*** Един човек е загинал, а двама други са ранени, след извършено нападение в лондонското метро. Атаката е станала късно в понеделник, на станция „Парсънс грийн“, където 30 души бяха ранени при терористична атака през септември. \r\nНападател е атакува намиращи се на станцията граждани с нож, като в резултат един човек е загубил живота си. Двама ранени са откарани в болница, а екипи на полицията са отцепили района. Според „Скотланд Ярд“, случаят не е терористична атака, като до момента няма арестувани. Започнало е разследване.   Лидерът на Каталуния Карлес Пучдемон разкритикува ареста на Джорди Санчес и Джорди Кушхард, лидери на две от организациите, борещи се за независимост на областта. Пучдемон е заявил чрез социалната мрежа „Туитър“, че испанските власти се „опитват да арестуват идеи“, като нарече задържането на двамата „лоши новини“. Санчес, който е лидер на организацията „Национално Каталунско събрание“ и Кушхард, председател на културната група „Омниум“ са обвинени, че са организирали граждани на митинг, който нарушава постановленията на испанските власти. Двамата бяха задържани късно в понеделник, припомнят от вестника. \r\n*** Не повече от 300 ислямистки бойци са останали в Ракка. Информацията е дадена от говорител на Сирийските демократични сили, които по-рано обявиха, че “водят най-тежката си битка до сега“. Малобройните отряди на „Ислямска държава“ са установили своите позиции в тежко укрепени и минирани райони, съобщи още говорителят. Градът бе де факто столицата на терористичната организация преди през юни да започне мащабната офанзива, на подкрепяната от САЩ военна коалиция. \r\n*** Дафне Галиция, разследващ журналист от Малта, участвал в разкриването на корупционния скандал на офшорните компании в Панама, е загинала в понеделник. Галиция е пътувала с личния си автомобил, който е експлодирал в движение, пръскайки се на части. Според данни на местните власти, взривът най-вероятно е причинен от мощен експлозив, закачен за колата. Местни медии напомниха, че в края на септември, Галиция е подала сигнал за отправени срещу нея смъртни заплахи. \r\n*** Атентаторът, арестуван през септември миналата година в Ню Йорк, бе осъден на доживотен затвор. 29-годишният бе признат за виновен, след като стана ясно, че е отговорен за залагането на двете бомби в американския мегаполис, които раниха 30 души миналата година. Според прокурорите, обвиняемият е имал връзки с „Ислямска държава“ и Ал Кайда. Адвокатът заяви, че смята да обжалва решението, но най-вероятно присъдата няма да се промени, заради наличието на необичайно много доказателства, съобщава още радиото. \r\n*** Американският президент Доналд Тръмп заяви в понеделник, че САЩ няма да вземат страна в конфликта между иракските правителствени сили и кюрдските пешмерги, разиграващ се около Киркук. Държавният глава изрази своето разочарование относно нарасналото напрежение между иракските кюрди и правителството в Багдад, започнало още след проведения референдум за независимост на разполагащото с културна автономия малцинство. \r\n„Не ни харесва започналия сблъсък. Няма да вземем страна“, каза Тръмп пред репортери, като добави, че САЩ са имали дългогодишни добри отношения с кюрдите и Багдад. \r\n*** Британският премиер Тереза Мей и президентът на Европейската комисия Жан-Клод Юнкер се съгласиха, че е нужно „ускоряване“ на преговорите за Брекзит.\r\nДвамата са направили общо заявление след официална вечеря в понеделник, дни преди срещата на Европейския съвет. Не са представени конкретни мерки, чрез които това би могло да бъде постигнато. Въпреки това няма насрочена нова среща относно Брекзит, след като Мишел Барние, преговарящ от страната на ЕС, заяви, че петият кръг преговори е завършил в „задънена улица“. Очаква се дата да бъде насрочена в края на тази седмица. \r\n*** Американският президент Доналд Тръмп ще се срещне южнокорейския си колега Мун Дже-ин. Срещата ще бъде проведена в Сеул и е част редицата посещения, които Тръмп ще направи в Азия през ноември. Насрочена е пресконференция, официална вечеря и обръщение на Тръмп към Народното събрание в Сеул, в което той ще призове за по-твърда линия спрямо Северна Корея. \r\nПълният маршрут на Тръмп в Азия все още не е обявен, но стана ясно, че на пети ноември американският президент е на посещение в Япония. \r\n***", "date": "2017.10.17", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2017/10/17/2447319/reuters-yaponiya-i-sasht-se-sporazumyaha-da-zasilyat-satrudnichestvoto-si-po-otnoshenie-na-severna-koreya.html", "text": "Япония и САЩ се споразумяха да засилят сътрудничеството си по отношение на икономическите санкции срещу Северна Корея, предава Reuters. Финансовите министри на Вашингтон и Токио са водили извънреден разговор в понеделник, по време на срещата, целяща укрепването на икономическите връзки между двете страни. Информацията е съобщена от японският финансов министър и вицепремиер Таро Асо.  Цанко Цолов", "date": "2017.10.17", "title": "Reuters: Япония и САЩ се споразумяха да засилят сътрудничеството си по отношение на Северна Корея"}
{"url": "http://www.focus-news.net/news/2017/10/17/2447320/the-irish-times-300-000-sgradi-bez-elektrichestvo-sled-uragana-ofeliya.html", "text": "Ок. 300 хил. сгради са оставени без електричество, след като урагана „Офелия“ удари Република  Ирландия, пише местният вестник The Irish TImes. Изданието напомня, че трима души загинаха в следствие на природната стихия, която бе определена като най-силната буря, ударила страната в последните 50 години. Предстои изчисляване на нанесените материални щети и разчистване на последствията, като според местните власти, това ще отнеме няколко дни. \r\nОк. един часа през нощта на понеделник срещу вторник, урагана премина в по-слабата категория на тропическа буря, но властите предупредиха гражданите да бъдат внимателни. Във вторник в сила е червен код за силни ветрове в републиката.  Цанко Цолов", "date": "2017.10.17", "title": "The Irish Times: 300 000 сгради без електричество след урагана „Офелия“"}
{"url": "http://www.focus-news.net/news/2017/10/17/2447321/aktualna-patna-obstanovka.html", "text": "Информация за състоянието на републиканските пътища, предоставена от Агенция “Пътна инфраструктура”.\r\nЦелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nОграниченията важат само за участъците от републиканската пътна мрежа, както следва:\r\n•\tАвтомагистралите; \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София;\r\n•\tпът I-1 Благоевград-ГКПП „Кулата“;\r\n•\tпът I-4 п. в. „Коритна“-Велико Търново-Шумен;\r\n•\tпът I-5 Русе-Велико Търново;\r\n•\tпът I-8 ГКПП „Калотина“-София;\r\n•\tпът I-9 Варна-Бургас;\r\n•\tпът II-18 Околовръстен път София;\r\n•\tпът II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързоразвалящи се хранителни продукти и товари на температурен режим.\r\nІІ. СЪСТОЯНИЕ НА АВТОМАГИСТРАЛИТЕ:\r\nАМ „Тракия“: област Бургас: В участъка Карнобат – Ветрен от км 325+000 до км 359+000 шофьорите да се движат с повишено внимание поради почистване на окопи и водостоци до 31.10.2017 г.\r\nАМ „Хемус“: област София: до 30.11.2017 г. е ограничено е движението в посока София от км 29+860 до км 35+150, поради ремонтни дейности по виадукта на км 33+600 и лява тръба на пътен тунел „Витиня”. Движението се осъществява двупосочно в платното посока Варна. По виадукта на км 33+600 и в пътен тунел „Витиня” аварийна лента е затворена и автомобилите се движат в активна и изпреварваща ленти. \r\nДо 30.11.2017 г. е ограничено е движението по АМ „Хемус“ в посока Варна от км 34+300 до км 39+720, поради ремонтни дейности по виадуктите при км 35+760 и км 37+520. Движението се осъществява двупосочно в лявото платно, като са обособени две ленти в посока София и една в посока Варна. \r\nОграничено движението по АМ \"Хемус\" в посока София от км 49+000 до км 53+880, поради ремонтни дейности по виадукт на км 51+360. Движението се осъществява двупосочно в платното посока Варна до 30.10.2017 г.\r\nЗа тежкотоварни МПС с технически допустима максимална маса над 10 тона:\r\nОграничено е движението на МПС над 10 т в посока Варна от км 30+260 до км 47+060, поради ремонтни дейности по виадуктите при км 35+760 и км 37+520. \r\nОбходен маршрут: Движението се отклонява по път I-1 и път II-17 от п.в. \"Витинска река\" при км 30+260 до п.в. Ботевград при км 47+060. Срок до 30.11.2017 г.\r\nОграничено е движението на МПС над 10 т по АМ \"Хемус\" в посока София от км 35+450 до км 30+260, поради ремонтни дейности по виадукти при км 33+600 и тунел „Витиня“. \r\nОбходен маршрут: Движението се отклонява при км 35+450 /временна пътна връзка/ по път I-1, след което се връща по АМ \"Хемус\" на км 30+260 при п.в. \"Витинска река\". Срок до 30.11.2017 г.\r\nЗа МПС над 10 тона, се предвижда следният обходен маршрут:\r\nПът I-1 – път II-16 при с. Ребърково - гр. Своге - гр. София;\r\nПри виадукта над с. Потоп посока Варна от км 16+760 до км 19+690 шофьорите да се движат движение с повишено внимание, поради ремонтно-възстановителни дейности в аварийната лента на виадукт при км 19+250 до 12.01.2018 г.;\r\nАМ „Струма“: област Кюстендил: на 17.10.2017 г. шофьорите да се движта с повишено внимание и съобразена скорост, спазвайки пътната сигнализация, в участъка Дупница – Кочериново от км 60+000 до км 83+000 в двете посоки поради ремонтни дейности и поетапна подмяна на мантинела. Стеснена е една от лентите за движение\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: област София: до 10.11.2017 г. е ограничено движението в дясното платно /за Перник/ в участъка от км 5+412 до км 11+570, поради ремонтни дейности при км  8+360. Движението се осъществява двупосочно в лявото платно /за София/.\r\nВ понеделник, вторник, сряда, четвъртък, петък и неделя в часовете от 6:00 ч. до 9:00 ч., движението на МПС се извършва двупосочно в лявото платно – една лента в посока Перник и две ленти за София, от км 8+160 до км 9+580.\r\nВ понеделник, вторник, сряда, четвъртък, петък и неделя в часовете от 16:00 ч. до 19:00 ч., движението на МПС се извършва двупосочно в лявото платно – една лента в посока София и две ленти за Перник, от км 8+210 до км 9+430.\r\nПрез останалата част от денонощията, включително и съботните дни, движението на МПС се извършва двупосочно в лявото платно – една лента в посока София и две ленти за посока Перник, от км 8+210 до км 9+430. \r\nІІI. ВЪВЕДЕНИ ОГРАНИЧЕНИЯ ПО ОСНОВНИТЕ ПЪТНИ НАПРАВЛЕНИЯ:\r\n1. Проходи:\r\n- „Върбишки” - затворен за всички МПС; \r\n- „Златишки” - затворен за всички МПС;\r\n- „Троянски” - отворен за всички МПС;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Печинско” - отворен за всички МПС;\r\n- „Превала” - отворен за всички МПС;\r\n- „Предел” - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Петрохан” - забранен за МПС над 12 т;\r\n- „Вратник” - забранен за МПС над 10 т;\r\n- „Дюлински” - забранен за МПС над 3,5 т;\r\n- „Пампорово” - забранен за МПС над 3,5 т;\r\n- „Републиката“ - забранен за МПС над 12 т;\r\n- „Твърдишки” - забранен за МПС над 10 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г.\r\nІV. СЪСТОЯНИЕ НА РЕПУБЛИКАНСКАТА ПЪТНА МРЕЖА:\r\nОГРАНИЧЕНИЯ В ДВИЖЕНИЕТО НА МПС ПО ПЪРВОКЛАСНАТА ПЪТНА МРЕЖА:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: област Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2017 г.; област Враца: Враца-Мездра от км 151+100 до км 161+548 –  подмяна на оптичен кабел в банкета на пътя. Стесняване на една от лентите за движение. Срок до 17.10.2017 г.; област София: \r\nОграничения по път I-1 в участъка при Владая, както следва:\r\nНа 17.10.2017 г. – от 07:00 ч до 13:00 ч – от км 275+625 до км 277+653 – движението е двупосочно в посока София;\r\nЗабранено е движението на всички МПС в участъка Жерково-Елешница от км 224+600 до км 229+700, поради намален габарит на пътното платно. Срок 01.09.2018 г.; Ботевград-София от км 196+700 /с. Врачеш/ до км 229+700 /с. Елешница/ движението да се осъществява с повишено внимание, поради намален габарит на пътното тяло. Срок 30.09.2018 г.; от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т. Срок 13.09.2018 г.; област Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъка с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т.; област Кюстендил: км 355+564, пътен възел Кочериново движение с повишено внимание поради превоз и преминаване на влекачи с ремаркета с греди с дължина 32 м. Превозът ще бъде само през делнични дни, през светлата част на денонощието от 9,00 до 16,00 часа и няма да се извършва при намалена видимост и лоши атмосферни условия. Влекачите преминават по временен бетонов път, като след преминаването постоянната организация се възстановява. Движението ще е сигнализирано с пътни знаци съгласно одобрен проект за ВОБД. Срок до 30.11.2017 г. \r\n- път І-2 Граница Румъния-Русе-Цар Калоян-Разград-Шумен-Девня-Варна: област Варна: няма.\r\n- път І-3 Гара Бяла-Плевен-Луковит-Коритна-Ябланица-Ботевград: област Ловеч: от 138+940 до км 139+880 в гр. Луковит – затваря се лявото платно в посока София-Русе. Движението на МПС се прехвърля в посока Русе-София, където се осъществява двупосочно, поради ремонт на пътната настилка. Срок до 31.10.2017 г.; от 139+880 до км 140+237 в гр. Луковит – движение в една лента поради ремонт на пътната настилка. СМР се извършва с отбиване на движението, като лентите за движение посока Русе - София се затварят и движението се прехвърля с обходен маршрут по ул.“Васил Левски”. Лентата за движение посока София - Русе се запазва по ул. “Възраждане” като се организира еднопосочно движение. Водачите да се движат със съобразена скорост и повишено внимание. Срок до 31.10.2017 г.; област София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2018 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: област Велико Търново: Севлиево-Велико Търново в участъка от км 126+500 до км 126+542, /преди начало гр. В.Търново/ – изгражда се крайпътен обслужващ обект. МПС да се движат в свободната лента. Скоростта е ограничена до 40 км/ч. Срок до 31.10.2017 г.; \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: област Габрово: от км 149+860 до км 150+920 – движение с повишено внимание, поради реконструкция при кръстовище „Шиваров мост“ на територията на гр. Габрово. Срок до 31.10.2017 г.; движение с повишено внимание по път Габрово-вр. Шипка от км 164+120 до км 164+180, поради пропаднал участък. Поставена е необходимата сигнализация. Срок до 31.03.2018 г.; област Хасково: Димитровград – Хасково в работен участък 1 от км 278+711 до км 284+400 – движение в едно платно, поради ремонтни дейности на асфалтовата настилка. Срок до 18.12.2017 г.; област Кърджали: Черноочене-Кърджали – ограничено движението на МПС над 15 т.\r\nОбходен маршрут: път І-5-път ІІІ-505 /с.Манастир/-път ІІІ-507-Г.Войводино-Мост- Чифлик-Кърджали.; надлез Кирково-ГКПП Маказа – ограничено движението на МПС над 3,5 т; п.в. „Кирково“-граница Гърция в участъка от км 387+780 до км 388+542 – движение в една лента, поради извършване на СМР. Движението се извършва в дясната лента за движение посока граница Гърция. Срок до 30.10.2017 г.; област Русе: разклон Борово-кръгово кръстовище Бяла от км 44+660 до км 54+270 –  ремонтни дейности по асфалтовата настилка. Ограничение на скоростта 40 км/ч. Движението се регулира от сигналисти. Срок до 30.11.2017 г.;  Русе – В.Търново от км 6+000 до км 65+749 – движението е с ограничена скорост 40 км/ч поради полагане на пътна маркировка. Движението се регулира от сигналисти до 20.10.2017 г. \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: от км 412+700 до км 421+000 Трапоклово-п.в. Петолъчката – ремонт асфалтова настилка до 31.10.2017 г.; област Кюстендил: Кюстендил-с. Цървеняно от км 18+000 до км 34+000 – полагане на хоризонтална напречна маркировка. Срок до 19.10.2017 г.; област Сливен: Оризари-Бинкос от км 358+200 до км 359+000 – изрязване храсти до 20.10.2017 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: област София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.; движение в една лента при Сливница посока Калотина от км 25+000 до км 27+000, поради ремонтни дейности в активната лента на км 26+040. Движението се осъществява в изпреварващата лента. Срок 31.10.2017 г.; област Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево”-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: област Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 01.12.2017 г.; при км 83+300 и от км 84+500 до км 85+000 – ограничение на скоростта – 30 и 60 км/ч, поради свлачищни процеси. Срок до 01.12.2017 г.; област Бургас: Варна-Бургас при км 184+258 – движението на МПС се провежда при стеснение на платното за движение и намалена скорост до 40 км/ч., като работният участък е върху лявата пътна лента. Срок до 31.10.2017 г.; област Добрич: Варна – Дуранкулак от км 50+361 до км 50+500 – движение с повишено внимание поради частични ремонти на асфалтовата настилка до 18.10.2017 г.;\r\nІV. СЪСТОЯНИЕ НА РЕПУБЛИКАНСКАТА ПЪТНА МРЕЖА:\r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма.\r\nРемонтни дейности:\r\nПът III-198 Гоце Делчев-Катунци-Петрич при км 38+380, в с. Горно Спанчево, поради разрушена подпорна стена с дължина 15 метра, дясното платно за движение е подкопано, и движението се извършва само в лявата лента за движение. Движението е урегулирано с необходимите пътни знаци. Срок до 31.10.2017 г.; път ІІІ-1972 с. Блатска-с. Абланица, при км 7+700, едното платно за движение е деформирано поради активизирало се свлачище и движението се извършва само в едната лента за движение. Движението е урегулирано с пътни знаци. Срок до 31.10.2017 г. \r\nОПУ-Бургас:\r\nВременно са въведени следните ограничения за движение на МПС:\r\nПът III-908 Варовник-Вълчаново ханче от км 20+000 до 39+200 – забранено движението на МПС над 10 т., поради стесняване на пътното платно. Срок до 20.12.2017 г; път ІІІ-908 от км 22+400 до км 39+300 /от разклона за с. Варовник до кръстовището с път II-79/ – ограничава се движението на тежкотоварни автомобили с общо тегло над 10 т, поради намален габарит на пътното тяло. Срок до 20.12.2017 г; път ІІІ-992 Веселие-Ясна Поляна в участъка на аварирал мост над река Ропотамо при км 16+257 е изграден временен път с временен брод през коритото на реката, като е въведена забрана за движение на МПС над 12 т. Срок до 31.10.2017 г; път ІІІ-7306 Черница-Сунгурларе-Чубра – ограничава се движението на тежкотоварни автомобили с общо тегло над 10 т, поради намален габарит на пътното тяло. Срок 20.12.2017 г.\r\nРемонтни дейности: \r\nПът III-795 от км 49+000 до км 53+000 в участъка Детелина-Карнобат – ремонтни дейности по асфалтовата настилка. Срок до 31.10.2017 г.; път III-907 в участъка разклон Заберново-разклон Граматиково от км 21+000 до км 24+000 – движението се извършва с повишено внимание поради частични ремонтни дейности на асфалтовата настилка. Срок до 18.10.2017 г.; път III-7306 от км 0+000 до км 5+000 в участъка Лозарево-Черница и от км 12+300 до км 19+100 в участъка Сунгурларе-Мараш – почистване на окопи и рязане на храсти. Срок до 31.10.2017 г.; път III-7306 Чубра-Мараш от км 19+100 до км 19+300 – ремонтни дейности на асфалтовата настилка. Движение с повишено внимание. Срок до 31.10.2017 г\r\nОПУ-Варна:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-29 Варна-Добрич /разклон Любен Каравелово-разклон Новаково/ от км 20+394 до км 23+199 – частични ремонтни дейности на асфалтовата настилка. Движението на МПС се осъществява в свободната лента. Срок до 16.04.2018 г.; път III-904 Старо Оряхово-Гроздьово от км 0+000 до км 17+377 – частични ремонтни дейности. Движението на МПС се осъществява в свободната лента. Срок до 17.12.2018 г.; път III-904 Старо Оряхово-Гроздьово от км 23+403 до км 41+705 – частични ремонтни дейности. Движението на МПС се осъществява в свободната лента. Срок до 17.12.2018 г.; \r\nОПУ-В. Търново:\r\nВременно са въведени следните ограничения за движение на МПС: \r\nПът II-55 прохода на Републиката – затворен за МПС над 12 т. \r\nОбходен маршрут: Котленски проход. Срок до 15.11.2017 г.\r\nПът ІІІ-407 Лозен-Полски Тръмбеш – ограничено е движението на МПС с обща маса над 12 т, поради намален габарит на пътното платно. Срок до 20.12.2017 г.\r\nОбходен маршрут: Лозен-Драганово-Янтра-Поликраище-Полски Тръмбеш.;\r\nПът ІІІ-551 Дебелец-Средни колиби-Елена – затворен за МПС над 10 т, поради намален габарит на пътното платно. \r\nОбходен маршрут: Дебелец-В. Търново-Лясковски кантон-Миндя-Елена и обратно.\r\nПът ІІІ-4073 Царски извор-Драганово, от км 0+000 до км 5+500 – затворен поради свлачище. \r\nОбходен маршрут: Царски извор-Сушица-Драганово и обратно. \r\nПът ІІІ-4082 Чешма-Кесарево – ограничено движението на МПС над 3,5 т, поради намален габарит на пътното платно. Срок до 20.12.2017 г.\r\nОбходен маршрут: Чешма-Сливовица-Горско Ново село-Джулюница-Кесарево.\r\nРемонтни дейности: няма.\r\nОПУ-Видин:\r\nВременно са въведени следните ограничения за движение на МПС: \r\nОграничено е движението за МПС над 12 т. по път III-114 от км 22+000 до км 43+066 между с.Динково и с.Ружинци поради частичен ремонт на асфалтова настилка.  Обходните маршрути са както следва: Посока Видин-Монтана-По път Е-79, път II-11,при п.к. Добри дол с път III-112-движението продължава по път II-11 през гр.Лом- до кръстовище с път II-81/Лом-Монтана/- по път II-81 посока Монтана.\r\nЗа движещите се по път II-81 в посока Монтана-Видин: При кръгово кръстовище с път II-11 движението продължава по път II-11 през гр.Лом до кръстовище с път III-112,  по път II-11 посока Видин.\r\nЗа движещите се по път III-114 от км 0+000 до км  43+066/п.к.Ружинци/ с път Е-79 се забранява движението на МПС над 12т.\r\nЗа МПС под 12 т. не важат обходните маршрути. Срок до 20.12.2017 г.;\r\nпът III-1411 с. Слана Бара-Видин при км 24+990 – поради аварийно състояние на мост се ограничава движението за МПС над 5 т. Срок до 29.12.2017 г.\r\nОбходен маршрут: Видин-път II-14 до пътно кръстовище на км 3+217 през с. Слана Бара до път III-1411.\r\nРемонтни дейности: няма.\r\nОПУ-Враца:\r\nВременно са въведени следните ограничения за движение на МПС:\r\nПът ІІ-11 Оряхово-Лесковец-граница с област Плевен от км 118+000 до км 119+000 – ограничено движение на МПС над 3.5 т, поради свлачищни процеси и големи деформации в асфалтовата настилка.\r\nОбходен маршрут: Оряхово-Селановци /път ІІІ-306/ Галово-Остров /пътища ІV-ти клас/-път ІІ-11-граница Плевен. Срок 20.12.2017 г.\r\nПът ІІІ-161 Ребърково-Люти дол от км 0+000 до км 8+700 – стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2017 г.; път ІІІ-308 Своде-Караш-Хубавене-Роман в участъка от село Караш до село Хубавене – затворен за движение на МПС, поради свлачище от км 25+000 до км 25+200. Срок 20.12.2017 г.\r\nОбходен маршрут: Роман-Ябланица-Осикова Лъкавица-Правешка Лъкавица-Караш за пътуващите от Роман за Караш. Ябланица-Роман-Хубавене за пътуващите от София и Ловеч.\r\nпът III-1002 Враца-Леденика от км 2+324 до км 3+200 – ограничено движение. Движението се осъществява двупосочно през обходен маршрут по ул. „река Лева“. Срок до 01.11.2017 г.; път ІІІ-1306 Вировско-Върбица-Горно Пещене - /път ІІ-15/ от км 62+000 до км 62+300 – стесняване на дясното платно за движение и ограничаване на скоростта до 50 км/ч, поради възникнали свлачищни процеси. Движение с повишено внимание. Срок 20.12.2017 г.\r\nРемонтни дейности:\r\nПът III-101 Михайлово-Хайредин-Гложене от км 37+000 до км 65+000 – частични ремонти на асфалтовата настилка. Стесняване на една от лентите за движение. Срок до 25.11.2017 г.: път ІІІ-1002 Враца-Леденика от км 5+150 до км 5+200 – стесняване на една от лентите за движение, поради деформация на пътната настилка. Срок до 30.11.2017 г.; път ІІІ-1002 Враца-Леденика от км 12+150 до км 12+200 – стесняване на една от лентите за движение, поради възникнали свлачищни процеси. Срок до 30.11.2017 г.\r\nОПУ-Габрово:\r\nВременно са въведени следните ограничения за движението на МПС:\r\nПът III-403 с. Кормянско-с. Малък Вършец при км 10+080 – стеснен участък при мост над р. Крапец. Сигнализиран с пътен знак В15 „Забранено влизането на пътни превозни средства с ширина, включително на товара, по-голяма от 3,30 м. \r\nОбходен маршрут: за МПС над 3,30 м по път III-401 Граница Ловеч - /Кормянско-Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011 Крамолин-В. Търново от км 22+129 до км 28+380 – ограничено движение за МПС над 10 т, поради намален габарит на пътното платно при км 26+444. Срок до 30.06.2018 г.; \r\nПът III-5004 Граница В. Търново - Дряново - Габрово - граница Ст. Загора от км 10+940 до км 11+550, съвпадащ с ул. Малина в гр. Габрово, поради извършване на строителни дейности е ограничено движението. Отбивен маршрут за квартал Чехлевци: по път III - 5004 - път II - 44 - път III - 4404. Поставена е необходимата сигнализация. Срок до 31.08.2018 г.\r\nРемонтни дейности: \r\nПът II-44 Драгановци-Габрово от км 14+600 до км 23+978,36 и от км 25+731 до км 28+972.75 – движение в едната лента поради ремонти дейности. Ограничение на скоростта 30 км/ч. Движението се регулира от сигналисти. Срок до 25.12.2017 г.; път III-5004 Чехлевци-Велчевци от км 11+770 до км 11+829 – ремонти дейности на асфалтовата настилка. Движението се осъществява в една лента. Срок до 31.08.2018 г.; път III-5006 Палаузово-Стомонеците при км 7+060 – движение с повишено внимание поради пропаднал участък до ръб асфалтова настилка. Една от лентите за движение е стеснена, поставена е необходимата сигнализация. Срок до 31.03.2018 г.\r\nОПУ-Добрич:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-29 разклон Новаково-Добрич от км 25+830 до км 43+515 – рехабилитация. Срок до 31.10.2017 г; път II-97 Околовръстен път на гр. Добрич от км 7+824 до км 16+539 786 – движение в една лента, поради частични ремонтни дейности на асфалтовата настилка. Преминаването се регулира от сигналисти. Срок до 31.10.2017 г. \r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222 Смоличано Пелатиково от км 10+000 до км 14+000 е ограничено движението на товарни автомобили, поради пропадане на част от пътното тяло при км 10+650, км 11+720, км 12+830 и км 13+360. Сигнализирано с пътни знаци. Срок до 30.11.2017 г.\r\nРемонтни дейности: \r\nПът III-107 след Рилския манастир от км 31+350 до км 31+450 пропадане на част от дясната пътна лента и банкета. Движението се извършва двупосочно само в една лента. В участъка скоростта на движение е ограничена до 30 км/час и е сигнализирано с пътни знаци. Срок до 31.10.2017 г; път III-602 Горна Козница-Мала Фуча от км 12+900 до 22+400 – движение в една лента, поради частични ремонти на пътната настилка, почистване на окопи и попълване на банкети.Сигнализирано с пътни знаци. Срок до 31.10.2017 г.; път III-623 Бобов дол-Жедна при км 14+900 – активизирало се свлачище, движението се извършва само в едната лента за движение. Сигнализирано с пътни знаци. Срок до 30.11.2017 г.\r\nОПУ-Кърджали:\r\nВременно са въведени следните ограничения за движение на МПС: \r\nПът II-59 Момчилград-Крумовград в участъка от км 17+880 до км 21+400 – движението се извършва по новоизградения обходен път. Срок до 20.12.2017 г.; път ІІІ-5009 Зорница-Бели пласт-Стремци-Черноочене-Кърджали – забранено е движението на товарни МПС над 12 т. Срок до 20.12.2017 г.\r\nОбходен маршрут: по път I-5 Хасково-Кърджали и път III-507 Кърджали-Мост, през с. Мост.\r\nРемонтни дейности: \r\nПът III-5904 Крумовград-Ивайловград от км 11+530 до км 11+760 – движение в една лента, поради извършване на частични ремонтни дейности. Срок до 31.12.2017 г. \r\nОПУ-Ловеч: \r\nВременно са въведени следните ограничения за движение на МПС: \r\nПът III-307 в град Луковит от км 0+000 до км 0+514 – ограничено движение, поради ремонт на пътната настилка на път I-3. \r\nОбходен маршрут: за МПС с обща маса до 5 тона от кръстовището с ул. „Предел“ до път I-3. Обходен маршрут за МПС с обща маса над 5 тона, движещи се по направление Угърчин-Луковит е от центъра на село Тодоричене по общински път LOV 2091 до път I-3. Срок до 31.10.2017 г.; път III-3505 Казачево-Стефаново от км 0+000 до км 8+500 – затворен за движение за МПС над 12 т, поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.11.2017 г.\r\nРемонтни дейности:\r\nПът II-35 град Троян от км 71+032 до км 72+462 ограничено движение в лявото платно, поради ремонтни дейности на асфалтовата настилка. Движението се осъществява двупосочно в дясното платно. Срок до 31.10.2017 г.; път III-358 Шипково-Тетевен от км 22+500 до км 48+000 движение с повишено внимание – изсичане на храсти. Срок до 17.10.2017г.; път III-358 Гложене-Ябланица от км 71+000 до км 76+000 движение с повишено внимание – изсичане на храсти и земни работи. Срок до 31.11.2017 г.; път ІІІ-402 Борима-Дълбок дол от км 26+000 до км 30+380 – движение с повишено внимание, поради почистване на настилка от кал и профилиране на банкети. Стесняване на една от лентите за движение. Срок до 20.10.2017 г.; път ІІІ-402 Български извор-Старо село от км 0+000 до км 6+300 движение в една лента в работните участъци поради ремонтни дейности по пътното платно. Срок до 25.11.2017 г.\r\nОПУ-Монтана:\r\nВременно са въведени следните ограничения за движение на МПС: \r\nОграничено движение по път ІІ-81 Монтана-София през проход Петрохан за автомобили над 12 т.\r\nОбходен маршрут: през Своге. Срок до 31.03.2018 г.;\r\nпът ІІІ-112 Дъбова Махала-Смирненски-Славотин-Студено Буче-Монтана и обратно – затворен за МПС над 12 т, поради изпълнение на строително-монтажни работи. Срок до 31.10.2017 г.; път ІІІ-8104 Замфирово-Пърличево от км 7+000 до км 7+700 – ограничено движение на МПС над 12 т, поради пропадане на част от дясната лента и банкета. Движението е двупосочно в едната лента. Скоростта на движение е ограничена до 50 км/ч, и е сигнализирана с пътни знаци. Срок до 31.10.2017 г.\r\nРемонтни дейности: \r\nПът ІІІ-102 Бели Мел-Монтана от км 63+420 до км 67+000 – ремонтни дейности на асфалтовата настилка. Ограничение на скоростта в посочения участък е до 40 км/ч. и е обозначено с пътни знаци. Срок до 15.11.2017 г.;\r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704 Пазарджик-Ветрен при км 11+485 в с. Бошуля – забранено движението на тежкотоварни МПС над 10 т. Срок до 18.09.2018 г. \r\nОбходен маршрут: гр. Пазарджик-път I-8-с. Звъничево-Септемврийски ханчета-път III-8402-гр. Септември-кръгово кръстовище с път III-3704-с. Бошуля.\r\nРемонтни дейности:\r\nПът III-843 Сърница – Бърдуче от км 48+000 до км 53+800 – движение в една поради локални ремонти. Срок до 17.10.2017 г.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637 от с. Мрамор до разклон за с. Лева река – забрана за движение на МПС над 10 т. Срок до 31.10.2017 г.\r\nРемонтни дейности: няма.\r\nОПУ-Плевен:\r\nВременно са въведени следните ограничения за движение на МПС: \r\nПът ІІІ-118 от км 23+057 до км 24+038 /в чертите на гр. Д. Митрополия/ – ограничено движението за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. \r\nПът ІІІ-301 от км 1+750 /край регулация с. Козар Белене/ до км 5+753 /начало регулация гр. Левски/ – забранява се движението на пътни превозни средства с общо тегло над 7 т.\r\nОбходен маршрут: път III-303 Българене-Малчика-Аспарухово-Левски. \r\nПът ІІІ-304 Изгрев-Трънчовица-Бацова махала-Новачене-Дебово от км 0+030 до км 24+650 – целогодишно е забранено транзитното движение на МПС над 15 т.\r\nОбходен маршрут: по път ІІ-34 Плевен-Никопол.\r\nПът ІІІ-3004 Опанец-Долна Митрополия от км 0+000 до км 6+125 - в района на с. Опанец – целогодишно е забранено транзитно движение на МПС над 3.5 т.\r\nОбходен маршрут: по път І-3 Бяла-Плевен-Ботевград (от п.в. \"КАТ\" на км 88+973 към п.в. на км 95+099). \r\nПът ІІІ-3005 Ясен-Търнене-Градина-в района на с. Ясен от км 1+793 до км 4+223 – целогодишно е забранено транзитно движение на МПС над 3.5 т, осигурен е сигнализиран обходен маршрут; \r\nПът ІІІ-3005 Ясен-Търнене-Градина-Петърница-Бъркач-Беглеж, в района на с. Беглеж от км 21+062 до км 27+123 – целогодишна забрана за МПС над 8 т.\r\nОбходен маршрут: път ІІІ-3502 Брестовец-Горталово-Беглеж-Бежаново-Ъглен.\r\nПът ІІІ-3006 Радомирци-Рупци-Червен бряг от км 8+904 до км 9+221 – в участъка на свлачище в землището на гр. Червен бряг – целогодишна забрана за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно.\r\nПът III-3004 в гр. Долна Митрополия от км 6+199 до км 8+027 – ограничено е движението на всички МПС, поради подмяна на ВИК мрежа. Срок до 01.12.2017 г.\r\nОбходен маршрут: по сигнализирана вътрешна улична мрежа в гр. Д. Митрополия.\r\nРемонтни дейности: няма.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86 Асеновград-Нареченски бани – забранено е движението на МПС с височина над 4 м. през тунелите.\r\nОбходен маршрут: път 866 Кричим-Девин;\r\nПът ІІІ-667 Плодовитово-Първомай-Асеновград при км 6+832 /мост на р. Марица/ – забранено движението на тежкотоварни МПС над 5 т., поради намален габарит на пътното платно на стоманения мост на р. Марица\r\nОбходен маршрут: път ІІ-66 Стара Загора-Поповица и път І-8 София-Пловдив-Свиленград.\r\nПът III-804 Поповица-Болярци – ограничено движение МПС над 12 т, поради намален габарит на пътното платно на мост в Поповица. Срок до 20.12.2017 г.; път III-5802 Тополово-Леново-Поройна в участъка от км 19+287 (край с. Поройна) до км 19+495 (кръстовище с III-667) е затворен – забранено движението на всички МПС. Срок до 20.12.2017 г.; път III-8611 Белица-Загражден–Давидково в участъка от км 13+500 /Държавно ловно стопанство ”Кормисош”, след с. Белица/ до границата с област Смолян при км 18+431 – забранено движението на всички МПС. Срок до 20.12.2017 г.\r\nРемонтни дейности: \r\nПът II-86 Пловдив-Асеновград – движение с повишено внимание съгласно поставените знаци, поради частични ремонтни дейности в банкета. Срок до 20.12.2017 г.; път ІІІ-667 Първомай-Дълбок извор в с. Поройна при км 19+435 /мост над р. Чинар дере/ – движение в една лента съгласно поставена вертикална сигнализация и светофарна уредба, поради ремонтни дейности. Обходен маршрут: през временно изграден път в с. Поройна. Срок до 27.01.2018 г.\r\nОПУ-Разград:\r\nВременно са въведени следните ограничения за движение на МПС:\r\nПът II-49 Търговище-Разград от км 9+800 до км 11+832 и от км 11+942 до км 30+659 /с. Бистра-Разград/-– ограничено движение за всички МПС, поради строително-монтажни дейности. През затвореният участък ще се пропускат живущите в населените места Манастирско, Трапище и Бистра поради липса на друга алтернатива за достигане до тях.\r\nОбходен маршрут: Търговище-път II-74-с. Въбел-с. Здравец-с. Подгорица-път II-51 с. Дралфа-с. Чудомир-гр. Лозница-път I-2-Разград и обратно. \r\nЗабележка: През затвореният участък ще се пропускат живущите в населените места Манастирско, Трапище и Бистра, поради липса на друга алтернатива за достигане до тях. Срок до 31.10.2017 г.\r\nРемонтни дейности: \r\nПът II-49 Кубрат-Тутракан от км 79+890 до км 89+100 – частични ремонтни дейности на асфалтовата настилка. Срок до 31.10.2017 г.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ–202 Русе-Щръклево-Нисово-Кацелово при км 36+945 – аварийно-възстановителни работи на мост до с. Кацелово при км 36+945 над р. Черни Лом. Ограничено е движението на МПС над 10 тона, като едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Участъкът е сигнализиран. Срок до 01.12.2017 г.\r\nРемонтни дейности: \r\nПът ІІ-52 с. Пиргово – с. Мечка от км 0+000 до км 15+000 – движение с повишено внимание и ограничена скорост 40 км/ч поради ремонтни дейности на асфалтовата настилка. Движението в района се регулира от сигналисти. Срок до 17.11.2017 г.; път ІІІ-501 Русе-Басарбово при км 5+976 – авариен ремонт на лява тротоарна конзола на мостово съоръжение. Движението на МПС се извършва в едната лента с пропускателен режим. Участъкът е сигнализиран.Въведено е ограничение на скоростта 40 км/ч. Срок до 01.12.2017 г.; \r\nОПУ-Силистра:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-49 Тутракан-Старо село-Кубрат от км 89+100 до км 98+876 – движение в една лента с повишено внимание, спрямо поставената временна сигнализация, поради частични ремонтни дейности на асфалтовата настилка. Срок до 21.05.2018 г.; път III-235 Окорш-Паисиево-Главиница-Зафирово-М.Преславец в участъка от км 0+000 до км 12+000 – поетапно затваряне на лява и дясна ленти за движение, поради частичен ремонт на асфалтовата настилка и профилиране на банкети. Срок до 31.10.2017 г.\r\nОПУ-Сливен:\r\nВременно са въведени следните ограничения за движение на МПС: \r\nПът ІІ-53 с. Бяла-гр. Сливен при км 107+200 – движение в едната лента, поради частично пропадане на асфалтова настилка. Ограничено движение за МПС над 3.5 т. Срок до 30.11.2017 г.\r\nРемонтни дейности: \r\nПът ІІ-48 Котел-Градец при км 43+100 – ремонтни дейности по укрепване на подпорна стена. Срок до 31.10.2017 г.; път II-55 Асеновец-Нова Загора от км 81+000 до км 86+000 – частични ремонтни дейности на асфалтова настилка. Движение в едната лента на участъци. Срок до 31.10.2017 г.; път ІІІ-706 Филаретово-Тича от км 15+000 до км 20+700 – частичен ремонт на асфалтовата настилка. Срок до 31.10.17 г.; път ІІІ-706 Ябланово-Малко село при км 11+612 – ремонт на мост. Движение с повишено внимание. Срок до 31.10.2017 г.\r\nОПУ-Смолян:\r\nВременно са въведени следните ограничения за движение на МПС: \r\nПът III-8683 Арда-Горна Арда от км 27+000 до км 29+500 – забранено движението на МПС над 10 т, поради пропадане и стесняване на една от пътните ленти. Срок до 31.10.2017 г.; \r\nРемонтни дейности: \r\nПът ІІ-86 Соколовци-Смолян от км 101+900 до км 101+950 – движение с повишено внимание в свободната лента, съобразно създадената организация на движение, поради възстановяване и изграждане на пътен насип. Срок до 18.10.2017 г.; път ІІІ-197 Тешел-Девин от км 78+100 до км 78+300 – пропадане на подпорна стена, движението на МПС да се извършва с повишено внимание. Участъкът е сигнализиран с пътни знаци. Срок до 31.10.2017 г.; път ІІІ-863 Соколовци-Виево при км 8+767 – кофражни и бетонови работи за нов водосток. Движение с повишено внимание в свободната лента, съобразно създадената организация на движение. Срок до 20.10.2017 г.; път ІІІ-864 Проглед-Пампорово при км 3+900 – направа на обратен насип зад подпорна стена. Движение с повишено внимание в свободната лента, съобразно създадената организация на движение. Срок до 20.10.2017 г.; път ІІI-866 Смолян-Стойките от км 13+450 до км 17+210 – почистване на пътни окопи и банкети. Движение с повишено внимание в свободната лента, съобразно създадената организация на движение. Срок до 18.10.2017 г.; път ІІI-867 Средногорци – проход Печинско от км 0+000 до км 13+800 – движение с повишено внимание в свободната лента съобразно организацията поради оформяне на земни окопи и почистване на отводнителни съоръжения. Срок до 23.10.2017 г.; път ІІІ-8611 Белица-Загражден-Оряховец при км 59+250, поради проявление на свлачище и пропаднала лява лента, движението на МПС да се извършва с повишено внимание. Поставена е необходимата вертикална сигнализация. Срок до 31.10.2017 г.; път ІІІ-8632 Баните-п.к. Стоянов мост при км 6+700 – движението на МПС се осъществява в една лента, поради разрушена подпорна стена от каменна зидария и тръбен водосток. Участъкът е сигнализиран с пътни знаци. Срок до 31.10.2017 г.; път ІІІ-8652 Бял извор-Неделино при км 15+780, поради пропадане на пътен банкет и част от пътното платно с дължина 20 м, движението на МПС се осъществява в една лента. Участъкът е сигнализиран с пътни знаци. Срок до 31.10.2017 г.; път ІІІ-8683 Рудозем-Смолян-Чокманово при км 2+030, поради проявление на свлачище и пропаднала лява лента, движението на МПС се извършва с повишено внимание. Поставена е необходимата вертикална сигнализация. Срок до 31.10.2017 г.\r\nОПУ-София:\r\nВременно са въведени следните ограничения за движение на МПС: \r\nОграничено движение по път ІІ-81 Монтана-София през проход Петрохан за автомобили над 12 т.\r\nОбходен маршрут: през Своге. Срок до 31.03.2018 г.; път ІІ-82 Костенец-Самоков от км 0+000 до км 39+176 – забранява се транзитното движение на товарни МПС с обща маса над 10 т в двете посоки. Срок до 30.09.2018 г; \r\nпът ІІІ-3701 в участък от км 16+600 /край с. Ямна/ до км 22+300 /г-ца ОПУ Ловеч/ – затворен, поради свлачища. Срок до 30.09.2018 г.\r\nОбходен маршрут: път II-37 /Етрополе/-Лъга-Джурово-път I-3 /Джурово-Ябланица/-граница ОПУ Ловеч-път III-358 /Ябланица-Гложене/-път III-3701/ Гложене-Черни Вит/;\r\nпът ІІІ-8001 Беренде извор-Беренде от км 4+700 до км 9+410 – забранено е движението на МПС, поради намален габарит на пътното платно. Срок 01.09.2018 г.; път ІІІ-8102 Чибаовци-Свидня от км 10+000 до км 16+750 – затворен участък, поради активирали се свлачища. Срок до 30.09.2018 г.\r\nОбходен маршрут: до Чибаовци да се ползва път II-81; до Бучин проход-път III-164 Бучин проход-Искрец-Свидня. \r\nРемонтни дейности: \r\nДвижението по път II-18 /Софийски околовръстен път/ се осъществява двупосочно в едно платно от км 26+610 до км 31+058, поради ремонтни дейности.\r\n•\tПърви етап - от км 27+210 до км 29+920 – пълно затваряне за ремонт на дясно платно от км 27+810 до км 29+400. Превозните средства ще се движат двупосочно в ляво платно. Скоростта на движение се ограничава на 50 км/час.;\r\n•\tВтори етап - от км 26+100 до км 30+000 – пълно затваряне за ремонт на ляво платно от км 26+610 до км 29+400. Превозните средства ще се движат двупосочно в дясно платно. Скоростта на движение се ограничава на 50 км/час.;\r\n•\tТрети етап - от км 28+820 до км 31+490 – пълно затваряне за ремонт на дясно платно от км 29+400 до км 31+058. Превозните средства ще се движат двупосочно в ляво платно. Скоростта на движение се ограничава на 50 км/час.;\r\n•\tЧетвърти етап - от км 26+100 до км 31+540 – пълно затваряне за ремонт на ляво платно от км 29+400 до км 31+058. Превозните средства ще се движат двупосочно в дясно платно. Скоростта на движение се ограничава на 50 км/час.;\r\n•\tПети етап - връзка с АМ „Хемус” - затваря се ляво платно от км 0+000 до км 0+489. Скоростта на движение се ограничава на 30 км/час.;\r\n•\tШести етап - връзка с АМ „Хемус” - затваря се дясно платно от км 0+000 до км 0+489. Скоростта на движение се ограничава на 30 км/час. Срок до 15.11.2017 г.\r\nОПУ-Стара Загора:\r\nВременно са въведени следните ограничения за движение на МПС: \r\nПът II-55 прохода на Републиката – затворен за МПС над 12 т. \r\nОбходен маршрут: Котленски проход. Срок до 15.11.2017 г.\r\nПът II-55 Гурково-В. Търново – затворен за преминаване на МПС в гр. Гурково. \r\nОбходен маршрут: \r\n- Движението на МПС до 12 т в посока север-юг преминава по път II-55 /Проход на Републиката/ до км 55+800, където се отклонява през четвъртокласния път IV- 53438 Димовци-Николаево до кръстовището с подбалканския път I-6:\r\n- Движението на МПС до 12 т в посока юг-север се пренасочва по градската улична мрежа на гр. Гурково. Срок до 15.11.2017 г.\r\nПът ІІІ-807 затворен мост над р. Марица при км 7+600 в с. Скобелево.\r\nОбходни маршрути:\r\n- път ІІ-66 Поповица-Плодовитово-Първомай-Скобелево;\r\n- път ІІ-66 Чирпан-Плодовитово-Първомай-Скобелево;\r\n- Скобелево-Първомай-Плодовитово-път ІІ-66.\r\nПът ІІІ-5031 Опан-Гълъбово – забранено движението на МПС над 10 т. \r\nОбходен маршрут: път І-5 Стара Загора-Димитровград и път ІІІ-554 Раднево-Гълъбово.\r\nРемонтни дейности: няма.\r\nОПУ-Търговище:\r\nВременно са въведени следните ограничения за движение на МПС:\r\nПът II-49 Търговище-Разград от км 9+800 до км 11+832 и от км 11+942 до км 30+658 – ограничено движение за всички МПС, поради строително-монтажни дейности. \r\nОбходен маршрут: път II-74 /Търговище-Попово/-с. Въбел-с. Здравец-с. Подгорица- път II-51 -гр. Лозница-път I-2 /Разград-Шумен/-Разград и обратно. Срок до 31.10.2017 г.\r\nПът III-4082 Капище-Банковец от км 0+000 до 11+300 – ограничено е движението на МПС над 3,5 т, поради ремонтни дейности на мостово съоръжение. Срок до 30.04.2018 г.\r\nРемонтни дейности: \r\nПът II-51 Попово-Дралфа от км 64+368 до км 71+418 – ремонтни дейности. Срок до  31.12.2017г.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009 Козлец-Кърджали от км 0+000 до км 26+080 – ограничено е движението на МПС над 12 т. Срок до 20.12.2017 г.\r\nРемонтни дейности: няма.\r\nОПУ-Шумен:\r\nВременно са въведени следните ограничения за движение на МПС: \r\nПът ІІІ-731 Радко Димитриево-Друмево – ограничено движение на МПС над 10 т., поради свлачищни процеси. Срок до 21.05.2018 г.\r\nОбходен маршрут: Шумен-Овчарово-Друмево.\r\nРемонтни дейности:\r\nПът III-701 Секулово – Нови пазар от с. Дойранци до с. Никола Козлево от км 23+400 до км 30+437 – движение в една лента поради рязане на храсти и ремонтни дейности. Срок до 20.10.2017 г.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008 Елхово-Изгрев от км 2+440 до км 2+560 – затворен за движение, поради компрометирано експлоатационно състояние на дървен мост над р. Тунджа. Движението е пренасочено по изграден обходен път до моста с ограничение на скоростта до 30 км/ч. Срок до 31.12.2017 г.\r\nРемонтни дейности:\r\nПът ІІІ-7008 с. Малък Манастир-с. Голям Манастир от км 18+059 до км 18+127 – движението е пренасочено само в едната лента, поради пропаднала настилка и пропаднал насип. Срок до 31.12.2017 г.\r\n2. Опасност от падащи камъни: Искърско дефиле; Кресненско дефиле; път II-55 от км 34+900 до км 45+000 на Прохода на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път II-16 Ребърково-Своге-Нови Искър; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път ІІ-73 Шумен-Карнобат. Шофьорите да се движат с повишено внимание по тези участъци.", "date": "2017.10.17", "title": "Актуална пътна обстановка"}
{"url": "http://www.focus-news.net/news/2017/10/17/2447322/politico-andrey-babish-e-favorit-v-nasrochenite-za-nedelya-izbori-v-cheshkata-republika.html", "text": "Бившият финансов министър на Чешката република Андрей Башиш е фаворит на насрочените за неделя избори в страната, пише европейската редакция на Politico. Очаква се партията на Бабиш да събере ок. 25% от гласовете, което според екзитполовете означава, че ще има двойно повече подкрепа, отколкото „Социалдемократическата партия“, която в момента разполага с най-много места в парламента. Главна черта от предизборната кампания на бившият министър е критиката срещу мигрантската политика на Европейския съюз и борбата срещу корупцията.   \r\nВ момента Чешката република се управлява от коалиция, съставена от три парти, като се очаква никоя партия да не успее да събере повече от 50% за формиране на самостоятелно правителство.  Цанко Цолов", "date": "2017.10.17", "title": "Politico: Андрей Бабиш е фаворит в насрочените за неделя избори в Чешката република"}
{"url": "http://www.focus-news.net/news/2017/10/17/2447323/predstoyashti-mezhdunarodni-sabitiya-za-17-oktomvri-agentsiya-fokus.html", "text": "Министрите на европейските въпроси от страните членки в ЕС ще проведат среща, за да обсъдят ситуацията около Брекзит.\r\n*** Настоящето правителство на Австрия ще подаде оставка след парламентарните избори, спечелени от десницата. \r\n*** Турският президент Реджеп Тайип Ердоган е на посещение в Полша, където ще се срещне с колегата си Анджей Дуда. \r\n*** Лидерите на фракциите в гражданската война в Либия ще проведат преговори.\r\n***", "date": "2017.10.17", "title": "Предстоящи международни събития за 17 октомври (Агенция \"Фокус\")"}
{"url": "http://www.focus-news.net/news/2017/10/17/2447324/predstoyashti-sabitiya-v-stranata-za-17-oktomvri-agentsiya-fokus.html", "text": "*** \r\nОт 13.00 часа ще се проведе Консултативен съвет за национална сигурност на тема „Необходими законодателни мерки за противодействие на корупцията“.\r\n*** \r\nОт 14.00 часа ще се проведе извънредно заседание на Народно събрание. \r\n*** \r\nОт 10.00 часа на площад „Централен” заместник министър-председателят Валери Симеонов ще участва честванията на Празника на военния парашутист. След завършването на празничната церемония вицепремиерът ще посети Аграрния университет, където ще се срещне с академичното ръководство. \r\n*** \r\nВ 9.00 часа на Терминал 2 на Летище София, до гише „Информация“, между салоните „Пристигащи“ и „Заминаващи“, ще се състои среща с деца от девет училища под мотото „Proud to be drug free\".\r\n*** \r\nВ 09.30 часа в зала „Ара” на хотел „Фламинго гранд” министърът на околоната среда и водите Нено Димов ше вземе участие в рамките на темата „Общините и държавата – заедно за по-чиста околна среда” на XII годишна среща на българските местни власти.\r\n*** \r\nВ 09.30 часа 21 състав на Софийски градски съд ще заседава по делото срещу Герман Костин.\r\n*** \r\nВ 09.30 часа 27 състав на Софийски градски съд ще заседава по делото срещу Соня Колтуклиева за укриване и неплащане на данъчни задължения.\r\n*** \r\nВ 09.30 часа в зала „Славейков” на Френския институт ще бъде представен доклад „Да бъдеш журналист: състояние на професията”. В рамките на събитието АЕЖ ще представят и резултатите от традиционното си проучване за свободата на словото, което тази година е под надслов „Журналистика без натиск 4.0”. \r\n*** \r\nВ 9.30 часа в „Хотел Маринела София”, зала „София ”, в рамките на отбелязването на 20-ата годишнина от учредяването си Българската асоциация на дружествата за допълнително пенсионно осигуряване (БАДДПО) ще проведе Юбилейна международна конференция на тема „Еволюция на пенсионните модели”.\r\n*** \r\nВ 9.30 часа в София Тех Парк, зала Джон Атанасов, ще се проведе форума Global Tech Summit.\r\n*** \r\nВ 10.00 часа в зала „Роял 1” на София Хотел Балкан СЕСЕД България организира кръгла маса на тема „Подобряване качеството на живот и устойчиво развитие чрез иновации и енергийна ефективност на електродомакинските уреди”.\r\n*** \r\nВ 10.00 часа в централното фоайе на 12-ти учебен корпус на Техническия университет на бул. „Климент Охридски” №8 „Национална компания индустриални зони“ и университетът ще подпишат меморандум за сътрудничество.\r\n*** \r\nВ 10.00 часа зала „Сердика” на София Хотел Балкан Българският форум на бизнес лидерите организира дискусия „Бизнесът и правителството в един отбор”. \r\n*** \r\nВ 10.00 часа 9-ти състав на Специализирания наказателен съд ще заседава по делото срещу Й. Йосифов, И. Симеонов, В. Славов, П. Симеонов, И. Йосифов, Й. Йорданов, Г. Гълъбов, К. Тодоров, Н. Рашков и А. Йорданов за организиране и ръководене на организирана престъпна група с цел придобиване и държане на наркотични вещества.\r\n *** \r\nВ 10.00 часа 15-ти състав на Специализирания наказателен съд ще заседава по делото срещу П. Тонков, И. Стоянов, К. Димитрова и П. Петров за организиране и ръководене на организирана престъпна група. \r\n *** \r\nВ 10.00 часа 5-и състав на Специализирания наказателен съд ще заседава по делото срещу Христо Хр., Красимир ХР., Анатолий П., Георги Г., Митко М. и др. за образуване и ръководене на организирана престъпна група.\r\n *** \r\nВ 10.00 часа 12-и състав на Специализирания наказателен съд ще заседава по делото срещу Иван М., Марио Г., Методи З., Петър Д. и др. за образуване и ръководене на организирана престъпна група.\r\n*** \r\nВ 10.30 часа в зала „Средец” на София Хотел Балкан Синдикатът на българските учители и Фондация „Фридрих Еберт” организира национална конференция „Обучението на децата на мигрантите – проблеми, перспективи и решения”.\r\n *** \r\nВ 10.30 часа 8-и състав на Специализирания наказателен съд ще заседава по делото срещу Румен Х., Таня Х., Наталия А., Миглена Х., Алекс Т. за образуване и ръководене на организирана престъпна група.\r\n*** \r\nВ 11.00 часа в НДК ще се проведе брифинг, на който ще бъдат представени резултатите по преустройството и адаптация на основната сграда на НДК с оглед изискванията на българското председателство на Съвета на ЕС през 2018 г. (влизане от вход А4, който се намира откъм бул. „Витоша”).\r\n*** \r\nВ ТУ – София ще се проведе Изложението на работодатели „Дни на кариерата“.\r\n *** \r\nВ 13.30 часа 1-ви състав на Специализирания наказателен съд ще заседава по делото срещу Асен И. за образуване и ръководене на организирана престъпна група.\r\n*** \r\nВ 13.30 часа кметът на София Йорданка Фандъкова ще провери реконструкцията на бул. „Монтевидео“.\r\n*** \r\nВ 14.00 часа 6-и състав на Специализирания наказателен съд ще заседава по делото срещу Мехмед М., Гюлшен М., Сали М. за образуване и ръководене на организирана престъпна група.\r\n*** \r\nВ 15.00 часа 6-и състав на Специализирания наказателен съд ще заседава по делото срещу Пенчо Ч. за незаконно превеждане през граница. \r\n*** \r\nОт 15.00 до 17.00 часа народният представител от „БСП за България” Нона Йотова и заместник-председателят на СОС Милка Христова организират постоянната приемна на БСП – София на ул. „Леге” №10, етаж 1.\r\n*** \r\nФренският инвеститор в България „Монтюпе” ще участва във форума „Дни на кариера” в Техническия университет.\r\n*** \r\nВ 18.00 часа в сградата на районната администрация на район „Слатина“ на бул. „Шипченски проход“ № 67 продължава поредицата от месечни градски срещи във всички райони на София с общинския съветник Стефан Марков.\r\n*** \r\nВ 18.00 часа в галерия „Астри” ще бъде открита изложба на скулптура и живопис „Солта на морето” на Христо Христов.\r\n*** \r\nВ 18.00 часа в клуб „Перото” в НДК ще се проведе среща-разговор на тема „Репортерът на века Ришард Капушчински и рецепцията на неговите „Лапидари” в България”.\r\n*** \r\nВ 18.30 часа в зала 1 на НДК ще бъде представен най-новият филм на Гийермо дел Торо „Формата на водата”.\r\n*** \r\nВ 19.30 часа в пространството ДНК на НДК ще се състои премиерата на спектакъла „Тук долу всички люляци умират”.\r\n*** \r\nВ 10.00 часа в  ЮЗУ „Неофит Рилски“ ще бъде даден стартът на Вътрешноуниверситетските спортни игри – 2017/2018 г.\r\n*** \r\nВ 11.00 часа в конферентната зала на хотел „Ален Мак” изобретател и създател на първия български вертолет Николай Поповски ще представи най-новото си изобретение.\r\n*** \r\nВ 18.00 часа в зала „Георги Баев” на Културен център „Морско казино” ще се състои премиера на книгата „Ветровете ни мраморни” на Николай Табаков. \r\n*** \r\nОт 14.00 до 16.00 часа общинският съветник от ГЕРБ Иво Иванов организират приемни за граждани в офиса на партията на ул. „Георги Бенковски” №1.\r\n*** \r\nОт 17.30 часа в ИЗ „Рафаел Михайлов“ ще се проведе Откриване на изложба „Елементи и сили“ с автор Цвета Марова. \r\n*** \r\nВ 17.30 часа в ИЗ „Рафаел Михайлов” ще бъде открита изложба „Елементи и сили” с автор Цвета Марова.\r\n*** \r\nОт 17.00 часа в салона на читалище „Развитие – 1926 г.“ в село Антимово, Община Видин ще се проведе второто за област Видин информационно събитие, съгласно приетата от Министерския съвет, Работна програма за 2017 година на Комуникационната стратегия на Република България за Европейския съюз.\r\n*** \r\nЩе се проведе нов конкурс за избор на управител на общинската болница в Дупница.\r\n*** \r\nВ музея на фотографията и съвременните визуални изкуства ще бъде открита изложба-фотография „Куба” на доц. д-р Росен Коларов. \r\n*** \r\nВ 10.00 часа в заседателната зала на Община Кюстендил ще се проведе месечно заседание на кметовете на селата. \r\n*** \r\nВ 10.30 часа в офиса на ГЕРБ народният представител и областен координатор на ГЕРБ - Кюстендил Кирил Калфин организира приемна за граждани. \r\n*** \r\nВ 15.00 часа в сградата на МБАЛ Ловеч ще се проведе среща на народните представители от „БСП за България” доц. Георги Йорданов, Илиян Тимчев, Валентина Найденова, Иван Ибришимов и проф. Радослав Гайдарски и доц. Златарски с управителя на болницата и лекари. Поводът за срещата е лошото финансово състояние на лечебното заведение, което ще доведе до спиране на лечебната дейност.\r\n*** \r\nВ 10.00 часа в Аграрния университет – Пловдив ще се открие Детска лаборатория за приложна и забавна химия и биология, организирана от Байер България ЕООД.\r\n*** \r\nВ 13.00 часа в ОУ „Васил Левски“ ще се проведе обучение за родители „Как да насърчим развитието на детето в ранното детство“, организирано от фондация „За Нашите Деца“. \r\n***  \r\nОт 16.00 часа в офиса на  ГЕРБ в район „Тракия” в блок 91 Общинският съветник от  ГЕРБ в Общински съвет – Пловдив, Иван Вичков ще приема граждани.\r\n***\r\nОт 16.00 часа ще бъде представен обновения оперативен център на Общинска охрана - Пловдив, пл. \"Централен\" 1. Това ще стане в присъствието на кмета инж. Иван Тотев, заместник-кмета Георги Маринов, директора на ОП \"Общинска охрана\" Александър Стайков и ръководители на институции от града. \r\n***\r\nОт 18.00 ч. в Конферентната зала на НБ „Иван Вазов“ – Пловдив по повод 50 години от първото издание на „Диви разкази“ на Николай Хайтов ще бъде представено новото илюстрирано издание на сборника. \r\n*** \r\nВ 18.15 часа в стая 225 на ОУ „Иван Вазов” ще се проведе работна среща във връзка със старта на проект „Виртуална обсерватория за професии на бъдещето”, който се реализира с финансовата подкрепата на Фондация „Русе – град на свободния дух” и Фондация „Еконт” по програма „Знание и растеж”.\r\n*** \r\nОт 9.00 часа в Заседателната зала на Община Сливен  ще се състои заседание на Общинския съвет.  \r\n*** \r\nВ 18.00 часа зала „Петър Стайков” на КДК се организира фотоизложба от пленера „В планината  на Орфей” в рамките на  Есенен фотосалон – Смолян, в което ще вземат участие 20 автори с над 70 фототворби представящи творчеството на фотографите от  Смолян през годината.\r\n*** \r\nОт 11.00 часа в Тракийски университет, зала 3-A, и от 18.00 в Община Стара Загора, зала “Славейков“, ще бъде организирано събитието „Първи стъпки за потенциална кариера със Sutherland”, с което фирмата ще оцени възможностите на областта за разширяване на дейността си.\r\n*** \r\nОт 17.30 часа в РИМ Шумен ще бъдат представени две от книгите на Дечко Лечев. \r\n*** \r\nОт 18.30 часа във фоайето пред театралната зала на Общинския културен център ще бъде открита изложба фотографии от архива на Стоян Сертев \"Една незабравима епоха от театъра, преживяна в черно и бяло\", посветена на 70-та годишнина на ДТ \"Антон Страшимиров\" Разград. \r\n*** \r\nОт 10.30 часа в Заседателната зала на Областна администрация – Ямбол ще се състои заседание на Областния съвет за развитие на област Ямбол.\r\n*** \r\nВ 18.30 часа в арт галерия „Стойчев” Христо Бозуков организира самостоятелната си изложба „Нещо такова”.", "date": "2017.10.17", "title": "Предстоящи събития в страната за 17 октомври (Агенция „Фокус”)"}
{"url": "http://www.focus-news.net/news/2017/10/17/2447325/nimh-dnes-shte-e-predimno-slanchevo-s-maksimalni-temperaturi-mezhdu-21-i-26.html", "text": "Днес ще е предимно слънчево, с висока облачност над западните райони. Такава е прогнозата за времето на Националния институт по метеорология и хидрология (НИМХ), съобщи за Агенция „Фокус” дежурният синоптик Мартин Славчев. В сутрешните часове на отделни места в низините видимостта ще е намалена или ще има инверсионна облачност. Почти тихо.  Максималните температури ще са между 21° и 26°.\r\nНад Черноморието ще бъде предимно слънчево. Ще духа слаб югоизточен вятър. Максималните температури ще са 21°-23°. Температурата на морската вода е 17°-18°. Вълнението на морето ще бъде 1-2 бала.\r\nНад планините ще бъде предимно слънчево. Над масивите в Западна България ще се появи висока облачност. Ще духа слаб вятър от източната четвърт. Максималната температура на 1200 метра ще е около 17°, на 2000 метра - около 12°.\r\nАтмосферното налягане слабо ще се понижи, но ще остане по-високо от средното за октомври.", "date": "2017.10.17", "title": "НИМХ: Днес ще е предимно слънчево, с максимални температури между 21° и 26°"}
{"url": "http://www.focus-news.net/news/2017/10/17/2447326/darzhavniyat-glava-rumen-radev-svikva-novo-zasedanie-na-ksns.html", "text": "Държавният глава Румен Радев свиква ново заседание на Консултативния съвет за национална сигурност (КСНС) на тема „Необходими законодателни мерки за противодействие на корупцията“ от 13.00 часа.Агенция „Фокус“ припомня: На 9 октомври президентът Румен Радев прекрати КСНС заради липса на кворум и насрочи ново заседание на 17 октомври. Решението си той обоснова, като обясни, че са започнали задълбочени дебати, които не са продължили поради отсъствието и напускането на част от членовете на Съвета заради международни ангажименти, въпреки предварително потвърденото им участие в заседанието на Съвета. По думите му именно това е довело до загуба на кворум. Радев отбеляза, че пробив в борбата с корупцията ще стане възможен едва тогава, когато тя стане приоритет за българските политици пред техните вътрешни и международни ангажименти. \r\nЛидерът на БСП Корнелия Нинова разчете случилото се бойкот на заседанието от страна на управляващите.\r\nМинистърът на правосъдието Цецка Цачева бе категорична, че не става дума за бойкот и изрази изненадата си от подобни твърдения, тъй като такива изказвания не са направени по време на самото заседание. Правосъдният министър уточни, че министър-председателят Бойко Борисов категорично е заявил, че за следващото заседание на КСНС след седмица министрите, които по право са членове на КСНС, ще бъдат на заседанието дори да има предварителни ангажименти, за да продължи дискусията. \r\nПремиерът Бойко Борисов заяви, че новината за бойкот на заседанието е 100% фалшива.", "date": "2017.10.17", "title": "Държавният глава Румен Радев свиква ново заседание на КСНС"}
{"url": "http://www.focus-news.net/news/2017/10/17/2447327/hurriyet-turtsiya-zatvori-vazdushnoto-si-prostranstvo-za-poleti-na-irakski-kyurdistan.html", "text": "Турция обяви в понеделник, че е затворила въздушното си пространство за всички полети от или към региона на Иракски Кюрдистан, предава ежедневникът Hurriyet. Започнал е процес, в който турските власти предават контрола върху ключов граничен пункт на иракското правителство. Пропусквателния пункт до сега е бил поделен между Турция и регионалното правителство на иракските кюрди, но действията по неговото предаване на Багдад са предизвикани заради проведения в автономния район референдум за независимост, пише още вестника, като се позовава на изказване на турският вицепремиер.  Цанко Цолов", "date": "2017.10.17", "title": "Hurriyet: Турция затвори въздушното си пространство за полети на Иракски Кюрдистан"}
{"url": "http://www.focus-news.net/news/2017/10/17/2447328/vitsepremierat-valeri-simeonov-shte-uchastva-v-chestvaniyata-na-praznika-na-voenniya-parashutist-i-shte-poseti-agrarniya-universitet-v-plovdiv.html", "text": "Заместник министър-председателят Валери Симеонов ще участва в честванията на Празника на военния парашутист в Пловдив. Това съобщиха от правителствената информационна служба. Вицепремиерът Симеонов ще присъства на приемането в 10.00 ч. на тържествения строй на площад „Централен“ и поднасянето на венци и цветя пред паметника на военнослужещите, доблестно изпълнили воинския си дълг. Програмата включва също демонстрация на способности, въоръжение и снаряжение, както и празничен концерт.\r\nСлед завършването на празничната церемония, вицепремиерът Симеонов ще посети Аграрния университет в Пловдив, където ще се срещне с академичното ръководство.", "date": "2017.10.17", "title": "Вицепремиерът Валери Симеонов ще участва в честванията на Празника на военния парашутист и ще посети Аграрния университет в Пловдив"}
{"url": "http://www.focus-news.net/news/2017/10/17/2447329/parlamentat-shte-razgleda-na-izvanredno-zasedanie-promeni-v-gpk-na-vtoro-chetene-ogranichavashti-pravomoshtiyata-na-chastnite-sadebni-izpalniteli.html", "text": "Парламентът ще разгледа на извънредно заседание промени в Гражданския процесуален кодекс на второ четене. Това предвижда проектопрограмата за работа на Народното събрание. На вниманието на депутатите се поставя общ проект изготвен от Комисията по правни въпроси, въз основа на приетите на първо гласуване законопроекти, внесени от ГЕРБ, БСП, „Обединени патриоти“ и „Воля“. Основният акцент на промените е по-голяма защита на длъжниците и ограничаване на правомощията на частните съдебни изпълнители. Други промени предоставят възможност на длъжника доброволно да се издължи, като се намали размерът на първоначалната доброволна вноска от 30 на 20 процента от задължението. Част от предложенията касаят и промяна в начина на връчване на уведомления и съдебни книжа, в изпълнителното производство и в касационното обжалване. Предвидено е извънредното заседанието да започне в 14.00 часа, като промените в Гражданския процесуален кодекс са единствена точка в дневния ред.", "date": "2017.10.17", "title": "Парламентът ще разгледа на извънредно заседание промени в ГПК на второ четене, ограничаващи правомощията на частните съдебни изпълнители"}
{"url": "http://www.focus-news.net/news/2017/10/17/2447330/deutsche-welle-amerikanski-vazdushni-udari-e-eliminirala-ok-50-boytsi-na-islyamska-darzhava-v-yemen.html", "text": "Американски въздушни удари са елиминирали ок. 50 бойци на „Ислямска държава“ в Йемен, съобщиха в понеделник от Пентагона, предава Deutsche Welle. Целта на ударите са били два тренировъчни лагера на ислямистите. В съобщение на Вашингтон се казва, че ударите са направени защото терористичната организация се е възползвала от „обширните неконтролирани от никого части на Йемен, за да организират, планират, направляват и подготвят“ атака срещу САЩ и техните съюзници по света.  \r\nПравителството на Йемен и Вашингтон организират операции в Йемен, където „Ислямска държава“ се възползва от конфликт между властите и шиитски бунтовници, които контролират столицата.  Цанко Цолов", "date": "2017.10.17", "title": "Deutsche Welle: Американски въздушни удари е елиминирала ок. 50 бойци на „Ислямска държава“ в Йемен"}
{"url": "http://www.focus-news.net/news/2017/10/17/2447331/aktsenti-v-sutreshniya-blok-dobro-utro-balgariya-na-radio-fokus-na-17-oktomvri.html", "text": "Увеличава ли се броят на безстопанствените кучета в столицата? Кои са сериозните проблеми, които трябва да бъдат решени преди зимни сезон? Това гост ще коментираме с д-р Марина Иванова, директор на фондация „Четири лапи“ за България. \r\nСебастиян Курц печели предсрочните парламентарни изборите в Австрия. Това сочат предварителните резултати. Знаете, че страната отиде на предсрочен вот след разрива в управляващата коалиция на социалдемократите, в която участваха и консерваторите. Как преминаха изборите? Какво ще последва за Австрия след излизането на окончателните резултати в четвъртък? Анализ ще направим с Мария Стоянова, дългогодишен кореспондент в Германия. \r\nПразникът на военния парашутист ще бъде отбелязан на 17 октомври в Пловдив. Какво се предвижда в програмата? Защо точно на тази дата празнуват българските военни парашутисти и с какво се отличават те от останалите военнослужещи? Наш гост по темата ще бъде бригаден генерал Явор Матеев, командир на 68-ма бригада „Специални сили“. \r\nВ минутите след 09.00 часа ще отправим поглед и към село Поповица, община Садово, където носии на повече от 120 години са показани в музейна сбирка в читалището. Повече ще разберем от репортаж на Цветана Тончева от Радио „Фокус“ – Пловдив. \r\nМеждувременно в Батак започна Месецът на културно-историческото наследство, в който чрез поредица от инициативи ще бъдат представени и популяризирани културните, социални и образователни традиции през вековете. Повече за планираните дейности и проявите ще научим от колегата от Радио „Фокус“ – Пазарджик Албена Жилекова. \r\nТези и още теми - в „Добро утро, България“ по Радио „Фокус“ от 6.00 до 10.00, с водещ Деница Узунова.", "date": "2017.10.17", "title": "Акценти в сутрешния блок „Добро утро, България“ на Радио „Фокус“ на 17 октомври"}
{"url": "http://www.focus-news.net/news/2017/10/17/2447332/gd-granichna-politsiya-6-km-kolona-ot-tovarni-avtomobili-ima-na-izhoda-na-gkpp-kapitan-andreevo-3-km-e-kolonata-na-izhoda-na-gkpp-lesovo.html", "text": "6 км колона от товарни автомобили има на изхода на ГКПП \"Капитан Андреево\", 3 км е колоната на изхода на ГКПП \"Лесово\". Това сочат данни от сайта на ГД \"Гранична полиция\" към 6.00 часа. Трафикът е интензивен на българо-гръцката и българо-румънската граница. На всички останали гранични контролно-пропускателни пунктове в страната движението се извършва нормално.\r\nФериботът Оряхово - Бекет се движи само през светлата част на деня поради ниското ниво на река Дунав.", "date": "2017.10.17", "title": "ГД \"Гранична полиция\": 6 км колона от товарни автомобили има на изхода на ГКПП \"Капитан Андреево\", 3 км е колоната на изхода на ГКПП \"Лесово\""}
{"url": "http://www.focus-news.net/news/2017/10/17/2447333/denyat-17-oktomvri-v-balgarskata-istoriya.html", "text": "2011 г.\r\nЗа инициативата \"Глобален протест\" в София се събират само петдесетина граждани. Двойно повече бяха служителите на реда. Неучастието на българското общество в инициативата показва липсата на средна класа в България. Според Меглена Кунева „причина за незрялото общество в България е липсата на независима средна класа. По думите й това са хора, които взимат решение за това какво да правят със себе си, а не просто да получават заплата.“\r\n2007 г.\r\nИзпълнителното бюро на БОК признава шахмата за олимпийски спорт.\r\n2005 г.\r\nAнтон Дончев е избран да получи литературната награда \"Йордан Йовков”. Националната литературна награда се връчва от Община Добрич през пет години, във връзка с юбилейни годишнини от рождението на добруджанския писател Йордан Йовков. \r\n2004 г.\r\nВ Беларус се провежда референдум и е решено от конституцията да се премахне ограничението върху броя на президентските мандати, които може да заема едно и също лице.\r\n2001 г.\r\nВ периода 15 - 17 октомври в София се провежда III икономически форум за Югоизточна Европа, който обсъжда конкурентноспособността на икономиките на тези страни, ролята на валутния борд и др.\r\n1999 г.\r\nВ Германия е намерен оригиналът на списъка на немския индустриалец Оскар Шиндлер с имената на 1200 спасени от него евреи.\r\n1998 г.\r\nПровежда се X конференция на СДС, която приема строго централизиран устав и обсъжда борбата срещу корупцията, интегрирането на малцинствата в управлението, принципите на християндемокрацията, медийната политика и т.н. В резолюцията по вътрешната политика е записано, че СДС е християндемократическа и народна партия по идеология, диалогична, национално отговорна и европейска като поведение. Основните й принципи като народна партия са: свобода, солидарност, справедливост, човешко достойнство и отговорност, яснота и прозрачност в политическия живот и последователност в поведението. Дългосрочната политическа цел е запазване на коалицията ОДС, успех на местните избори, спечелване на следващите парламентарни и президентски избори, запазване мнозинството в НС и успешно съвместно управление на всички нива. Създаден е и Младежки СДС.\r\n1994 г.\r\nXXXVI Народно събрание приключва работата си.\r\n1983 г.\r\nЗапочва Международният телевизионен фестивал \"Златната ракла\" в Пловдив.\r\n1981 г.\r\nВъв Велико Търново се организира тържествено събрание за честване на 1300- годишнината на българската държава.\r\n1971 г.\r\nВ София е създадено Дружеството на физиците.\r\n1949 г.\r\nУстановени са дипломатически отношения с Германската демократична република (ГДР).\r\nБългария и Германия установяват дипломатически отношения на 8 юли 1879 г. Те са прекъснати в края на Втората световна война на 5 септември 1944 г., но са подновени отново, с Германската демократична република (ГДР) на 17 октомври 1949 г. (на ниво посолства от 11 юли 1954 г.), а с Федерална република Германия - на 21 декември 1973 г. \r\n1922 г.\r\nВ периода 14 – 17 октомври чети на ВМРО начело с Алеко Василев и Георги Атанасов окупират Неврокоп и прогонват четата на федералистите на Тодор Паница.\r\nМакедонска федеративна организация е организация на български бежанци от Македония, основана през есента на 1920 г. по време на Втория велик събор на Съюза на македонските братства, от който се отцепват около 60 делегати начело с арх. Н. Юруков, д-р Ф. Атанасов, д-р Хр. Татарчев, Вл. Ковачев, М. Грашев, Й. Анастасов и др. и образуват Временна комисия на македонските братства в България. В края на 1921 г. се свиква учредителен конгрес на организацията, на който се формулират нейните цели - независима федеративна Македония при пълно равенство на населяващите я народности, за да послужи като съединително звено между балканските държави в бъдещата Балканска федерация. Скоро след това организацията се разделя на две - легална, възглавявана от арх. Н. Юруков, и нелегална - от д-р Ф. Атанасов. През 1921 г. между федералистите и автономистите се постига помирение, фиксирано с протокол, подписан в Тирана. По силата на този акт двете организации поемат задължение да установят своите ръководни органи в албанската столица, за да не се позволява на управляващите среди в България да се месят в тяхната дейност. Примирието обаче се оказва нетрайно. Част от привържениците на Македонска федеративна организация правят опит да създадат своя организация вътре в Македония, но без успех. Друга част от дейците и преминават на служба към сръбските власти и отслабват по този начин и без това незначителното и влияние сред македонските българи. В края на януари 1923 г. легалната федеративна организация се обединява или по-скоро влива в Съюза на македонските братства. Сливат се и печатните им органи - вестниците \"Автономна Македония\" и \"Македония\", и вместо тях започва да излиза в. \"Независима Македония\". И това обединение се оказва краткотрайно. Федералистите започват да издават нов свой печатен орган - в. \"Македонско съзнание\", който скоро след това застава на сръбски позиции и дори се отпечатва в Белград. Това предизвиква отцепване на част от съмишлениците на организацията, сред които и Т. Паница, които се изявяват като последователни федералисти и формират своя М.ф.о. През пролетта на 1924 г. те влизат в нови преговори с автономистите и постигат единомислие с тях, изразено в Майския манифест на Вътрешната македонска революционна организация от 1924 г. И това обединение се оказва нетрайно, поради което тези дейци се ориентират към единодействие с Българската комунистическа партия. Дейността им престава през 1925 г. след формирането на ВМРО (обединена).\r\n1920 г.\r\nВ периода 17 - 20 октомври се състои втори Велик македонски събор в София с участие на 200 делегати от 68 братства. 63 делегати напускат събора и създават Временна комисия (председател д-р Христо Далкалъчев, членове - арх. Никола Юруков, д-р Филип Атанасов, Христо Татарчев и д-р Александър Димитров), която е за автономия и самостоятелност на Македония от останалите балкански държави и с орган в. \"Автономна Македония\" (от 1 декември). Между 17 декември и 20 март специална помирителна комисия начело с Евтим Спространов прави неуспешни опити за помирение между Временната комисия и Изпълнителния комитет на братствата.\r\n1919 г.\r\nСлед края на Първата световна война българската армия напуска Беломорска Тракия и там е установен протекторат на Антантата начело с френския ген. Шарпи. Гръцка дивизия окупира Ксанти.\r\n1918 г.\r\nПравителството на Александър Малинов (демократи и радикалдемократи) е преустроено в ширококоалиционно и в него са привлечени министри от Народната партия, БЗНС и БРСДП.\r\n1915 г.\r\nПрез Първата световна война при село Криволак (днешна Македония), се разразява боят между части на 7-а и 11-а пехотна българска дивизия и 122 френска дивизия. Българските войски не успяват да пробият отбраната на френските и временно преминават в отбрана. Съглашенските войски настъпват по долината на Вардар с цел да се съединят със сръбската армия.\r\n1912 г.\r\nВ периода 17 - 20 октомври Първа и Трета Българска армия пробиват втората турска отбранителна линия Люлебургаз-Бунархисар.\r\nБалканската война (1912 – 1913 г.) е война на България, Сърбия, Гърция и Черна гора (държавите от Балканския съюз 1912-1913 г.) против Османската империя. Предизвикана е от нерешения национален въпрос на Балканите през последната четвърт на XIX и началото на ХХ в. \r\n1878 г.\r\nДелегация от българи от Източна Румелия връчва мемоар на Европейската комисия на Великите сили в Пловдив против разпокъсването на българския народ.\r\nНа 13 юли 1878 г. е подписан Берлинският договор от представители на държавите, участвали в Берлинския конгрес (1878 г.). Главното му предназначение е  ревизията на Санстефанския договор (3 март 1878 г.). По силата на Берлинския договор току-що освободилата се българска държава е разпокъсана на няколко части. Берлинският договор съществува формално до избухването на Балканската война (1912-1913 г.). Някои негови клаузи са променени още при Съединението на Източна Румелия с Княжество България през 1885 г. и при провъзгласяване независимостта на България през 1908 г., но повечето от тях остават в сила и след тази война.На тази дата са родени:\r\n1957 г.\r\nРоден е Владимир Любомиров Левчев - български писател, поет, белетрист, публицист, преводач. Син е на Л. Левчев. Първите му стихове са във в. \"Народна младеж\" (1972 г.) и в сп. \"Родна реч\". Завършва изкуствознание във ВИИИ (1982 г.) в София. Работи в отдел \"Поезия\" в изд. \"Народна култура\" (1982-1990 г.). Издава и редактира сп. \"Глас\" (от 1989 г.) - едно от първите \"самиздатски\" издания в България. От 1990 г. завежда отдел \"Култура\" във в. \"Демокрация\", от 1991 г. е заместник-главен редактор на \"Литературен вестник\" (до 1993 г.). Главен координатор е на \"Свободно поетично общество\". От 1994 г. живее във Вашингтон, САЩ. Преводи: \"Крила над черната шахта\" от А. Гинзбърг (1983 г.), \"Достойно ест\" от О. Елитис и \"Бхагавадгита\" (1987 г., 1989 г.), преводи на Вл. Висоцки, на Д. Кийтс, Т. С. Елиът и др. Негови стихове са публикувани в антологииите \"Child of Europe\" (1990 г., London) и \"Young poets of Bulgaria\" (1990 г., London). Автор е на 12 книги на български и английски език: \"Аритмии\" (1977 г., н. \"Д. Дебелянов\"), \"16 стихотворения\" (1981 г.), \"Кой сънува моя живот\" (1983 г.), \"Някой ден\" (1983 г.), \"Цветя, градове и морета\" (1986 г.), \"Пейзаж на неизвестен майстор\" (1987 г.), \"Любовни писма до свободата\" (роман, 1998 г.), \"Небесни Балкани\" (поезия, 2000 г.).\r\n1923 г.\r\nРоден е Апостол Милев Карамитев - български актьор. Завършва ВИТИЗ през 1951 г. Дебютира във филма “Утро над родината” (1951 г.). Играе в: “Под игото” (1952 г.), “Наша земя” (1953 г.), “Песен за човека” (1954 г.), “Героите на Шипка” (1955 г.), “Това се случи на улицата” (1956 г.), “Легенда за любовта” (1957 г.), “Хайдушка клетва” (1958 г.), “Любимец 13” (1958 г.), “Три звезди” (1959 г.), “Нощта срещу 13-ти” (1961 г.), “Специалист по всичко” (1962 г.), “Приключение в полунощ” (тв, 1963 г.), “Рицар без броня” (1966 г.), “Бялата стая” (1968 г.), “Малки тайни” (1969 г.), “Свобода или смърт” (1969 г.), “Сватбите на Иван Асен” (1975 г.). Участва и в постановки на телевизионния театър: “Прикованият Прометей” (1967 г.), “Новият” (1967 г.), “Цената” (1969 г.), “Тойфеловата кула” (1971 г.), “Рожден ден” (1971 г.), “Най-достойният” (1972 г.), “Не подлежи на обжалване” (1973 г.). Умира на 9 ноември 1973 г.\r\n1922 г.\r\nРоден е Анжел Раймонд Вагенщайн - български сценарист и режисьор. Първият му сценарий е съвместно с О. Василев - \"Тревога\" (1952 г.) за филма на З. Жандов.  Режисира документалните тв филми - \"Един куршум и три зърна ориз\" и \"Под небето на Бак Бо\" (1975-1976 г.), \"Български дух\" (1990 г.). По-известни постижения в игралното кино: \"Наша земя\" (1953 г.), \"Септемврийци\" (1954 г.), \"Две победи\" (1956 г., съвместно с Веселин Ханчев), \"Звезди\" (1959 г.), \"Двама под небето\" (1962 г.), \"Хроника на едно убийство\" (1962 г.), \"Веригата\" (1964 г.), \"Езоп\" (1970 г.), \"Допълнение към ЗЗД\" (1976 г.), \"Звезди в косите, сълзи в очите\" (1977 г.), \"Смърт в розово\" (тв театър, 1979 г.), \"Борис I” (1984 г.), \"Мъгливи брегове\" (1986 г.), \"Спомени от пепелта\" (1993 г.), \"След края на света\" (1998 г.), \"Петокнижие Исааково\" (роман, 1999 г.; през 2001 г. на екран излиза филм със същото заглавие, продукция на Германия). Кавалер е на френския \"Орден за заслуги към нацията\" (1996 г.). Участник е в програмата \"Красивите чужденки\" за представяне на български автори във Франция (2001 г.).\r\n1897 г.\r\nРоден е полковник Марчо Марчев, командир на 6-а пехотна Бдинска дивизия (14 септември1944 г.-5 декември 1944 г.).\r\n1853 г.\r\nРоден е Иван Петков Славейков - български учител, публицист, обществен и държавен деец. Завършва Робърт колеж в Цариград (1871 г.). Работи дълги години като учител във Враца (1872-1875 г.), в Робърт колеж (1876-1878 г.), в Пловдив, където емигрира след преврата от 27 април 1881 г. и в София (1885-1886 г., 1889-1900 г.). Главен училищен инспектор е в Сливенска губерния (1878-1879 г.). Заема различни административни постове: началник на канцеларията на търновския губернатор (1878 г.), секретар е на Министерския съвет (1880-1881 г.), кмет е на София (1885 г.). Народен представител е в IV-ХI НС (1884-1901 г.) и министър на народното просвещение (19 февруари – 25 април 1901 г.). Развива активна обществено-политическа дейност като последователен русофил и член на Либералната партия на П. Каравелов. Член е на Българското книжовно дружество и председател на Историко-филологическия клон на БКД (1898-1900 г.). Сътрудничи на много вестници и списания, редактира в. “Независимост”, “Търновска конституция”, “Искър” (1886-1887 г.) и “Знаме” (1894-1898 г.). Главен редактор е през 1888 г. на в. “Търновска конституция”, орган на Народнолибералната партия. Дипломат е в Букурещ (1881 г.), кмет на София (1886 г.), учител във Враца (1887-1888 г.), министър на просветата (1901 г.). Запазени са ръкописът на подготвения от него за печат англо-български речник (Архив “П. Р. Славейков”, папка 46) и статията му “За образованието в българските училища”. Написва учебници за изучаване на български и френски език. Превежда от английски и френски език творби от Р. Бърнс, П. Б. Шели, Х. Лонгфелоу, А. Доде, Г. дьо Мопасан, драмата “Юлий Цезар” от У. Шекспир. Умира на 21 април 1901 г. в София.На тази дата умират:\r\n2011 г. \r\nУмира Петър Горанов. Горанов е роден на 19 март 1926 г. Завършва специалност история и философия в Софийския университет през 1950 г. Работи като учител и впоследствие директор на основното училище в Любимец, Хасковско.  След това преподава в НШЗО „Христо Ботев” – гр. Велико Търново. Преподавател е по стопанска история във Висшия финансово-стопански институт. Кандидат е на икономическите науки и доцент от 1963 г. Основава и ръководи катедра „Най-нова история“ във Великотърновския университет – 1965 г. През 1985 г получава титлите Доктор на историческите науки и професор. Заместник-ректор на университета е и ръководител на научноизследователския сектор.За изготвянето на историческата справка на Агенция “Фокус” са използвани следните източници:", "date": "2017.10.17", "title": "Денят 17 октомври в българската история"}
{"url": "http://www.focus-news.net/news/2017/10/17/2447334/plovdiv-obshtinskiyat-savetnik-ot-gerb-ivan-vichkov-shte-ima-priemen-den.html", "text": "Общинският съветник от ГЕРБ в Общински съвет – Пловдив, Иван Вичков ще приема граждани от 16:00 до 18:00 часа в офиса на ГЕРБ в район „Тракия” в блок 91, съобщиха от пресцентъра на партията. Иван Вичков е член на Постоянната комисия „Здравеопазване и социални дейности”.", "date": "2017.10.17", "title": "Пловдив: Общинският съветник от ГЕРБ Иван Вичков ще има приемен ден"}
{"url": "http://www.focus-news.net/news/2017/10/17/2447335/kmetat-na-sofiya-yordanka-fandakova-shte-proveri-rekonstruktsiyata-na-bul-montevideo.html", "text": "Днес от 13.30 часа кметът на София Йорданка Фандъкова ще провери реконструкцията на бул. „Монтевидео“, съобщиха от пресцентъра на Столична община. Извършва се реконструкция на бул. „Монтевидео“ в участъка от ул. „761“ до ул. „Боряна“. След като миналата година бе изградена първата част от бул. „Монтевидео“ от бул. „Президент Линкълн“ до ул. „761“, сега се извършва изпълнение на втората част, която е изцяло нов булевард от ул. „761“ до ул. „Боряна“. Изградена е нова канализация и сградни отклонения, тръбна мрежа за подземни комуникации. \r\nПроверката ще започне от кръстовището на бул. „Монтевидео“ и ул. „Народно хоро“ (срещу Нов български университет).", "date": "2017.10.17", "title": "Кметът на София Йорданка Фандъкова ще провери реконструкцията на бул. „Монтевидео“"}
{"url": "http://www.focus-news.net/news/2017/10/17/2447336/euronews-portugalskiyat-premier-obeshta-protivopozharni-reformi.html", "text": "Премиерът на Португалия Антонио Коста обеща реформи, които да направят страната по-малко уязвима на пожари, предава EuroNews. В изявление, Коста подчерта, че текущите независими проучвания са показали какво трябва да се подобри в старата противопожарна система. „Какво трябва да направим с тези препоръки? Трябва да ги приложим стриктно“, каза още премиера. Коста отказа да уволни вътрешния министър, който е обвиняван заради ненавременните му реакции, като заяви, че в момента е време за взимане на решения, а не за оставки. Цанко Цолов", "date": "2017.10.17", "title": "EuroNews: Португалският премиер обеща противопожарни реформи"}
{"url": "http://www.focus-news.net/news/2017/10/17/2447337/natsionalna-kompaniya-industrialni-zoni-i-tehnicheski-universitet-sofiya-shte-podpishat-memorandum-za-satrudnichestvo.html", "text": "Национална компания индустриални зони“ ЕАД (НКИЗ) и Технически университет-София (ТУ) ще подпишат меморандум за сътрудничество, с което обединяват усилията си за ускорено професионално изграждане на млади специалисти. Това съобщиха от пресцентъра на НКИЗ. Инициативата е част от проекта на националната компания „Fast-tracking Success”, който предоставя възможности на студентите за стажове и постоянна заетост в компаниите, опериращи в индустриалните зони от портфолиото на НКИЗ.\r\nМеморандумът ще бъде подписан в рамките на дванадесетото изложение на работодателите „Дни на кариерата“, което ще се проведе на 17 и 18 октомври 2017 г. в ТУ-София. Подписите си ще положат изпълнителният директор на „Национална компания индустриални зони“ Антоанета Барес и проф. д. т. н. инж. Георги Михов, ректор на ТУ-София.\r\nОфициалното откриване на изложението ще се състои на 17 октомври 2017 г. (вторник), от 10.00 ч. в централното фоайе на 12-ти учебен корпус, ТУ-София, бул. \"Климент Охридски\" №8. Меморандумът за сътрудничество ще бъде подписан от 10.30 ч. в заседателна зала на Академичен Съвет, 1-ви учебен корпус на Ректората на университета, ет. 2.", "date": "2017.10.17", "title": "„Национална компания индустриални зони“ и Технически университет-София ще подпишат меморандум за сътрудничество"}
{"url": "http://www.focus-news.net/news/2017/10/17/2447338/denyat-17-oktomvri-v-svetovnata-istoriya.html", "text": "2015 г.\r\nПолицията в Подгорица разпръсква многохиляден протест против присъединяването на Черна Гора към НАТО.\r\n2014 г.\r\nБритански астрофизици достигат до извода, че Слънцето създава аксиони.\r\n2014 г. \r\nИспания, Ангола, Венецуела, Малайзия и Нова Зеландия са новите непостоянни членове на Съвета за сигурност на ООН.\r\n2014 г.\r\nЕксперименталният орбитален самолет Boeing X-37 се приземи след 674 дневен полет в орбита около Земята.\r\n2013 г.\r\nЛабораторията Джаксън в САЩ съобщава за създаването на молекули, способни да провокират самоунищожение на ракови клетки. Според изследователите разработената технология е по-ефективна и безопасна от използваната до този момент химиотерапия.\r\n2012 г.\r\nПолицията на Ню Йорк арестува десетки активисти на „Окупирай Уол Стрийт“.\r\n2011 г.\r\nВ Лондон полицията огради с плътен кордон Лондонската фондова борса за да попречи планираната окупация на движението „Окупирай Лондон“.\r\n2004 г.\r\nВ Беларус се провежда референдум и е решено от конституцията да се премахне ограничението върху броя на президентските мандати, които може да заема едно и също лице.\r\n2001 г.\r\nБазираната в Лондон организация за наблюдение на страните в преход от Европа и Азия \"Евразия\" и брокерската къща \"Лемън Брадърс\", които наблюдават 27 държави, правят класация за политическата стабилност. България заема трето място след Унгария и Полша.\r\n1999 г.\r\nВ Германия е намерен оригиналът на списъка на немския индустриалец Оскар Шиндлер с имената на 1200 спасени от него евреи.\r\n1996 г.\r\nРуският президент Борис Елцин уволнява шефа на сигурността Александър Лебед четири месеца след назначаването му. \r\nБорис Николаевич Елцин е първият свободно избран президент на  Русия. Роден е на 1 февруари 1931 г. Завършва Уралския политехнически институт. От април 1985 г. завежда отдел в ЦК на КПСС. Депутат е във ВС на СССР (1978 г.). През февруари 1988 г. по предложение на М. Горбачов е изключен от Политбюро. През юни 1988 г. дава телевизионно интервю пред западни кореспонденти във връзка с посещението на Р. Рейгън в Москва, като критикува враговете на \"перестройката\" , с което става най-популярният човек в страната. Осъществява частно посещение в САЩ през септември 1989 г. През 1991 г. е избран за президент, преизбран е през 1996 г. Длъжността президент заема до 2000 г. През 1991 г. посещава САЩ като държавен глава. През 1991 г. и октомври 1993 г., с помощта на армията, потушава опит за преврат. Създава ОНД. Провежда икономически реформи. На 7 ноември 1991 г. обявява КПСС извън закона.\r\n1967 г.\r\nВ периода 17 - 21 октомври на официално посещение в България е федералният канцлер на Австрия д-р Йозеф Клаус. Подписан е договор за правна помощ и е договорено сключването на спогодба за икономическо сътрудничество и производствено коопериране.\r\n1967г. \r\nВ Ню Йорк се състои премиерата на антивоенния мюзикъл “Коса”, създаден от безработните актьори Джеръм Рагни и Джеймс Радо и композитора Галт Макдърмот. След като мюзикълът тръгва на обиколка из САЩ, поради нарушаване на много от моралните норми, са осъществени опити за неговото забраняване. Днес той се нарежда сред 10-те най-успешни мюзикъли за всички времена. В България е популярен най-вече чрез едноименния филм на Милош Форман, превърнал се в култов за хипитата.\r\n1956 г.\r\nКралица Елизабет открива първата в света атомна електроцентрала край Калдър хил в Къмбрия.\r\n1933 г.\r\nГерманският физик, създал теория на относителността, Алберт Айнщайн е принуден от нарастващия в Германия антисемитизъм да напусне страната и да емигрира в САЩ, където прекарва остатъка от живота си.\r\nАлберт Айнщайн е един от създателите на съвременната физика. Роден е на 14 март 1879 г. в Германия. От 1893 г. живее в Швейцария.  Завършва училището в Аарау при проф. Вебер, след което през 1900 г. се дипломира като преподавател по физика в Цюрихската политехника. През 1902 г. започва работа във федералното Бюро за патенти в Берн като експерт. През 1933 г. емигрира в САЩ. През 1905 г. Айнщайн създава частната, а през  1907-1916 г. и общата  Теория на относителността. Автор е на основни трудове по квантова теория на светлината. Той въвежда термина \"фотон\" през 1905 г., открива Закона за фотоефекта, основния закон на фотохимията, наречен Закон на Айнщайн и  доказва теоретично индуцираното излъчване през 1917 г. Развива статистическата теория на Брауновото движение, като полага основите на теорията за флуктуацията и създава квантовата статистика на Бозе-А. От 1933 г. Айнщайн работи върху космологията и единната теория на полето. Инициатор е за създаването на Йерусалимския университет през 1925 г. През 30-те години на ХХ век той се обявява срещу фашизма, а през 40-те - срещу използването на ядрено оръжие. През 1940 г.  пише писмо до американския президент за опасността от създаването на ядрено оръжие в Германия, с което стимулира ядрените изследвания в САЩ. Айнщайн е един от инициаторите за създаването на държавата Израел. През 1921 г. получава Нобелова награда за трудовете по теоретична физика и по-точно за закона за фотоефекта. Умира на 18 април 1955 г. в САЩ.\r\n1931 г.\r\nАл Капоне е осъден на 11 години затвор за укриване на данъци.\r\n1918 г.\r\nУнгария провъзгласява независимостта си от Австрия.\r\n1908 г.\r\nВ Детройт е произведен първият автомобил с марка \"Кадилак\".\r\n1855 г.\r\nАнгличанинът Хенри Бессемер патентова конвертор за получаване на стомана от течен чугун чрез продухване на въздух без разход на гориво, основа за т. нар. бесемеров процес.\r\n1831 г.\r\nАнглийският физик и химик Майкъл Фарадей прави първото успешно изпитание на електрическото динамо, и открива електромагнитната индукция.\r\n1797 г.\r\nПодписан е мирен договор между Франция и Австрия, в околностите на италианското с. Кампоформио (Campoformio) от граф Л. Кобенцъл и ген. Наполеон Бонапарт. Договорът отбелязва края на победоносната за Френската република война, Австрия излиза от първата антифренска коалиция, признава всички френски придобивки, отстъпва на Франция австрийските владения в Холандия, признава създаването на Цизалпийската република (в която се вкл. Ломбардия) и се задължава да съдейства на Франция да получи земите по левия бряг на река Рейн. Като компенсация получава Залцбург и част от баварските земи, по-голямата част от територията на ликвидираната от мирния договор Венецианска република. Принадлежащите преди това на Венецианската република Йонийски о-ви и Албания стават френско владение.\r\n1787 г.\r\nЗапочва излизането на серията статии  “Федералист”, подготвящи приемането на Конституцията на САЩ.\r\n1651 г.\r\nАнглийският крал Карл II бяга във Франция, минавайки през Англия преоблечен като слуга.\r\n1529 г.\r\nАнглийският крал Хенри VIII назначава Томас Мор за лорд-канцлер.\r\n1483 г.\r\nУчредява се испанската инквизиция от папа Сикст IV, той започва преследване на евреите и арабите из цяла Испания.  \r\nИнквизицията е съдебната институция на католическата църква за борба с ересите и свободомислието. Учредена е от папа Инокентий III през 1204 г. по време на походите срещу албигойците. Папа Григорий IX (1227-41) установява трибунали в много европейски страни. Съдопроизводството се води тайно, използват се мъчения; обвинените са осъждани най-често на изгаряне на клада. Инквизицията взема най-много жертви в Испания.На тази дата са родени:\r\n1915 г.\r\nРоден е Артър Милър – американски драматург. Завършва Мичиганския университет през 1938 г. През 1945 г. публикува романа “Фокус”. Известност му донася драмата “Смъртта на търговския пътник” (1949, награда “Пулицър”). Създава народноисториоческа хроника “Тежко изпитание” (1953 г.). Автор е на  драмите: “След грехопадението” (1964 г.), “Това се случи във Виши”(1965 г.). Пише пиесата “Цена” (1967 г.). Автор е на комедията “Сътворението на света и други дела” (1972 г.). През 1980 г. излиза пиесата му “Американският хронограф”. Работи в Холивуд. От 1965 до 1971 г. е президент на ПЕН-клуба.\r\n1912 г.\r\nРоден е Папа Йоан Павел I (Албино Лучиани). Папа е в периода 25 август  - 28 септември 1978 г. Завършва Духовната академия във Фелтре, а след това се премества в Семинарията в Белуно. Приема свещенически сан (7 юли 1935 г.) и се премества в Рим, където завършва Григорианския факултет като доктор по теология. Известно време (1935-1937 г.) е свещеник във Форно ди Канале, като едновременно преподава вероучение в местния Минен институт. Професор е по догматическа и морална теология, каноническо право и религиозно изкуство в Семинарията в Белоно (1937-1947 г.). Папа Йоан ХХIII го прави епископ (1958 г.), а папа Павел VI го назначава за патриарх на Венеция (1966 г.) и му дава кардиналско звание. Наричат го \"усмихващият се папа\", \"неизвестният папа\", \"папата дете\". Умира на 28 септември 1978 г. в Рим.\r\n1849 г.\r\nУмира Фредерик Францишек Шопен - полски композитор и пианист. Роден е  на 22 февруари 1810 г. в Желязова Воля, близо до Варшава. През 1817 г. написва 2 полонези в духа на М. К. Огински, а през 1818 г. изнася първия си концерт. Учи в лицей (1823-1826 г.), където продължава да усъвършенства музикалната си техника, концертира, изучава теория на композицията. През 1928 г. посещава Берлин, а през 1829 г. - Виена, където се изявява като композитор и пианист. В родината си, възприел опита на Огински, Елснер, Шимановски, Курпински, Островски и др., той създава 2 концерта за пиано с оркестър (1829-1830 г.), трио за пиано (1829 г.), “Голяма фантазия” (1930 г.), “Голямо концертно рондо” за пиано и оркестър (1828 г.), “Соната” (1828 г.), редица полонези и мазурки, ноктюрно в ми минор (1827 г.) и първите от дванадесетте “Големи концертни етюди” (1829-1830 г., завършени в Париж). След Полското въстание (1830-1831 г.), което го заварва във Виена, заминава за Париж през Мюнхен и Щутгарт. Там създава Първото скерцо (1831-1832 г.), Първа балада (1831-1835 г.), “Революционен етюд в до минор” (1831 г.). От септември 1831 г. живее в Париж. През 1848 г. гастролира във Великобритания. От 1927 г. във Варшава се провежда международен конкурс за пианисти на неговото име, създадено е общество “Ф. Шопен”, което се занимава с концертна, научноизследователска, издателска и организационна дейност.\r\n1813 г.\r\nРоден е Георг Бюхнер – немски поет, драматург, публицист, демократ. Обновява немската историческа и социална драма; показва ролята на народните маси, въвежда плебейския герой - \"Смъртта на Дантон\", предшественик на експресионизма - \"Войцек\", \"Леонс и Лена\".На тази дата умират: \r\n2008 г.\r\nУмира Ахмед Емин.\r\nАхмед Емин е активен участник в партията Движение за права и свободи. До смъртта си е началник на политическия кабинет на председателя на партията Ахмед Доган. Смъртта му през 2008 г. поражда много политически спорове.\r\n1949 г.\r\nУмира Фьодор Иванович Толбухин - руски военачалник, маршал на СССР (12 септември 1944 г.). Роден е на 4 юни 1894 г. в с. Андроники, Ярославска област. Участва в Първата световна война като командир на рота и батальон, щабс-капитан. Постъпва в Червената армия през август 1918 г. По време на Гражданската война е на Западния фронт като помощник-началник и началник-щаб на дивизия и корпус. От 1938 г. е  началник-щаб на Задкавказкия военен окръг. По време на Великата Отечествена война (1941-1945 г.) е началник-щаб на Задкавказкия (август - декември 1941 г.), Кавказкия (декември 1941 г. - януари 1942 г.) и Кримския (януари - март 1941 г.) фронт, заместник-командващ войските на Сталинградския военен окръг (май - юли 1942 г.), командващ войските на 57. и 68. армии на Сталинградския и Северозападния фронт (юли 1942 г. - март 1943 г.). От март 1943 г. до май 1944 г. командва войските на Южния, 3., 4. Украински фронт. Войски под негово командване участват в Сталинградската битка, в освобождението на Украйна и Крим, в Яш-Кишиневската операция, във военната интервенция в Румъния, България, Югославия, Унгария и Австрия. От януари 1947 г. е командващ войските на Задкавказкия военен окръг. Депутат е във Върховния съвет на СССР по време на II конгрес. От 1949 г. до 1990 г. неговото име носи българския град Добрич.\r\n1887 г.\r\nУмира Густав Роберт Кирхоф - германски физик. Роден е на 12 март 1824 г. в Кьонигсберг. Член е на Берлинската академия ма науките (1874 г.), член-кореспондент е на Петербургската академия на науките (1862 г.). Завършва Кьонигсбергския университет през 1846 г. Професор е в университетите в Бреслау (1850 г.) и Хайделберг (1854 г.). От 1875 г. ръководи Катедрата по математическа физика в Берлинския университет. Автор е на трудове по оптика, електродинамика, механика и др. Изследва разреждането на кондензатори и индукцията на ток. В областта на механиката се занимава главно с въпросите на деформацията, равновесието и движенията на твърди тела и течности. Неговите “Лекции по математическа физика” (1874-1894 г.) изиграват голяма роля в развитието на теоретичната физика. През 1854 г. Кирхоф и Р. В. Бунзен започват изучаването на спектъра на пламъка, в резултат на което се слага началото (1859 г.) на спектралния анализ, въведен по-късно в практиката на химическите изследвания. С помощта на новия метод са открити цезият (1816 г.) и рубидият (1861 г.). През 1859 г. Кирхоф формулира един от основните закони на топлинното излъчване (Закон на Кирхоф за излъчването) и въвежда във физиката понятието абсолютно черно тяло. През 1860 г. открива правилото за обръщане на спектрите и пръв правилно обяснява тъмните линии в спектъра на Слънцето (фраунхоферови линии).За изготвянето на историческата справка на Агенция “Фокус” са използвани следните източници:", "date": "2017.10.17", "title": "Денят 17 октомври в световната история"}
{"url": "http://www.focus-news.net/news/2017/10/17/2447339/korneliya-ninova-v-pravets-gordeem-se-s-kmetovete-na-bsp.html", "text": "„Гордеем се с кметовете на БСП\". Това заяви лидерът на БСП в Правец, където бе поканена да отпразнува с жителите празника на града, съобщиха от пресцентъра на БСП. Тя подчерта, че кметът Румен Гунински, екипът и жителите на общината  са я превърнали в модел на добро управление. По думите й именно това е пример за управлението на левите кметове в цялата страна, с  обърнато лице към живота на жителите в общината,  към техните тревоги  и към решаването на техните проблеми.  \r\n„Бъдете хора със самочувствие, че наистина сте образец за всички нас и за България“, заяви Нинова пред жителите на града. Тя се обърна към тях и с поздравителен адрес от името на Националния съвет  на партията.  „Днес  община Правец е пример  за  постигнати изключителни резултати в благоустрояването на този край“, се казва в адреса. \r\nНинова пожела на жителите на града здраве, благополучие и нови възможности. „Убедена съм, че кметът Гунински ще използва тези възможности, за да реализира една още по-европейска и модерна визия за града“, заключи Корнелия Нинова.", "date": "2017.10.17", "title": "Корнелия Нинова в Правец: Гордеем се с кметовете на БСП"}
{"url": "http://www.focus-news.net/news/2017/10/17/2447340/ministar-tsetska-tsacheva-svikva-izvanredno-zasedanie-na-saveta-za-reforma-v-sadebnata-sistema-na-20-oktomvri.html", "text": "Министърът на правосъдието Цецка Цачева свиква извънредно заседание на Съвета по прилагане на Актуализираната стратегия за продължаване на реформата в съдебната система на 20.10.2017 г. от 9.00 ч. Това съобщиха от пресцентъра на Министерство на правосъдието.\r\nВ дневния ред е включено обсъждане на проекта на Закон за изменение и допълнение на Закона за съдебната власт, внесен от група народни представители на 5.10.2017 г. и обсъждане на създаване на работна група за изменение и допълнение на Наредбата за единните държавни изисквания за придобиване на висше образование по специалността „право“ професионална квалификация „юрист“.", "date": "2017.10.17", "title": "Министър Цецка Цачева свиква извънредно заседание на Съвета за реформа в съдебната система на 20 октомври"}
{"url": "http://www.focus-news.net/news/2017/10/17/2447341/varna-obshtinskite-savetnitsi-ot-gerb-organizirat-priemni-za-grazhdani.html", "text": "Общинските съветници от ПП ГЕРБ – Варна Иво Иванов, Калина Пеева, Славчо Славов и Станислав Иванов ще се срещнат с граждани в дните до 20 октомври. Това съобщиха от пресцентъра на ПП ГЕРБ – Варна. Приемното време на общинските съветници ще бъде от 14.00 до 16.00 часа в офиса на партията на ул. „Георги Бенковски” №1. Записвания могат да се правят на тел: 052/ 600 015.\r\nПриемният ден на Иво Иванов е на 17 октомври, на Калина Пеева – на 18 октомври, на Славчо Славов - на 19 октомври, на Станислав Иванов - на 20 октомври.", "date": "2017.10.17", "title": "Варна: Общинските съветници от ГЕРБ организират приемни за граждани"}
{"url": "http://www.focus-news.net/news/2017/10/17/2447342/narodniyat-predstavitel-ot-bsp-za-balgariya-nona-yotova-i-zamestnik-predsedatelyat-na-sos-milka-hristova-shte-provedat-priemna-za-grazhdani.html", "text": "Народният представител от \"БСП за България\" Нона Йотова и заместник-председателят на Столичния общински съвет (СОС) Милка Христова ще бъдат на разположение на софиянци от 15.00 до 17.00 часа в постоянната приемна на БСП – София на ул. \"Леге\" №10, етаж 1. Това съобщиха от пресцентъра на ГС на БСП София. Желаещите може да се запишат предварително на телефон 02/987 20 86.", "date": "2017.10.17", "title": "Народният представител от \"БСП за България\" Нона Йотова и заместник-председателят на СОС Милка Христова ще проведат приемна за граждани"}
{"url": "http://www.focus-news.net/news/2017/10/17/2447343/kim-in-ryong-zamestnik-poslanikat-na-severna-koreya-v-oon-yadrenata-voyna-mozhe-da-zapochne-vav-vseki-edin-moment.html", "text": "Заместник-посланикът на ООН за Северна Корея  Ким Ин Рьонг предупреди за опасността от избухването на ядрен конфликт, пише германският национален ежедневник Die Frankfurter Allgemeine Zeitung. Според думите му, ситуацията на Корейския полуостров „е достигнала много рискова точка“ и ядрената война може да избухне във всеки един момент. \r\nКим Ин Рьонг подчерта, че нито една друга страна в света не е отправяла толкова екстремни и директни заплахи срещу Пхенян, каквито са тези на САЩ. Северна Корея не е подписала  Международното споразумение за премахване на ядреното оръжие поради заплахата от страна на Вашингтон, уточни дипломатът.Тереза Герова", "date": "2017.10.17", "title": "Ким Ин Рьонг, заместник-посланикът на Северна Корея в ООН: Ядрената война може да започне във всеки един момент"}
{"url": "http://www.focus-news.net/news/2017/10/17/2447344/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата. Това съобщиха от пресцентъра на дружеството. Във връзка с подмяна на сградно водопроводно отклонение на бул. „Гоце Делчев“ в жк. „Гоце Делчев“, се налага спиране на водоподаването от 10:00 до 17:00 часа на клиентите на „Софийска вода”, живеещи в района на:\r\nбул. „Гоце Делчев“ от ул. „Орехова гора“ до ул. „Костенски водопад“; ул. „Бадемова гора“ от бул. „Гоце Делчев до ул. „Нишава“; ул. „Хайдушка гора“ от ул. „Орехова гора“ до ул. „Бадемова гора“; ул. „Трънски проход“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Бадемова гора“ ъгъла с ул. „Хайдушка гора“.\r\nВъв връзка с монтаж на спирателен кран на ул. „Поп Евстати Витошки“ в кв. „Бояна“, се налага спиране на водоподаването от 10:00 до 16:00 часа на клиентите на „Софийска вода”, живеещи в района на: ул. „Кумата“, ул. „Воденичница“, ул. „Даскал Попандреев“, ул. „Околовръстен път“, ул. „Радецки“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Кумата“ на ъгъла с ул. „Ралевица“.\r\nВъв връзка с монтаж на измервателно устройство при ВЕЦ „Пасарел“, се налага спиране на водоподаването от 10:00 до 16:00 часа на клиентите на „Софийска вода”, живеещи в района на: Ресторант \"Златна рибка\"; с. Кокаляне - карето между ул. „Самоковско шосе“, ул. „Искър“, ул. „Валозите“, ул. „Тополите“, ул. „Васил Левски“ и ул. „Йованец“; с. Панчарево – карето между ул. „Самоковско шосе“, ул. „Йованец“, ул. „Курията“, ул. „Беликата“, ул. „Бор“, ул. „Ловджийска чешма“ и ул. „Риляник“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: \r\nс. Кокаляне – ул. „Димитър Благоев“ и ъгъла с ул. „Васил Левски“ - от 22:00 ч. на 17 октомври 2017 г.; с. Панчарево - на площада на ул. „Елин Пелин”, ъгъла с ул. „Васил Левски” - от 22:00 ч. на 17 октомври 2017 г.\r\nВъв връзка с монтаж на пожарен хидрант на ул. „Синьо лято“, в.з. Симеоново - Драгалевци, се налага спиране на водоподаването от 9:00 до 19:00 часа на клиентите на „Софийска вода”, живеещи в района на: ул. „Синьо лято“; ул. „Йоасаф Бдински“ от ул. „Синьо лято“ до ул. „Митрополит Партений Зографски“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Синьо лято“ кръстовището с ул. „Горска ела“.\r\nВъв връзка с монтаж и подмяна на спирателни кранове на ул. „Урвич“ в с. Железница, се налага спиране на водоподаването от 9:00 до 19:00 часа на клиентите на „Софийска вода”, живеещи в района на: ул. „Стамболова река\", ул. „Ведена\", ул. \"„Урвич\" и ул. „Дъбова гора\". При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Ведена“ на ъгъла с ул. „Урвич“.\r\nВъв връзка с подмяна на сградно водопроводно отклонение в кв. „Кумарица“, гр. Нови Искър, се налага спиране на водоподаването от 9:30 до 17:30 часа на клиентите на „Софийска вода”, живеещи в района на: ул. \"Иван Вазов\", ул. \"Летец\", ул. \"Хаджи Димитър\", ул. \"Искърско дефиле\" и района между ул. \"Банска\", ул. \"Зенит\", и ул. \"Стое Джуров\". При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: кръстовището на ул. „Хаджи Димитър“ с ул. „Стое Джуров“.\r\nВъв връзка с подмяна на сградно водопроводно отклонение на ул. „Подуенска“, жк. „Сухата река“, се налага спиране на водоподаването от 9:30 до 17:00 часа на клиентите на „Софийска вода”, живеещи в района на: ул. „Подуенска“, ул. „Екатерина Симидчийска“, ул. „Черковна“, ул. „Христо Г. Данов“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Подуенска“ №8. \r\nВъв връзка с подмяна на спирателен кран на ул. „Пантелей Николов“, кв. „Бояна“, се налага спиране на водоподаването от 9:30 до 12:00 часа на клиентите на „Софийска вода”, живеещи в района на: ул. „Пантелей Николов“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Десислава“ ъгъла с ул. „Пантелей Николов“.\r\nВъв връзка с подмяна на сградно водопроводно отклонение на ул. „Житница“ в с. Житен, се налага спиране на водоподаването от 14:00 до 19:00 часа на клиентите на „Софийска вода”, живеещи в района на: ул. „Отец Паисий“, „ул. Търговска “, ул. „Стубела“, ул. „Люляк“, ул. „Бор“ и ул. „Хан Аспарух“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Житница“ на площада пред кметството.\r\nВъв връзка с реконструкция на уличен водопровод на бул. „Проф. Цветан Лазаров“ в кв. „Слатина“, се налага спиране на водоподаването от 10:00 до 22:00 часа на клиентите на „Софийска вода”, живеещи в района на: бул. „Проф. Цветан Лазаров“ № 35, №39 и №41; бул. „Асен Йорданов“ №7, №8, №9, №10, №10А и №11, имоти северно и източно от №7. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: на паркинга на магазина Кауфланд, бул. „Асен Йорданов“ №7. След възстановяване на водоснабдяването е възможно временно повишаване мътността на водата.\r\nВъв връзка с монтаж на спирателен кран на ул. „Роза“ в с. Долни Пасарел, се налага спиране на водоподаването от 10:00 до 18:00 часа на клиентите на „Софийска вода”, живеещи в района на: ул. \"Роза\", ул.\" Диляна\" ул.\" Хвойна\",ул. \" Дълга поляна\", ул. \" Димитър Вучков\". При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Диляна на ъгъла“ с ул. „Димитър Вучков“.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 121 21 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2017.10.17", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2017/10/17/2447345/smolyan-otkrivat-izlozhba-esenen-fotosalon-ot-fotoplenera-planinata-na-orfey-2017.html", "text": "С помощта на Община Смолян в Изложбена зала \"Петър Стайков\" се реализира фотоизложба от пленера \"В планината на Орфей\" в рамките на Есенен фотосалон - Смолян, съобщиха от пресцентъра на Общината. В нея участват 20 автора с над 70 творби, представящи творчеството на фотографите от Смолян през годината. Събитието се посвещава на 105 години от Освобождението на Родопите и Празника на Смолян. Фотоизложбата ще бъде открита от 18.00 часа в зала „Петър Стайков” на КДК.", "date": "2017.10.17", "title": "Смолян: Откриват изложба „Есенен фотосалон” от фотопленера „Планината на Орфей - 2017”"}
{"url": "http://www.focus-news.net/news/2017/10/17/2447346/deutsche-welle-v-berlin-zapochvat-sondazhite-za-yamayska-koalitsiya.html", "text": "В сряда, 18 октомври, в Берлин ще започнат първите междупартийни консултации за съставяне на новата управляваща коалиция на Германия, припомня Deutsche Welle. \r\nСъгласно резултатите от изборите за Бундестаг, проведени на 24 септември, като политически възможна се оказва само една комбинация – „ямайски“ съюз, съставен от Съюза (ХДС/ХСС), Свободната демократическа партия (СвДП) и „Зелени“.\r\nОще в деня след гласуването стана ясно, че канцлерът Ангела Меркел няма друга опция за мнозинство в парламента, освен съставянето на „ямайска“ коалиция. Социалдемократите, които понесоха тежка загуба при гласуването, отказаха да се включат в нова голяма коалиция.Тереза Герова", "date": "2017.10.17", "title": "Deutsche Welle: В Берлин започват сондажите за „ямайска“ коалиция"}
{"url": "http://www.focus-news.net/news/2017/10/17/2447347/mariya-stoyanova-avstriya-shte-poeme-nova-i-razlichna-ot-dosegashnata-evropeyska-politika-na-sblizhavane-sled-parlamentarnite-izbori.html", "text": "Австрия ще поеме нова и различна от досегашната политика на сближаване, характерна за Франция и Германия, след парламентарните избори. Това каза в сутрешния блок „Добро утро, България“ на Радио „Фокус“ дългогодишният журналист в Германия Мария Стоянова относно резултатите от предсрочния вот в алпийската страна. По думите й победата на Австрийската народна партия на Себастиян Курц не е изненада, като младият лидер с активно присъствие на политическата сцена оформи вота на избирателите. „Себастиан Курц седем години е на политическата сцена в Австрия. На 24 години той става държавен секретар или според нашите административни номенклатури той е зам.-министър по проблемите на интеграцията. След това става външен министър на страната си. През този период, докато е бил първи дипломат на Австрия, успя да се представи изключително суверенно на международната сцена, не допусна грешки, което подсигури и трасира неговия успешен път към канцлерския пост. Поради тези причини неговата възраст не е обект и повод за дискусии, а по-скоро неговата идеология“, обясни тя. Окончателните резултати от предсрочния парламентарен вот в Австрия ще станат ясни в четвъртък като до тогава не са изключени множество спекулации и изненади при настроенията за коалиране в новия парламент, коментира още Мария Стоянова.", "date": "2017.10.17", "title": "Мария Стоянова: Австрия ще поеме нова и различна от досегашната европейска политика на сближаване след парламентарните избори"}
{"url": "http://www.focus-news.net/news/2017/10/17/2447348/narodni-predstaviteli-ot-bsp-za-balgariya-initsiirat-sreshta-po-povod-loshoto-finansovo-sastoyanie-na-mbal-lovech.html", "text": "В сградата на МБАЛ-Ловеч ще се проведе среща на народните представители от „БСП за България” доц. Георги Йорданов, Илиян Тимчев, Валентина Найденова, Иван Ибришимов и проф. Радослав Гайдарски и доц. Златарски с управителя на болницата и лекари, от 15:00 ч. Това съобщиха от пресцентъра на БСП. Поводът за срещата е лошото финансово състояние на лечебното заведение, което ще доведе до спиране на лечебната дейност.", "date": "2017.10.17", "title": "Народни представители от „БСП за България” инициират среща по повод лошото финансово състояние на МБАЛ-Ловеч"}
{"url": "http://www.focus-news.net/news/2017/10/17/2447349/d-r-marina-ivanova-fondatsiya-chetiri-lapi-tendentsiyata-za-trayno-namalyavane-na-bezstopanstvenite-kucheta-v-sofiya-shte-se-zapazi-i-zanapred.html", "text": "Тенденцията за трайно намаляване на безстопанствените кучета в София ще се запази и занапред. Това каза за Радио „Фокус“ директорът на фондация „4 лапи“ д-р Марина Иванова. По думите й все по-малко и основно от крайните столични квартали са подаваните сигнали за новопоявили се или захвърлени животни. „Забелязват се все повече стопани, които почистват след домашните си любимци. Все повече се появяват непородисти животни, които не са закупени от зоомагазин, а са осиновени от приют. Това показва, че хората са наясно откъде идва проблемът с бездомните животни и, че те не са се появили по собствено желание на улицата, а заради безотговорни стопани. Има увеличен брой животни не само осиновени от приютите, но и такива директно от улицата. Хората са склонни, когато се появи изхвърлено куче да го осиновят и да се погрижат за него преди да е стигнало в приют“, обясни тя. Д-р Марина Иванова добави, че сериозен проблем все още остава агресията над животни, като много малко случай на насилие биват разследвани. Наблюдава се промяна в нагласите на обществото, като гражданите са станали по-отговорни и открити към проблемите на безстопанствените кучета, коментира още тя.", "date": "2017.10.17", "title": "Д-р Марина Иванова, Фондация „ Четири лапи“: Тенденцията за трайно намаляване на безстопанствените кучета в София ще се запази и занапред"}
{"url": "http://www.focus-news.net/news/2017/10/17/2447350/dobrich-dvizhenieto-na-avtomobili-po-okolovrastniya-pat-na-grada-se-izvarshva-v-edna-lenta-poradi-chastichni-remonti-na-asfaltova-nastilka.html", "text": "Движението на автомобили по Околовръстния път на Добрич се извършва в една лента поради частични ремонти на асфалтова настилка. Работи се в посока от кръговото кръстовище на изхода за Албена в посока кръговото кръстовище на изхода за Балчик. Преминаването се регулира от сигналисти, предаде кореспондентът на Радио „Фокус” – Варна. Продължава рехабилитaцията на част от второкласния път 29 в района на разклона Новаково-Добрич. Срокът за приключване на дейностите е до края на този месец. Удължен е срокът на въведеното ограничение за движение на МПС над 10 тона по пътя Кранево-Варна до 1 декември тази година Обходният маршрут е Кичево-Оброчище. Времето в Добрич е слънчево и ясно, тихо е, температурата на въздуха към 8,30 часа е около 8 градуса.\r\nЖулиета НИКОЛОВА", "date": "2017.10.17", "title": "Добрич: Движението на автомобили по Околовръстния път на града се извършва в една лента поради частични ремонти на асфалтова настилка"}
{"url": "http://www.focus-news.net/news/2017/10/17/2447351/pregled-na-dobrudzhanskiya-pechat.html", "text": "Започнало е обсъждането на добива на газ в Добруджа, съобщава челото на вестник „Нова добруджанска трибуна“. Днес продължават обществените обсъждания на доклада на ОВОС във връзка с инвестиционно предложение на фирма за проучване и добив на газ от находище „Спасово“ в блок „Добрич“. Находището включва четири блока – Рогозина, Чернооково, Калина и Рогозина изток. На 28 октомври е последното обсъждане в този район, то ще се проведе в Генерал Тошево. До тогава са предвидени други 9 срещи по темата. „Община Добрич за четвърти път с етикет за иновации и добро управление“, съобщава изданието. Общината получава престижното отличие на Съвета на Европа. Призът е бил връчен на зам.-кмета „Устройство на територията“ арх. Боян Коларов на официална церемония в рамките на Годишната среща на българските местни власти, която се провежда в Албена. За пореден път Община Добрич доказва, че прилага успешно 12–те принципа за добро демократично управление и има високо качество на предоставяните публични услуги. „Повече от 200 документа в „Йовковите архиви разказват“, съобщава всекидневникът. Съвместното издание на Държавна агенция „Архиви“ и Дом-паметника „Йордан Йовков“ в Добрич е по повод 80 години от кончината на бележития писател. Сборникът е имал премиера в Столична библиотека. Книгата представя документалното наследство на Йовков. „Томислав Дончев: Недопустима е огромната разлика в икономическото развитие между регионите“, с това заглавие на първа страница излиза другият регионален вестник „Добруджанска трибуна“. Автомагистрала „Хемус“ и транспортните връзки ще бъдат приоритет в работата на правителството занапред. По думите на Дончев в държави като Германия, Дания и Швеция ръст от 4% в икономиката е добър, но за нашата страна е необходим по-голям. Това се налага заради необходимостта да бъдат настигнати икономически другите европейски държави. „Едва 20 общини са започнали да дигитализират документите си“, съобщава изданието. Данните са били представени по време на XII-та годишна среща на местните власти в Албена. Над 80 от общо 265 български общини са заявили готовност да цифровизират своите документи. Вече има компоненти за стандартизиран подход към електронното управление. „Община Добричка черпи опит от потенциални норвежки партньори за енергийна ефективност“, съобщава изданието. Представители на общината ще посетят по този повод столицата Осло. На 18 и 19 октомври те ще участват в семинар и срещи за обмяна на опит, добри практики и постижения, както и за създаване на партньорства. Партньор за прилагането на програмата е Норвежкият департамент за водни ресурси и енергийни източници.", "date": "2017.10.17", "title": "Преглед на добруджанския печат"}
{"url": "http://www.focus-news.net/news/2017/10/17/2447352/sofiya-vavezhda-se-vremenna-organizatsiya-na-dvizhenieto-vav-vrazka-s-pozitsioniraneto-na-mobilna-laboratoriya.html", "text": "Въвежда се временна организация на движението във връзка с позиционирането на мобилна лаборатория, съобщиха от пресцентъра на Столична община. Забраняват се престоят и паркирането на пътни превозни средства, с изключение на мобилната лаборатория и извън местата в режим на платено паркиране „служебен абонамент”, както следва: \r\n- От 08.00 до 18.00 часа на 17 октомври и от 08.00 до 18.00 часа на 18 октомври на бул. „Витоша” в частта до пилоните на Национален дворец на културата – 2 паркоместа.\r\n- От 08.00 до 18.00 часа на 19 октомври и от 08.00 до 18.00 часа на 20 октомври на ул. „Свето Преображение” №20 – 3 паркоместа.\r\n- От 08.00 до 18.00 часа на 21 октомври и от 08.00 до 18.00 часа на 23 октомври на бул. „Панчо Владигеров” №20, при ресторант-градина „Бъфало” - 2 паркоместа.\r\n- От 08.00 до 18.00 часа на 24 октомври на ул. „Тирана”, в частта да пазара– 3 паркоместа.", "date": "2017.10.17", "title": "София: Въвежда се временна организация на движението във връзка с позиционирането на мобилна лаборатория"}
{"url": "http://www.focus-news.net/news/2017/10/17/2447353/ekathimerini-ministar-predsedatelyat-na-gartsiya-shte-bade-priet-v-beliya-dom-za-sreshta-s-donald-tramp.html", "text": "В навечерието на срещата с държавния глава на САЩ Доналд Тръмп, министър-председателят на Гърция Алексис Ципрас  подчерта, че страната му се възстановява след седемгодишна финансова криза и засилва своята геостратегическа роля в региона, пише електронното издание Ekathimerini.\r\nЦипрас пристигна във Вашингтон в ранните часове на вторник след двудневно посещение в Чикаго, където се срещна с членове на гръцко-американската общност и американски бизнесмени.Очаква се по-късно той да проведе среща с директора на Международния валутен фонд (МВФ) Кристин Лагард, за да обсъдят гръцкото искане за облекчаване на дълга. Гръцкият премиер се ангажира да завърши преговорите по темата до края на годината. Ципрас се надява, че дотогава ще бъде създадено правителство в Германия, което ще проправи пътя за началото на дискусията за облекчаване на гръцкия дълг - с помощта на МВФ.\r\nСъстоянието на гръцката икономика бе обсъдена и от финансовия министър Евклидис Цакалотос и неговия заместник в рамките на срещите им с министъра на финансите на САЩ Дейвид Малпас, който според съобщенията е изразил подкрепата си срещу натиска на МВФ върху европейските кредитори на Гърция.\r\nЦипрас се подготвя и за обсъждането на редица важни въпроси с президента на САЩ Доналд Тръмп в рамките на среща, която ще се проведе в Белия дом. Очаква се сред водещите теми в преговорите между двамата лидери да бъде и двустранното сътрудничество в областта на отбраната. \r\nПреди началото на визитата правителствен източник от Вашингтон подчерта значението на посещението на лидер на лява партия като СИЗИРА в Белия дом.\r\nПо всичко личи, че Вашингтон продължава да се интересува от по-нататъшното развитие на сътрудничеството с Гърция в отбранителния сектор. През уикенда алтернативният министър на отбраната Димитрис Витсас ще пътува до САЩ, за да присъства на конференция по отбраната и да проучи възможностите за оръжейната компания Hellenic Defense Systems (EAS).\r\nПриоритет за EAS е модернизирането на гръцката въздушна флотилия, но поради бюджетните ограничения все още не е ясно кога това ще бъде възможно. Във всеки случай посещението на Витас се очаква да подготви почвата за по-високи преговори във военната сфера, които трябва да се проведат в рамките на посещението на Ципрас във Вашингтон.Тереза Герова", "date": "2017.10.17", "title": "Ekathimerini: Министър-председателят на Гърция ще бъде приет в Белия дом за среща с Доналд Тръмп"}
{"url": "http://www.focus-news.net/news/2017/10/17/2447354/valeri-zhablyanov-ostri-protivorechiya-v-bsp-nyama.html", "text": "„Емоциите в БСП са повече от необходимото в момента, но остри противоречия в партията няма. По-скоро противоречията са за начина, по който да се води опозиционната ни политика и дали БСП за две седмици може да подготви Конгрес по сериозните теми, включени в дневния му ред.” Това заяви зам.-председателят на Народното събрание и народнен представител от „БСП за България” Валери Жаблянов по Нова телевизия, съобщиха от пресцентъра на партията. Той обясни, че темите, по които е възникнал спорът, са били дали българското председателство на Съвета на ЕС може да бъде успешно в хаоса, който се създаде около него, както и какви ще са неговите приоритети и вторият въпрос- за финансово-икономическата политика на правителството. „Това са темите, които Конгресът си постави за цел да обсъди и да излезе с документи, защото има нужда българското общество да разбере и икономически, и политически в какво състояние се намира България. Това БСП може да го каже от най-представителния си форум – Конгреса”, обясни Валери Жаблянов.\r\n„Свикването на предстоящия Конгрес след две седмици не ни е необходим вътрешно на БСП, защото двете точки, които ще са в дневния му ред, нямат нищо организационно-политическо, тоест Конгресът няма да се занимава с партията. Той ще се занимава с политиката на правителството и с мястото, на което се намира България”, обясни също Жаблянов.", "date": "2017.10.17", "title": "Валери Жаблянов: Остри противоречия в БСП няма"}
{"url": "http://www.focus-news.net/news/2017/10/17/2447355/pregled-na-osnovnite-temi-vav-velikotarnovskiya-pechat.html", "text": "„След 30 г. започна ремонт на пътя Самоводене – Ресен“ е заглавие от първа страница на областния всекидневник „Янтра Днес”. След почти 30 години започна основна реконструкция на пътя Самоводене – Ресен, който е част от третокласната пътна мрежа. Заради сериозния трафик през последните години 8-километровия участък беше в изключително лошо състояние… До кога трябва да приключат ремонтите и какви средства са вложени в тях, прочетете на страниците на ежедневника. „Социалната служба в Горна Оряховица също проверява случая с учителката, родила в парка“ е друго заглавие от днешното издание.  Социалната служба в Горна Оряховица се самосезира по случая с учителката Венелина Петкова, родила в парк на града, а след това обвинена, че е удушила бебето. Семейството има други три деца и социалните работници трябва да установят дали те са в риск. Подробности по случая, научете от всекидневника. „Психично болен се опита да стреля срещу агитката на „Левски“, пише още вестникът. Сериозна драма се разигра по време на шествието, което феновете на „Левски“ организираха преди гостуването на „Етър“ в неделя. В момента, когато синята агитка е преминавала по улица „Васил Левски“ психично болен мъж си е помислил, че става война… Как се е развил инцидента и има ли пострадали, разберете от страниците на вестника. „Баща нападна с нож младеж, тормозил сина му“ е  новина от криминалната хроника. На страниците на вестника ще откриете и материал, разказващ за празника на „Житената питка“, който се проведе в Стражица. „За 10 години Велико Търново се размина с 25-етажен небостъргач, подземен паркинг под „Марно поле“ и 5-звезден хотел до Царевец“ е заглавие от другия областен ежедневник „Борба“.  Серия от грандиозни проекти през последните 10 години, свързани с Велико Търново все още не са реализирани и чакат някой предприемчив да ги възкреси, коментират запознати. Допълнителна информация за инвестициите и за това какви средства са нужни за тях, научете от „Борба“. „Влюбени от гимназията се откриха чрез социалните мрежи и се събраха след 30 години“ е друга тема от вестника. 46-годишната Райна Методиева и Тодор Минков от Велико Търново дадоха втори шанс на гимназиалната си любов, която в училище била невъзможна. През 2016 година пътищата им се пресекли и се оказало, че искрата между тях още не е угаснала. Подробности за любовната история като на филм, прочетете на страниците на ежедневника. „Шефът на туризма“ гръмна два глигана за сефте“  е друга тема от всекидневника.  Управителят на Общинската туристическа фирма „Царевград Търнов“ Борислав Йорданов бе споходен от голяма слука по време на последния си ловен излет. „Шефът на туризма“, както шеговито го наричат , сам е отстрелял два глигана, които са и първите в ловната му кариера. Допълнителна информация за излета на общинския директор, ще намерите във вестника. „Кметица бие инжекции и прави превръзки в село без доктор“, пише още ежедневника. Повече от 10 години в Пушево няма лекар, затова често се случва хората да потърсят помощ от кметицата на селото Юлия Костадинова. Тя е медицински работник и освен проблемите, които се налага да решава като управник, приема присърце и здравните им тревоги. Допълнителна информация за нейната дейност, научете от „Борба“. На страниците на  днешното издание е поместена и статия, разказваща за бизнесмен, който „търси Ту-134, за да го прави на ресторант край Килифарево“.", "date": "2017.10.17", "title": "Преглед на основните теми във великотърновския печат"}
{"url": "http://www.focus-news.net/news/2017/10/17/2447356/akatist-na-sv-kral-stefan-milutin-shte-bade-otsluzhen-v-mitropolitskata-katedrala-sv-vmtsa-nedelya.html", "text": "Акатист на св. крал Стефан Милутин ще бъде отслужен в митрополитската катедрала „Св. вмца Неделя” в столицата, предаде репортер на Агенция \"Фокус\". Това ще стане след редовната света Литургия в храма от 10.00 часа. Мощите на св. крал Стефан Милутин са в специален саркофаг в катедралния храм и всеки ден множество православни християни им се покланят. Вечерното богослужение е с начален час 17.00.\r\nНикола ПЕТКОВ", "date": "2017.10.17", "title": "Акатист на св. крал Стефан Милутин ще бъде отслужен в митрополитската катедрала „Св. вмца Неделя”"}
{"url": "http://www.focus-news.net/news/2017/10/17/2447357/dobrich-dvizhenieto-na-avtomobili-po-okolovrastniya-pat-na-dobrich-se-izvarshva-v-edna-lenta-poradi-chastichni-remonti-na-asfaltova-nastilka.html", "text": "Движението на автомобили по Околовръстния път на Добрич се извършва в една лента поради частични ремонти на асфалтова настилка. Работи се в посока от кръговото кръстовище на изхода за Албена в посока кръговото кръстовище на изхода за Балчик. Преминаването се регулира от сигналисти, предаде кореспондентът на Радио „Фокус” – Варна. Продължава рехабилитацията на част от второкласния път 29 в района на разклона Новаково-Добрич. Срокът за приключване на дейностите е до края на този месец. Удължен е срокът на въведеното ограничение за движение на МПС над 10 тона по пътя Кранево-Варна до 1 декември тази година Обходният маршрут е Кичево-Оброчище. Времето в Добрич е слънчево и ясно, тихо е, температурата на въздуха към 8,30 часа е около 8 градуса.\r\nЖулиета НИКОЛОВА", "date": "2017.10.17", "title": "Добрич: Движението на автомобили по Околовръстния път на Добрич се извършва в една лента поради частични ремонти на асфалтова настилка"}
{"url": "http://www.focus-news.net/news/2017/10/17/2447358/ogranicheno-e-dvizhenieto-v-uchastak-ot-pat-veliko-tarnovo-stara-zagora-v-rayona-na-grad-gabrovo.html", "text": "Ограничено е движението в участък от път Велико Търново – Дряново – Габрово – Стара Загора, в района на град Габрово. По улица „Малина“ в областния център се извършват строителни дейности, които трябва да приключат до 31 август 2018 година. На място  е поставена необходимата сигнализация, а обходният маршрут за квартал Чехлевци е по път III – 5004 – път II – 44 – път III – 4404. Това съобщиха за Радио „Фокус” – Велико Търново от Областно пътно управление-Габрово. Условията за пътуване в областта са нормални. Настилките са сухи, трафикът – интензивен. Времето е слънчево и ясно, температурата на въздуха е 5 градуса. Поради реконструкция при кръстовище „Шиваров мост“ на територията на град Габрово, движението в участъка се извършва с повишено внимание. Затворен за моторни превозни средства с ширина по – голяма от 3.30 метра е участък от пътя между селата Кормянско и Малък Вършец. Ограничението е въведено за отсечката при км 10+080, където има стеснен участък при мост над река Крапец. В региона е поставена необходимата сигнализация. Въведен е обходен маршрут за превозни средства над 3.30 м по път III-401 Граница Ловеч – /Кормянско-Малък Вършец/ – при км 46+800 по общински път до III-403 в с. Малък Вършец. До 30 август 2018 година включително ще се извършват ремонти в участък от пътя Чехлевци-Велчевци. Движението е в едната лента. Пропаднал участък затруднява придвижването в участък от пътя между областния център и връх Шипка. Нека водачите карат с повишено внимание в отсечката от км 164+120 до км 164+180. В района е поставена необходимата сигнализация, а дейностите по ремонт трябва да приключат до края на месеца.\r\nЛуиза ТРАНЧЕВА", "date": "2017.10.17", "title": "Ограничено е движението в участък от път Велико Търново – Стара Загора, в района на град Габрово"}
{"url": "http://www.focus-news.net/news/2017/10/17/2447359/sz-gerhard-shryoder-prizova-za-podobryavane-na-otnosheniyata-s-rusiya-i-turtsiya-v-imeto-na-stabilnostta-na-iztochna-evropa.html", "text": "Бившият канцлер на ФРГ Герхард Шрьодер се изказа в подкрепа на подобряването на отношенията на Европейския съюз с Руската федерация и Турция, отбелязва баварският ежедневник Die Sueddeutsche Zeitung.\r\nБез сътрудничество с двете страни няма да има стабилност в Източна Европа, предупреди германският политик. „Трябва да помним, че Русия и Турция имат алтернатива на Европа. Техният път може да ги отведе и до Азия“, припомни Шрьодер.  \r\nЕС трябва да попречи „отклоняването“ на Русия и Турция към Китай. „Това е една от причините, поради които се нуждаем от жизнеспособни отношения с Русия и Турция\", обясни бившият германски канцлер. Агенция „Фокус“ припомня:\r\nГерхард Шрьодер е германски юрист и политик от Германска социалдемократическа партия. Той е федерален канцлер на Германия от 1998 до 2005 г. По-рано тази година Шрьодер бе избран за председател на Съвета на директорите на руския държавен петролен концерн „Роснефт“, с което си навлече гнева на редица европейски столици. Избирането на Шрьодер за поста предизвика противоречиви реакции в родината му, но според главния изпълнителен директор на „Роснефт“ Игор Сечин назначаването му ще допринесе за развитието на европейския бизнес на компанията. Тереза Герова", "date": "2017.10.17", "title": "SZ: Герхард Шрьодер призова за подобряване на отношенията с Русия и Турция в името на стабилността на Източна Европа"}
{"url": "http://www.focus-news.net/news/2017/10/17/2447360/18-dushi-sa-raneni-pri-katastrofi-prez-izminaloto-denonoshtie-v-stranata.html", "text": "18 души са ранени при катастрофи през изминалото денонощие, съобщиха от пресцентъра на МВР. В страната са станали 15 пътнотранспортни произшествия, при които има един загинал и един с опасност за живота. На територията на столицата са станали  213 леки и четири тежки пътни инцидента, при които има петима ранени.", "date": "2017.10.17", "title": "18 души са ранени при катастрофи през изминалото денонощие в страната"}
{"url": "http://www.focus-news.net/news/2017/10/17/2447361/kyustendil-remontni-deynosti-se-izvarshvat-v-uchastak-ot-avtomagistrala-struma.html", "text": "Ремонтни дейности се извършват в участък от автомагистрала „Струма”. Това съобщи за Радио „Фокус” – Кюстендил дежурният в Областно пътно управление – Кюстендил. Дейностите се извършват в участъка между Дупница и Кочериново, организира се и поетапна подмяна на мантинелите. Водачите на моторни превозни средства трябва да се движат с повишено внимание и съобразена скорост, спазвайки пътната сигнализация. Срокът за ремонтните дейности е 17 октомври. По пътя Кюстендил – Цървеняно се полага хоризонтална маркировка, водачите на моторни превозни средства трябва да се движат с повишено внимание. Дейностите ще продължат до 19 октомври. В участъци от пътя Горна Козница – Мала Фуча се извършват ремонтни дейности. Там движението се извършва само в едната лента. До 31 октомври в участъците се извършва ремонт на асфалтовата настилка, почистване и попълване на пътни банкети. Забранено е движение на товарни автомобили по пътя между селата Смоличано – Пелатиково. Въведеното ограничение за товарните моторни превозни средства е заради пропадане на участъци от пътното платно. Участъците са сигнализирани с пътни знаци, временната организация е със срок до 30 ноември. Остава в сила въведената временна организация на движението за преминаване през кръговото кръстовище на път Е-79 при Кочериново. През кръговото кръстовище се извършва превоз и преминаване на влекачи с ремаркета с греди с дължина 32 м по временен бетонов път. След преминаване на влекачите движението се възстановява. Срокът за действие на временната организация е до 30 ноември.  С нормална интензивност е движението по автомагистрала „Струма” и път Е-79. Слаб е трафикът в посока ГКПП – „Гюешево”.\r\nВенцеслав ИЛЧЕВ", "date": "2017.10.17", "title": "Кюстендил: Ремонтни дейности се извършват в участък от автомагистрала „Струма”"}
{"url": "http://www.focus-news.net/news/2017/10/17/2447362/bbc-sasht-prizovaha-za-spokoystvie-v-kirkuk.html", "text": "САЩ призоваха за спокойствие в Киркук, след като правителствените сили на Ирак завзеха контрола върху северния кюрдски град, предаде BBC. Говорителят на американския държавен департамент Хедър Науърт призова всички страни в конфликта да „избягват нови сблъсъци“. В своето изявление говорителят посочи, че „Вашингтон е силно обезпокоен от съобщенията за насилие в района на Киркук“. САЩ подкрепят съвместното управление между централната и местна власт в условия на мир, съгласно иракската конституция, във всички оспорвани райони, се допълва в изявлението. \r\nИракската армия навлезе в Киркук три седмици след проведения в областта спорен референдум за независимост. Целта на правителството в Багдад е да наложи контрол върху области под кюрдско управление, за да ограничи дейността на екстремистите от „Ислямска държава“. Калина Жекова", "date": "2017.10.17", "title": "BBC: САЩ призоваха за спокойствие в Киркук"}
{"url": "http://www.focus-news.net/news/2017/10/17/2447363/zam-predsedatelyat-na-gerb-tsvetan-tsvetanov-provede-rabotna-sreshta-sas-zam-predsedatelya-na-enp-kristiyan-kremer.html", "text": "Председателят на ПГ на ГЕРБ и заместник-председател на партията Цветан Цветанов проведе работна среща със заместник-председателя на Европейската народна партия (ЕНП) Кристиян Кремер, съобщиха от пресцентъра на ГЕРБ. Двамата разговаряха късно снощи в Загреб в рамките на срещата на кампанийните мениджъри на ЕНП. Предвид факта, че Кремер ще отговаря за формулирането на посланията и приоритетите на кампанията на ЕНП за европейските избори през 2019 година, Цветанов го запозна и с приоритетите на българското председателство на ЕС през първата половина на 2018 година. По време на разговора заместник-председателят на ГЕРБ постави акцент върху европейската перспектива пред Западните Балкани и сигурността както в региона, така и в целия ЕС. Цветанов представи също икономическите показатели, които страната ни постигна през последните и политическата ситуация у нас. \r\nКремер отбеляза полезния опит на България, който Цветанов представи по време на срещата на кампанийните мениджъри и изрази увереност, че споделените изводи ще бъдат полезни при стратегическото планиране на кампанията на ЕНП и партиите-членки. Заместник-председателят на ГЕРБ заяви, че разчита на Цветанов и ГЕРБ по отношение на борбата с фалшивите новини и предотвратяването на манипулациите на общественото мнение с подобни информации.", "date": "2017.10.17", "title": "Зам.-председателят на ГЕРБ Цветан Цветанов проведе работна среща със зам.-председателя на ЕНП Кристиян Кремер"}
{"url": "http://www.focus-news.net/news/2017/10/17/2447364/afp-izvarsheno-e-napadenie-sreshtu-politseyski-trenirovachen-tsentar-v-afganistan.html", "text": "Полицейски тренировъчен лагер в югоизточната част на Афганистан е нападнат от въоръжени лица, извършен е и самоубийствен атентат със зареден с експлозиви автомобил, предава AFP.\r\n„Най-напред самоубийствен атентатор взриви кола, заредена с експлозиви, в близост до центъра за обучение, като проправи път на редица нападатели“, се казва в изявление на регионалното вътрешно министерство на провинция Пактия.\r\nКъм момента не се привеждат данни за пострадали или загинали.Тереза Герова", "date": "2017.10.17", "title": "AFP: Извършено е нападение срещу полицейски тренировъчен център в Афганистан"}
{"url": "http://www.focus-news.net/news/2017/10/17/2447365/pregled-na-osnovnite-temi-v-starozagorskiya-pechat.html", "text": "„Поканиха ученици от Стара Загора на Осмия световен шампионат по математика” е водещо заглавие в днешния брой на в. „Старозагорски новини”. След успеха на старозагореца Теодор Танков, който покори Азия на „Азия оупън” по математика в Куала Лумпур, сребърната купа на Мирослав Минчев и медалите на Христо Анастасов, Михаил Михов и Любен Карбанов, ученици от област Стара Загора, вече са желани за участие в други световни математически форуми, съобщи за медията ни учителят по математика Любомир Любенов. Педагогическата асоциация „Образование без граници” – координатор на математическата асоциация на Хонконг за България, е получила покана за участие на ученици от Стара Загора в Осмия световен шампионат по математика, който ще се проведе в края на ноември 2017 г. в столицата на Китай - Пекин. Състезанието е индивидуално и отборно. За определяне на представителите на Стара Загора ще бъде направена работна среща. Повече по темата можете да намерите на страниците на вестника. \r\n„И все пак паметник на кан Тервел насред Стара Загора ще има. Фигурата на владетеля ще бъде от месинг, ще е 9-метрова и ще тежи 3 тона” е друга тема на изданието. Висока 9-метрова конна фигура, изобразяваща кан Тервел с вдигнат меч, ще бъде издигната на мястото на събореното старо старозагорско кметство. Проектът е на скулптора Борис Борисов и архитекта Милен Маринов. За отливането на фигурата ще се нужни минимум 3 т месинг, а мемориалът ще струва поне 300 000 лв. Предстои спечелилият първото място в обявения от Инициативен комитет, но оспорен от Съюза на българските художници, да бъде представен на експертен съвет в Министерството на културата за окончателно утвърждаване. Тъй като мястото, определено с решение на старозагорските съветници за ситуиране на паметника през 2015 г., попада във втората зона на археологическия резерват „Верея – Августа Траяна”, ще бъде поискано разрешението и от Националния институт за недвижимо културно наследство. От СБХ заявиха, че трима от четиримата им представители в журито отказват да приемат проекта на Борис Борисов /Милен Маринов. Представител на Общината в журито е нямало, и на практика победителят е бил предопределен, стана ясно в хода на „горещия” дебат с участие на представители на Съюза на архитектите в България и Камарата на архитектите. Според юристите, поне на този етап липсва национална законодателна база, върху която да се стъпва при провеждането на конкурси за монументални произведения на изкуството. Всяка община сама решавала как да стигне до избора на една или друга творба. Повече по темата можете да намерите на страниците изданието. \r\n„Две нови мотопрахосмукачки събират листата в Града на липите” четем на страниците на в. „Старозагорски новини”. Две нови машини за бързо събиране на листа от тази есен могат да бъдат видяни по улиците и парковете на Стара Загора. Според запознати, мотопрахосмукачката замества труда на поне десетина, размахващи метли от т.нар. временна заетост.", "date": "2017.10.17", "title": "Преглед на основните теми в старозагорския печат"}
{"url": "http://www.focus-news.net/news/2017/10/17/2447366/veliko-tarnovo-s-16-sm-se-e-povishilo-nivoto-na-reka-dunav-kray-svishtov-prez-izminaloto-denonoshtie.html", "text": "С 16 см се е повишило нивото на река Дунав при Свищов за изминалото денонощие, съобщиха от Хидрометеорологичната станция в града. Водният стоеж на реката е 130 см. Температурата на водата e 15.2 градуса.", "date": "2017.10.17", "title": "Велико Търново: С 16 см се е повишило нивото на река Дунав край Свищов през изминалото денонощие"}
{"url": "http://www.focus-news.net/news/2017/10/17/2447367/plovdiv-zatvaryat-uchastak-ot-patya-asenovgrad-lyaskovo-zaradi-ukrepvane-na-svlachishte.html", "text": "Затварят участък от пътя Асеновград – Лясково заради укрепване на свлачище, съобщиха за Радио „Фокус“ – Пловдив от Община Асеновград. Участъкът е при км 2 над Асенова крепост и ще бъде затворен за преминаване на моторни превозни средства за времето от 09.30 до 11.00 часа и от 14.00 до 15.30 часа днес.\r\nПреминаването се забранява поради извършване на текущи строително-ремонтни дейности по укрепването на свлачище там.\r\nЦветана ТОНЧЕВА", "date": "2017.10.17", "title": "Пловдив: Затварят участък от пътя Асеновград – Лясково заради укрепване на свлачище"}
{"url": "http://www.focus-news.net/news/2017/10/17/2447368/keti-bozukova-nadyavam-se-novata-mi-stihosbirka-dumi-za-obichane-da-dopadne-na-chitatelite-tezi-dumi-gi-imame-v-sveta-okolo-sebe-si-i-v-dushite-si.html", "text": "Надявам се новата ми стихосбирка „Думи за обичане“ да допадне на читателите – тези думи ги имаме в света около себе си и в душите си. Това каза в интервю за Агенция „Фокус“ Кети Бозукова, юрист и автор на книгата със стихотворения „Думи за обичане“, която ще бъде представена на 18 октомври в салона на Съюза на юристите в България от 18.00 часа. „В новата ми книга има стихотворения, които са писани предимно в последните 4-5 месеца. Идеята беше първоначално да събера стихотворения от последните пет години, но така или иначе нещата се отърсиха и останаха само стихотворенията от последните месеци. Те бяха доста плодотворни за мен. Дори аз самата се изненадах“, разказа Бозукова. Тя отбеляза, че думите за обичане не се намират трудно. „Ние си ги имаме в света около нас и в душите си. Според мен малко сме позабравили тези думи може би, защото светът е доста по-сериозен покрай нас и не ни остава време да се вгледаме навътре в себе си. Все гледаме около нас какво се случва“, допълни Бозукова.\r\nДеница КИТАНОВА", "date": "2017.10.17", "title": "Кети Бозукова: Надявам се новата ми стихосбирка „Думи за обичане“ да допадне на читателите – тези думи ги имаме в света около себе си и в душите си"}
{"url": "http://www.focus-news.net/news/2017/10/17/2447369/pleven-dvizhenieto-mezhdu-selata-radomirtsi-i-telish-se-osashtestvyava-v-edna-lenta-poradi-paten-intsident.html", "text": "Движението по път I-3 Луковит – Долни Дъбник, в участъка между с. Радомирци и Телиш, се осъществява в една лента, поради пътнотранспортно произшествие. Това съобщиха от пресцентъра на Агенция „Пътна инфраструктура”. Обходният маршрут е по направление София - Плевен: по общински път през с. Радомирци и с. Ракита.", "date": "2017.10.17", "title": "Плевен: Движението между селата Радомирци и Телиш, се осъществява в една лента, поради пътен инцидент"}
{"url": "http://www.focus-news.net/news/2017/10/17/2447370/die-presse-sotsialdemokratite-na-kristian-kern-izraziha-gotovnost-za-pregovori-s-anp-i-partiya-na-svobodata-na-avstriya.html", "text": "Социалдемократическата партия на Австрия (СДПА) изрази готовност да започне коалиционни преговори с Австрийската народна партия (АНП) и „Партия на свободата на Австрия“. Това потвърди лидерът й Кристиан Керн, съобщава националният ежедневник Die Presse.\r\n„Не искаме да затваряме вратата, показахме това ясно“, подчерта Керн, допълвайки, че основни критерии при преговорите ще бъдат основните положения, залегнали в предизборната кампания на австрийските социалдемократи.\r\nВъв вторник, 17 октомври, се очаква да бъдат обявени официалните резултати от предсрочните парламентарни избори в Австрия, проведени в неделя. \r\nПобедител стана Австрийската народна партия (АНП), която - съгласно предварителните резултати от преброяването на бюлетините, получи 31,6 % от гласовете. Партията бе изведена до върха от 31-годишния Себастиан Курц, до този момент заемащ поста министър на външните работи. Ако успее да състави коалиция, то той ще се превърне най-младият лидер на държава от Общността.\r\nУправляващата заедно с консерваторите на Курц Социалдемократическа партия на Австрия (СДПА), водена от настоящия канцлер Кристиан Керн, събра подкрепата на 26,9 % от австрийските избиратели. А тези данни показват, че Австрия я очаква смяна на властта. \r\nТрета сила след неделния вот е Австрийската партия на свободата (АПС), събрала 26 % от гласовете. Изходът от борбата за второто място обаче ще бъде решен след окончателното преброяване на бюлетините, включително и тези, изпратени по пощата. Колебанията в резултатите може да варират до два процента. \r\nВ парламента ще влязат още либералната партия \"Нова Австрия\" (Neos), и отцепилата се от \"Зелената партия на Австрия\" формация \"Списък на Петер Филц\". \r\nРезултатите от изборите предлагат възможност за създаването на няколко възможни коалиции. Преди неделното гласуване се смяташе, че максимални шансове има алианс от консерватори под управлението на Курц и десните популисти от \"Австрийска партия на свободата\", водена от 48-годишния Хайц-Кристиан Щрахе. В този случай изборните резултати не променят политическата картина, но анализаторите припомнят, че победата на Курц не гарантира канцлерския му пост. Подобна ситуация има през 1999 г., когато АНП става трета сила след изборите, но в крайна сметка успя да формира коалиция с \"Австрийската партия на свободата\". Тереза Герова", "date": "2017.10.17", "title": "Die Presse: Социалдемократите на Кристиан Керн изразиха готовност за преговори с АНП и „Партия на свободата на Австрия“"}
{"url": "http://www.focus-news.net/news/2017/10/17/2447371/pss-dobri-sa-usloviyata-za-turizam-v-planinite.html", "text": "Добри са условията за туризъм в планините. Това съобщиха за Агенция „Фокус“ от Планинската спасителна служба (ПСС) към Българския червен кръст (БЧК).  Температурите са около 10 градуса. Във високата част на планината има висока разкъсана облачност. Духа слаб вятър на места. Времето е подходящо за разходки. Инциденти през изминалото денонощие в планините не са регистрирани. Информация за обстановката в планините може да намерите на .\r\nТелефоните на ПСС са: 02/ 9632000 и 088 1470\r\nДеница КИТАНОВА", "date": "2017.10.17", "title": "ПСС: Добри са условията за туризъм в планините"}
{"url": "http://www.focus-news.net/news/2017/10/17/2447372/kyustendil-chetvarti-obshtinski-pregled-na-hudozhestvenata-samodeynost-na-pensionerskite-klubove-shte-se-provede-v-grada.html", "text": "Четвърти общински преглед на художествената самодейност на пенсионерските клубове ще се проведе в Кюстендил. Това съобщи за Радио „Фокус” – Кюстендил Малинка Чингарска, председател на Общинската организация на пенсионерите. Художественият преглед ще се проведе от 11.00 часа в голямата зала на читалище „Братство”. Организатори на проявата са Община Кюстендил, читалище „Братство” и Общински съвет на съюза на пенсионерите – Кюстендил. „Целта на проявата е да се популяризира художествената самодейност сред хората от третата възраст. Все повече пенсионерски клубове създават певчески и танцови групи, което дава стимул на тези хора”, каза Малинка Чингарска.\r\nВенцеслав ИЛЧЕВ", "date": "2017.10.17", "title": "Кюстендил: Четвърти общински преглед на художествената самодейност на пенсионерските клубове ще се проведе в града"}
{"url": "http://www.focus-news.net/news/2017/10/17/2447373/pazardzhik-uchenitsite-ot-ou-hr-botev-shte-uchat-v-malkata-sgrada-na-ou-hr-smirnenski-dokato-trae-remontat-na-uchilishteto-im.html", "text": "С писмено изразена официална позиция родителите на учениците от основно училище „Христо Смирненски“ приеха предложения от кмета на Община Пазарджик Тодор Попов, вариант за разрешаване на създалата се преди седмица ситуация във връзка с преместването на учениците от ОУ „Христо Ботев“ – Пазарджик в сградата на училище „Христо Смирненски“ с цел ремонтиране на училище „Христо Ботев“. Това съобщиха за Радио „Фокус“ – Пазарджик от пресцентъра на община Пазарджик. На проведената на 12 октомври среща с родителите общинското ръководство пое ангажимент в основната сграда на ОУ „Христо Смирненски” да не се настаняват ученици от ОУ „Христо Ботев”, а техните учебни занятия да се провеждат в малката сграда на училището. Така не се променя учебният график на учениците от ОУ „Христо Смирненски”. \r\nВ „малката“ сградата, в която учениците от ОУ „Христо Ботев” ще бъдат настанени ще бъде осигурено отопление, класните стаи ще се преведат в годен за ползване вид, ще бъдат допълнително осигурени и химически тоалетни. Тодор Попов пое ангажимент в ОУ „Христо Смирненски”, за сметка на Общината да бъде осигурена допълнителна охрана в полза на всички ученици – както на постоянно пребиваващите, така и на придошлите. Родителите са категорични, че създалата се ситуация не е в резултат на етническо напрежение или пък противопоставяне на родители и изразяват съпричастност с неудобството, което учениците и родителите от ОУ „Христо Ботев” ще изпитат по време на ремонта. Заявяват, че в знак на толерантност и добронамереност ще направят всичко, което е по силите им, за да се почувстват те добре приети и спокойни.", "date": "2017.10.17", "title": "Пазарджик: Учениците от ОУ „Хр. Ботев“ ще учат в малката сграда на ОУ „Хр. Смирненски“, докато трае ремонтът на училището им"}
{"url": "http://www.focus-news.net/news/2017/10/17/2447374/pregled-na-osnovnite-temi-v-shumenskiya-pechat.html", "text": "„Дарители с добри сърца помогнаха на Дома за стари хора в Шумен“ е водещото заглавие във вестник „Шуменска заря“. Обзавеждане за стаи като легла, нощни шкафчета и друго, което е нужно за комфорта на възрастните хора в старческия дом, дари сдружение „Солидарност Швейцария - Източна Европа“. „Кметът Любомир Христов поздрави мажоретките с успеха на европейското“ е друго заглавие от първа страница. „Мажоретният ни състав представи достойно Шумен и България на европейското първенство. Благодаря на ръководителките Мариола Спасова и Снежана Иванова, под чието ръководство тези красиви момичета спечелиха приза в Холандия“, заяви Любомир Христов. \r\n„Свидетели на Йехова“ срещу общинска наредба“ е акцент от стр. 2 в броя. Вчера в Административния съд на Шумен бе даден ход на делото по иск на „Свидетели на Йехова“ срещу текст от Наредбата за поддържане и опазване на обществения ред на територията на община Шумен. \r\n„Екипът на ДКЦ-1 е номиниран за „Заслужили медицински колектив“, пише вестникът. Докладната записка е включена в дневния ред на предстоящото заседание на Общинския съвет. На заседание вчера Консултативният съвет насрочи сесията за 26 октомври. „Ден на българо-унгарското приятелство в Шумен“ е акцент от стр. 3. Честванията ще бъдат на 19 и 20 октомври. „Обсъдиха идеи за приемната грижа“, информира ежедневникът. „Два пъти Румен в Шуменската галерия“, е заглавие от стр. 5. Румен Богданов от Шумен и Румен Жеков от Пловдив подредиха снощи съвместна живописна изложба в шуменската Градска художествена галерия „Елена Карамихайлова“. „Грамоти за група „Медени гласове“, съобщава всекидневникът. Вокалната група, с ръководител Наташа Христова, успешно се представи в 22 Национален фестивал „Листопад на спомените“ във Варна.", "date": "2017.10.17", "title": "Преглед на основните теми в шуменския печат"}
{"url": "http://www.focus-news.net/news/2017/10/17/2447375/aktsenti-v-predavaneto-dobre-doshli-v-svishtov-na-radio-fokus-veliko-tarnovo.html", "text": "Преди броени дни свищовски каратисти се върнаха с пет златни, пет сребърни и шест бронзови медала от Световно първенство. Състезателите от крайдунавския град завоюваха невиждани успехи, повече, за които ще научим от техния старши треньор Марин Маринов. В минутите на предаването „Добре дошли в Свищов“ на Радио „Фокус“ – Велико Търново ще Ви разкажем и за четвъртото издание на Фестивала на руската песен, което се проведе в свищовското село Горна Студена през уикенда. От кметицата на населеното място Лорета Костадинова ще научим повече за програмата и историята на събитието. Тя ще ни запознае и с основните проблеми на населеното място, чиито управник е от две години. В последните минути на днешното издание ще обобщим и какво важно се случи в Свищов през изминалата седмица.  Бъдете в компанията на „Фокус“. Водещ на предаването е Луиза Транчева. Номерът за връзка със студиото е: 0885 303 375.", "date": "2017.10.17", "title": "Акценти в предаването „Добре дошли в Свищов“ на Радио „Фокус“ – Велико Търново"}
{"url": "http://www.focus-news.net/news/2017/10/17/2447376/die-welt-germantsite-ne-podkrepiha-ideyata-na-tomas-de-mezier-za-vavezhdane-na-islyamski-praznitsi-v-stranata.html", "text": "Федералният министър на вътрешните работи на ФРГ Томас де Мезиер получи подкрепата Централния комитет на германските католици (ZdK) за въвеждане на чествания на мюсюлмански празници в някои части на страната. Но на германските граждани идеята съвсем не се хареса, коментира националният ежедневник Die Welt.\r\n„В едно мултирелигиозно общество в райони с висок дял на мюсюлмани може да бъде въведено празнуване на ислямски празници, без това да засегне нашите християнски традиции“, заяви председателят на ZdK Томас Щернберг, допълвайки, че празниците „не са последователност от почивни дни, а признаци за богатството на традициите“. \r\nТомас де Мезиер неотдавна демонстрира готовност за въвеждането на мюсюлмански празници в някои региони на Германия. „Готов съм да говоря за това“, увери германският социалдемократ. За изявлението си обаче той получи остра критика от редиците на собствената си партия. \r\nИ не само. Проучване на института Insa показва, че гражданите на Германия се противопоставят на подобна отстъпка към изповядващата ислям част от обществото. Седем от 10 анкетирани не подкрепят въвеждането на ислямски празници. \r\n„За много голяма част от германското общество ислямът не принадлежи на Германия\", обяснява експертът от Insa Херман Бинкерт. Политическите лидери трябва да „вземат на сериозно\" мнението на гражданите по такъв чувствителен въпрос, допълни Бинкерт.Тереза Герова", "date": "2017.10.17", "title": "Die Welt: Германците не подкрепиха идеята на Томас де Мезиер за въвеждане на ислямски празници в страната"}
{"url": "http://www.focus-news.net/news/2017/10/17/2447377/shumen-seminar-posveten-na-diagnostikata-i-lechenieto-na-redkite-bolesti-shte-se-provede-v-grada.html", "text": "Семинар, посветен на диагностиката и лечението на редките болести, ще се проведе в Шумен. Това съобщиха от пресцентъра на Общината. Той се организира в ДКЦ1 за втора поредна година със съдействието на Община Шумен. Семинарът ще се проведе на 18 октомври, а откриването на форума е от 13.30 часа. В него ще вземат участие специалисти от София, Пловдив, Варна и Шумен.", "date": "2017.10.17", "title": "Шумен: Семинар, посветен на диагностиката и лечението на редките болести, ще се проведе в града"}
{"url": "http://www.focus-news.net/news/2017/10/17/2447378/yambol-oblastniyat-savet-shte-provede-zavedanie.html", "text": "Заседание на Областния съвет за развитие на област Ямбол свиква на основание Правилника за прилагане на Закона за регионално развитие областният управител Димитър Иванов, съобщиха от Областна администрация. То ще започне в 10.30 часа в Заседателната зала на Областна администрация – Ямбол. Ще бъде обсъден и одобрен Доклад относно резултатите от извършена междинна оценка за изпълнението на Областната стратегия за развитие на област Ямбол 2014 – 2020 г. Очаква се на заседанието да бъде одобрен Актуализиран документ за изпълнение на Областната стратегия за развитие на област Ямбол 2014 – 2020. Очаква се да бъде взето решение за провеждане на конкурс Инвеститор на годината – 2017 г. в област Ямбол.", "date": "2017.10.17", "title": "Ямбол: Областният съвет ще проведе заведание"}
{"url": "http://www.focus-news.net/news/2017/10/17/2447379/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Федералният министър на вътрешните работи на ФРГ Томас де Мезиер получи подкрепата Централния комитет на германските католици (ZdK) за въвеждане на чествания на мюсюлмански празници в някои части на страната. Но на германските граждани идеята съвсем не се хареса, коментира националният ежедневник Die Welt.\r\n„В едно мултирелигиозно общество в райони с висок дял на мюсюлмани може да бъде въведено празнуване на ислямски празници, без това да засегне нашите християнски традиции“, заяви председателят на ZdK Томас Щернберг, допълвайки, че празниците „не са последователност от почивни дни, а признаци за богатството на традициите“. \r\nТомас де Мезиер неотдавна демонстрира готовност за въвеждането на мюсюлмански празници в някои региони на Германия. „Готов съм да говоря за това“, увери германският социалдемократ. За изявлението си обаче той получи остра критика от редиците на собствената си партия. \r\nИ не само. Проучване на института Insa показва, че гражданите на Германия се противопоставят на подобна отстъпка към изповядващата ислям част от обществото. Седем от 10 анкетирани не подкрепят въвеждането на ислямски празници. \r\n„За много голяма част от германското общество ислямът не принадлежи на Германия\", обяснява експертът от Insa Херман Бинкерт. Политическите лидери трябва да „вземат на сериозно\" мнението на гражданите по такъв чувствителен въпрос, допълни Бинкерт.\r\n*** Социалдемократическата партия на Австрия (СДПА) изрази готовност да започне коалиционни преговори с Австрийската народна партия (АНП) и „Партия на свободата на Австрия“. Това потвърди лидерът й Кристиан Керн, съобщава националният ежедневник Die Presse.\r\n„Не искаме да затваряме вратата, показахме това ясно“, подчерта Керн, допълвайки, че основни критерии при преговорите ще бъдат основните положения, залегнали в предизборната кампания на австрийските социалдемократи.\r\nВъв вторник, 17 октомври, се очаква да бъдат обявени официалните резултати от предсрочните парламентарни избори в Австрия, проведени в неделя. \r\nПобедител стана Австрийската народна партия (АНП), която - съгласно предварителните резултати от преброяването на бюлетините, получи 31,6 % от гласовете. Партията бе изведена до върха от 31-годишния Себастиан Курц, до този момент заемащ поста министър на външните работи. Ако успее да състави коалиция, то той ще се превърне най-младият лидер на държава от Общността.\r\nУправляващата заедно с консерваторите на Курц Социалдемократическа партия на Австрия (СДПА), водена от настоящия канцлер Кристиан Керн, събра подкрепата на 26,9 % от австрийските избиратели. А тези данни показват, че Австрия я очаква смяна на властта. \r\nТрета сила след неделния вот е Австрийската партия на свободата (АПС), събрала 26 % от гласовете. Изходът от борбата за второто място обаче ще бъде решен след окончателното преброяване на бюлетините, включително и тези, изпратени по пощата. Колебанията в резултатите може да варират до два процента. \r\nВ парламента ще влязат още либералната партия \"Нова Австрия\" (Neos), и отцепилата се от \"Зелената партия на Австрия\" формация \"Списък на Петер Филц\". \r\nРезултатите от изборите предлагат възможност за създаването на няколко възможни коалиции. Преди неделното гласуване се смяташе, че максимални шансове има алианс от консерватори под управлението на Курц и десните популисти от \"Австрийска партия на свободата\", водена от 48-годишния Хайц-Кристиан Щрахе. В този случай изборните резултати не променят политическата картина, но анализаторите припомнят, че победата на Курц не гарантира канцлерския му пост. Подобна ситуация има през 1999 г., когато АНП става трета сила след изборите, но в крайна сметка успя да формира коалиция с \"Австрийската партия на свободата\".\r\n*** В навечерието на срещата с държавния глава на САЩ Доналд Тръмп, министър-председателят на Гърция Алексис Ципрас  подчерта, че страната му се възстановява след седемгодишна финансова криза и засилва своята геостратегическа роля в региона, пише електронното издание Ekathimerini.\r\nЦипрас пристигна във Вашингтон в ранните часове на вторник след двудневно посещение в Чикаго, където се срещна с членове на гръцко-американската общност и американски бизнесмени.Очаква се по-късно той да проведе среща с директора на Международния валутен фонд (МВФ) Кристин Лагард, за да обсъдят гръцкото искане за облекчаване на дълга. Гръцкият премиер се ангажира да завърши преговорите по темата до края на годината. Ципрас се надява, че дотогава ще бъде създадено правителство в Германия, което ще проправи пътя за началото на дискусията за облекчаване на гръцкия дълг - с помощта на МВФ.\r\nСъстоянието на гръцката икономика бе обсъдена и от финансовия министър Евклидис Цакалотос и неговия заместник в рамките на срещите им с министъра на финансите на САЩ Дейвид Малпас, който според съобщенията е изразил подкрепата си срещу натиска на МВФ върху европейските кредитори на Гърция.\r\nЦипрас се подготвя и за обсъждането на редица важни въпроси с президента на САЩ Доналд Тръмп в рамките на среща, която ще се проведе в Белия дом. Очаква се сред водещите теми в преговорите между двамата лидери да бъде и двустранното сътрудничество в областта на отбраната. \r\nПреди началото на визитата правителствен източник от Вашингтон подчерта значението на посещението на лидер на лява партия като СИЗИРА в Белия дом.\r\nПо всичко личи, че Вашингтон продължава да се интересува от по-нататъшното развитие на сътрудничеството с Гърция в отбранителния сектор. През уикенда алтернативният министър на отбраната Димитрис Витсас ще пътува до САЩ, за да присъства на конференция по отбраната и да проучи възможностите за оръжейната компания Hellenic Defense Systems (EAS).\r\nПриоритет за EAS е модернизирането на гръцката въздушна флотилия, но поради бюджетните ограничения все още не е ясно кога това ще бъде възможно. Във всеки случай посещението на Витас се очаква да подготви почвата за по-високи преговори във военната сфера, които трябва да се проведат в рамките на посещението на Ципрас във Вашингтон.\r\n*** Британският премиер Тереза Мей и президентът на Европейската комисия Жан-Клод Юнкер се съгласиха, че е нужно „ускоряване“ на преговорите за Брекзит, пише The Independent.\r\nДвамата са направили общо заявление след официална вечеря в понеделник, дни преди срещата на Европейския съвет. Не са представени конкретни мерки, чрез които това би могло да бъде постигнато. Вестникът напомня, че въпреки това няма насрочена нова среща относно Брекзит, след като Мишел Барние, преговарящ от страната на ЕС, заяви, че петият кръг преговори е завършил в „задънена улица“. Очаква се дата да бъде насрочена в края на тази седмица.\r\n***", "date": "2017.10.17", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2017/10/17/2447380/kyustendil-dvama-sa-kandidatite-za-uchastie-v-konkursa-za-upravitel-na-obshtinskata-bolnitsa-v-dupnitsa.html", "text": "Двама са кандидатите за участие в конкурса за управител на общинската болница в Дупница. Това съобщи за Радио „Фокус” – Кюстендил председателят на комисията по избор Йонко Гергов. От 11.00 часа в „Кръглата зала” в сградата на Община Дупница ще се проведе самият конкурс. Комисията ще прегледа документите и ще изслуша двамата кандидати. Това са доц. Димитър Недин и Даниела Ильова. Събеседването ще премине по няколко теми. Първата от тях е свързана с перспективите на лечебното заведение. Втората касае конкретни мерки за стабилизиране на финансовото състояние на дружеството. Третата тема е относно правата и задълженията на ръководството, както и предприемане на мерки за структурни промени. В събеседването ще бъдат включени и темите за повишаване качеството на медицинското обслужване и нормативната уредба. \r\nНа обявения през месец август конкурс нито един от двамата кандидати не беше одобрен от комисията.\r\nВенцеслав ИЛЧЕВ", "date": "2017.10.17", "title": "Кюстендил: Двама са кандидатите за участие в конкурса за управител на общинската болница в Дупница"}
{"url": "http://www.focus-news.net/news/2017/10/17/2447381/blagoevgrad-narusheno-e-vodopodavaneto-v-nyakoi-rayoni-na-selo-riltsi-i-gradovete-simitli-razlog-i-dobrinishte-poradi-remonti-na-ulichnata-vodoprovodna-mrezha.html", "text": "Нарушено е водоподаването в някои райони на село Рилци и градовете Симитли, Разлог и Добринище поради ремонти на уличната водопроводна мрежа. Това съобщи за Радио „Фокус“ – Пирин дежурният диспечер във „Водоснабдяване и Канализация” ЕООД - Благоевград. В село Рилци ремонт на уличен водопровод и канал се извършва в село на улица „Илинден“. До 1 декември от 08.00 до 18.00 часа по време на строително-монтажните работи водоподаването ще бъде нарушено. Препоръчително е живущите в района да се запасят с необходимите количества вода за битови нужди.\r\nВ Симитли дейностите се извършват по улица „Партизанска“ на кв. „Дъгова махала„. В тази връзка до  31 октомври във времето до 18:00 часа водоподаването в посоченият участък ще бъде преустановено.\r\nЗаради ремонта на уличен водопровод по улица „Опълченска“ в Разлог също до 31 октомври в часовете от 08.30 до 19.30 часа ще бъде нарушено водоподаването по улиците „Опълченска”, „Иларион Макариополски”, „Бела река” и „Цар Самуил“. Препоръчва се на потребителите, които ще бъдат засегнати от нарушаването на водоподаването в горепосочените населени места, да се запасят с необходимото им количество вода за питейно-битови нужди.\r\nРемонт на уличен водопровод се извършва и по ул. „Иван Вазов” в Добринище. От днес до 31 октомври от 08.30 до 16.30 часа ще бъде нарушено водоподаването по ул. „Иван Вазов”, Добринище. Препоръчително е живущите в районите, където ще се извършват ремонтни дейности да се запасят с необходимите количества вода за битови нужди.\r\nЛивия НИНОВА", "date": "2017.10.17", "title": "Благоевград: Нарушено е водоподаването в някои райони на село Рилци и градовете Симитли, Разлог и Добринище поради ремонти на уличната водопроводна мрежа"}
{"url": "http://www.focus-news.net/news/2017/10/17/2447382/krum-zarkov-bsp-opitvame-da-zapazim-balansa-mezhdu-kreditor-i-dlazhnik-s-nashite-promeni-v-gpk.html", "text": "След приемането на новия ГПК от 2008 г., се случват доста нелогични неща, като това- човек да се събуди с изпълнителен лист в пощата си, без дори да знае, че някой някога го е съдил. Друг сериозен проблем е, че някои хора искат да си платят задълженията, но не намират начин поради липса на банкова сметка. Това заяви народният представител от „БСП за България” Крум Зарков по БНТ по повод промените в ГПК, които касаят заповедното производство и съдебното изпълнение срещу длъжници, съобщиха от пресцентъра на Националния съвет на БСП. По думите му друг сериозен проблем е, че някой човек дължи няколко стотин лева, а се озовава с такси за няколко хиляди лева. „Ние се опитваме да запазим баланса между кредитор и длъжник с промените, които днес ще предлагаме в пленарна зала”, обясни Зарков.\r\nТой обясни, че в законопроекта на БСП акцентът е паднал върху интересите на банките, като кредитор, тъй като те са по-силният субект във взаимоотношенията с длъжниците, а трябва да има баланс. Крум Зарков обясни, че интересите на банките също трябва да се вземат под внимание. „Осигурили сме много по-големи защити в изпълнителното производство, което следва заповедта за изпълнение- така че да може човекът, срещу когото е издадена такава заповед, да се защити много по- адекватно, включително и срещу действията на частните съдебни изпълнители в по-следващ етап”, каза още Крум Зарков.", "date": "2017.10.17", "title": "Крум Зарков, БСП: Опитваме да запазим баланса между кредитор и длъжник с нашите промени в ГПК"}
{"url": "http://www.focus-news.net/news/2017/10/17/2447383/pregled-na-osnovnite-temi-vav-varnenskiya-pechat.html", "text": "„И извън сезона се търсят готвачи във Варна“ е заглавие от първа страница във варненския вестник „Черно море”. Макар че активният сезон отмина, все още се търсят готвачи и работници в областта на туризма и хотелското обслужване. Справка за свободните работни места от Бюрото по труда във Варна показва, че заведенията за бързо хранене изпитват остра нужда от кадри – готвачи и помощник-готвачи, разносвачи на храна, бармани и сервитьори. За хотелите пък още са нужни камериерки и пикола. „С 4,2 % е нараснал броят на нощувките през август“ е друга тема в изданието. Пренощувалите лица в местата за настаняване в област Варна през август 2017 г. се увеличават с 4,2% в сравнение със същия месец на 2016 г. и достигат 262,7 хиляди, сочат данни на Териториалното статистическо бюро – Североизток. През август 2017 г. най-много нощувки са реализирали гостите от Германия – 355,5 хил. „Т. Дончев: Северна България ще е във фокуса на кабинета през следващите години“ информира вестникът. Правителството ще работи за развиването на Северна България в следващите години. Автомагистрала „Хемус” остава приоритет за кабинета. Това заяви вицепремиерът Томислав Дончев на 12-ата годишна среща на местните власти, организирана от Националното сдружение на общините в Република България, която се проведе в Албена. Той се обяви именно за преодоляване на регионалните диспропорции и икономическото съживяване на вътрешността на страната. \r\n„Отбелязаха 58-годишнината от създаването на Военноморското вертолетно формирование“ четем още в броя. С военен ритуал в Морската вертолетна авиобаза „Чайка” бе отбелязана 58-годишнината от създаването на Военноморското вертолетно формирование. Строят на личния състав бе приет от командира на Военноморските сили контраадмирал Митко Петев. На отличилите се военнослужещи и цивилни служители бяха връчени награди. Поднесени бяха венци и цветя на паметника на загиналите при изпълнение на служебния си дълг авиатори от базата. „Англичани, французи и германци посещават планетариума“ информира изданието. Английски, френски и немски туристи са проявили интерес към планетариума във Варна това лято, съобщи директорът на НАОП „Николай Коперник” Свежина Димитрова в студиото на сутрешния блок на телевизия „Черно море“ – „Утро в нашия град“, с водещ Иван Барбов. Регистриран е отлив на посещенията от руснаци. Българските граждани също проявявали по-голям интерес към планетариума в сравнение с предишни години. В рубриката „Непознатата история“ на стр. 4 и 5 изданието разказва за старите имена на някои квартали и курортни комплекси. Изследването е на Светослав Аджемлерски, уредник на отдел „Нова и най-нова история” в провадийския музей, който вече 20 години изучава имената на населените места в областта.", "date": "2017.10.17", "title": "Преглед на основните теми във варненския печат"}
{"url": "http://www.focus-news.net/news/2017/10/17/2447384/das-handelsblatt-hss-nominira-kandidat-za-posta-vitsepredsedatel-na-bundestaga.html", "text": "Християнсоциалният съюз (ХСС) издигна кандидатурата на бившия вътрешен министър Ханс-Петер Фридрих за поста вицепредседател на Бундестага, съобщава изданието Das Handelsblatt. \r\nСъгласно данни, разпространени в медиите, кандидатурата му е издигната след три кръга на избори, в които са участвали още бившият федерален министър на транспорта Петер Рамзауер, и депутатите от ХСС Ханс Михелбах и Макс Щраубингер.Агенция „Фокус“ припомня:\r\nФедералният министър на финансите на ФРГ Волфганг Шойбле (ХДС) по-рано изрази готовност да приеме поста председател на Бундестага. След като стана ясно, че популистите от „Алтернатива за Германия“ ще влязат в Бундестага за първи път след създаването на партията през 2013 г., Съюзът (ХДС/ХСС) пожела за поста председател на парламента да бъде избрана възможно най-силна личност. Според канцлера Ангела Меркел финансовият министър Волфганг Шойбле е идеален кандидат за него. Тереза Герова", "date": "2017.10.17", "title": "Das Handelsblatt: ХСС номинира кандидат за поста вицепредседател на Бундестага"}
{"url": "http://www.focus-news.net/news/2017/10/17/2447385/sliven-kmetat-stefan-radev-vnese-v-obshtinskiya-savet-predlozhenie-za-uvelichavane-taksata-za-bitovi-otpadatsi.html", "text": "Предложение за увеличаване таксата за битови отпадъци внесе в Общинския съвет кметът на Сливен Стефан Радев, предаде репортер на Радио „Фокус“ – Сливен. Ще бъде въведено зониране на населените места. Досега таксата бе еднаква за цялата община. Жителите на Сливен вече ще плащат вместо по 0,9 промила върху данъчната оценка на жилищните си имоти по 1,05 промила, а в селата – 1,8 промила. Увеличението за нежилищните имоти е от 1,2 на 1,5 промила за Сливен и 2,35 – за селата. Зонирането няма да доведе до драстично увеличение. По-високият размер на таксата за селата се компенсира по-ниските данъчни оценки на имотите там. Увеличението се налага заради това, че общината дофинансира дейностите, свързани с отпадъците. Приходите през последните 3 години от таксата за смет възлизат на 3,2 – 3,3 млн. лева, а дофинансирането – между 4,7 и 5,3 млн. лева. \r\nАко увеличението на таксата за битови отпадъци бъде прието, доплащането от бюджета ще намалее с около 800 хил. лева. В същото време данък сгради от 3,2 промила ще намалее с 0,15 промила за жилищните и 0,05 – за нежилищните имоти.\r\nЛюдмила ЙОРГОВА", "date": "2017.10.17", "title": "Сливен: Кметът Стефан Радев внесе в Общинския съвет предложение за увеличаване таксата за битови отпадъци"}
{"url": "http://www.focus-news.net/news/2017/10/17/2447386/pregled-na-nyakoi-ot-osnovnite-temi-v-germanskiya-pechat-agentsiya-fokus.html", "text": "Заместник-посланикът на ООН за Северна Корея  Ким Ин Рьонг предупреди за опасността от избухването на ядрен конфликт, пише германският национален ежедневник Die Frankfurter Allgemeine Zeitung. Според думите му, ситуацията на Корейския полуостров „е достигнала много рискова точка“ и ядрената война може да избухне във всеки един момент. \r\nКим Ин Рьонг подчерта, че нито една друга страна в света не е отправяла толкова екстремни и директни заплахи срещу Пхенян, каквито са тези на САЩ. Северна Корея не е подписала  Международното споразумение за премахване на ядреното оръжие поради заплахата от страна на Вашингтон, уточни дипломатът.\r\n*** Федералният министър на вътрешните работи на ФРГ Томас де Мезиер получи подкрепата Централния комитет на германските католици (ZdK) за въвеждане на чествания на мюсюлмански празници в някои части на страната. Но на германските граждани идеята съвсем не се хареса, коментира националният ежедневник Die Welt.\r\n„В едно мултирелигиозно общество в райони с висок дял на мюсюлмани може да бъде въведено празнуване на ислямски празници, без това да засегне нашите християнски традиции“, заяви председателят на ZdK Томас Щернберг, допълвайки, че празниците „не са последователност от почивни дни, а признаци за богатството на традициите“. \r\nТомас де Мезиер неотдавна демонстрира готовност за въвеждането на мюсюлмански празници в някои региони на Германия. „Готов съм да говоря за това“, увери германският социалдемократ. За изявлението си обаче той получи остра критика от редиците на собствената си партия. \r\nИ не само. Проучване на института Insa показва, че гражданите на Германия се противопоставят на подобна отстъпка към изповядващата ислям част от обществото. Седем от 10 анкетирани не подкрепят въвеждането на ислямски празници. \r\n„За много голяма част от германското общество ислямът не принадлежи на Германия\", обяснява експертът от Insa Херман Бинкерт. Политическите лидери трябва да „вземат на сериозно\" мнението на гражданите по такъв чувствителен въпрос, допълни Бинкерт.\r\n*** Християнсоциалният съюз (ХСС) издигна кандидатурата на бившия вътрешен министър Ханс-Петер Фридрих за поста вицепредседател на Бундестага, съобщава изданието Das Handelsblatt. \r\nСъгласно данни, разпространени в медиите, кандидатурата му е издигната след три кръга на избори, в които са участвали още бившият федерален министър на транспорта Петер Рамзауер, и депутатите от ХСС Ханс Михелбах и Макс Щраубингер.\r\nАгенция „Фокус“ припомня:\r\nФедералният министър на финансите на ФРГ Волфганг Шойбле (ХДС) по-рано изрази готовност да приеме поста председател на Бундестага. След като стана ясно, че популистите от „Алтернатива за Германия“ ще влязат в Бундестага за първи път след създаването на партията през 2013 г., Съюзът (ХДС/ХСС) пожела за поста председател на парламента да бъде избрана възможно най-силна личност. Според канцлера Ангела Меркел финансовият министър Волфганг Шойбле е идеален кандидат за него.\r\n*** Бившият канцлер на ФРГ Герхард Шрьодер се изказа в подкрепа на подобряването на отношенията на Европейския съюз с Руската федерация и Турция, отбелязва баварският ежедневник Die Sueddeutsche Zeitung.\r\nБез сътрудничество с двете страни няма да има стабилност в Източна Европа, предупреди германският политик. „Трябва да помним, че Русия и Турция имат алтернатива на Европа. Техният път може да ги отведе и до Азия“, припомни Шрьодер.  \r\nЕС трябва да попречи „отклоняването“ на Русия и Турция към Китай. „Това е една от причините, поради които се нуждаем от жизнеспособни отношения с Русия и Турция\", обясни бившият германски канцлер. \r\nАгенция „Фокус“ припомня:\r\nГерхард Шрьодер е германски юрист и политик от Германска социалдемократическа партия. Той е федерален канцлер на Германия от 1998 до 2005 г. По-рано тази година Шрьодер бе избран за председател на Съвета на директорите на руския държавен петролен концерн „Роснефт“, с което си навлече гнева на редица европейски столици. Избирането на Шрьодер за поста предизвика противоречиви реакции в родината му, но според главния изпълнителен директор на „Роснефт“ Игор Сечин назначаването му ще допринесе за развитието на европейския бизнес на компанията.\r\n***", "date": "2017.10.17", "title": "Преглед на някои от основните теми в германския печат (Агенция „Фокус“)"}
{"url": "http://www.focus-news.net/news/2017/10/17/2447387/keti-bozukova-za-men-vsichko-e-lyubov-taka-che-vsichko-okolo-men-mozhe-da-bade-povod-za-vdahnovenie.html", "text": "За мен всичко е любов, така че всичко около мен може да бъде повод за вдъхновение. Това каза в интервю за Агенция „Фокус“ Кети Бозукова, юрист и автор на книгата със стихотворения „Думи за обичане“, която ще бъде представена на 18 октомври в салона на Съюза на юристите в България  от 18.00 часа. По думите на авторката целият ни живот е любов. „Никога не свързвам любовта с любовта между двама души или на родителите към детето, или към близките. Любовта е към всичко, което е около нас – и към природата, и към планината, и въобще към живота“, обясни Бозукова. Във връзка със заглавията на стихотворенията от новата си стихосбирка „Думи за обичане“ Кети Бозукова посочи, че те обикновено са избрани на база на това, което я е провокирало да ги напише. „Те могат да са провокирани от деня, в който са написани, като „Черешова задушница“ например или „Благовещение“. Могат да бъдат провокирани от това, което съм наблюдавала – „Пълнолуние“ или „Един ретро стих“, написан в едни ретромузей във Варна. Всяко едно нещо, около което се е завъртяла мисълта ми и са се откъснали поетичните думи, става заглавие на стихотворението. От „Една игра на табла“ примерно със сина ми“, допълни тя.\r\nДеница КИТАНОВА", "date": "2017.10.17", "title": "Кети Бозукова: За мен всичко е любов, така че всичко около мен може да бъде повод за вдъхновение"}
{"url": "http://www.focus-news.net/news/2017/10/17/2447388/afp-nay-malko-15-dushi-sa-zaginali-pri-atakata-sreshtu-politseyski-trenirovachen-tsentar-v-afganistan.html", "text": "В резултат на самоубийствения атентат и последвалата атака срещу срещу полицейски тренировъчен център в югоизточната афганистанска провинция Пактия са загинали най-малко 15 души, а повече от 40 други са пострадали, предава AFP, като се позовава на данни от местните здравни власти.\r\nСред жертвите има „жени, обучаващи се и полиция“, уточни представител на здравните власти в Гардез, столицата на провинция Пактия. .Тереза Герова", "date": "2017.10.17", "title": "AFP: Най-малко 15 души са загинали при атаката срещу полицейски тренировъчен център в Афганистан"}
{"url": "http://www.focus-news.net/news/2017/10/17/2447389/kyustendil-obshtinskiyat-savet-v-dupnitsa-shte-provede-izvanredno-zasedanie-po-povod-praznika-na-grada.html", "text": "Общинският съвет в Дупница ще проведе извънредно заседание по повод празника на града. Това съобщи за Радио „Фокус” – Кюстендил Емил Гущеров, председател на Общински съвет – Дупница. Заседанието ще се проведе на 19 октомври от 10.00 часа в залата на Общината. То е посветено на празника на Дупница – Деня на Свети Иван Рилски – Чудотворец. \r\nДневният ред включва приветствие от страна на кмета на Община Дупница на инж. Методи Чимев, както и поздравления по повод празника. В рамките на заседанието ще бъде връчено отличието „Почетен знак на Община Дупница” на проф. Христо Пимпирев, член-кореспондент; проф. д-р Николай Цанков; проф. Митко Аляков; инж. Йордан Йорданов; Зоя Паунова; адв. Никола Лазаров Коларов. Ще бъде гласувано и предложение за обявяване на почетни граждани и удостояването с това отличие на д-р Васил Сапунджиев и на Арон Аронов. Дългогодишният началник на Планинската спасителна служба – Дупница д-р Васил Сапунджиев и оперният певец Арон Аронов ще получат най-високото признание за Дупница.\r\nВенцеслав ИЛЧЕВ", "date": "2017.10.17", "title": "Кюстендил: Общинският съвет в Дупница ще проведе извънредно заседание по повод празника на града"}
{"url": "http://www.focus-news.net/news/2017/10/17/2447390/reuters-yazidski-vaorazheni-sili-sa-prevzeli-kontrola-nad-irakskiya-grad-sindzhar.html", "text": "Въоръжени сили на иракските язиди са превзели контрола над град Синджар в северната иракска провинция Нинава, след като от града са се изтеглили кюрдските въоръжени сили пешмерга, предаде Reuters, като се позова на информация от местните жители. Според агенцията, язидските въоръжени формирования са свързани с шиитските сили, подкрепяни от правителството на Ирак.Калина Жекова", "date": "2017.10.17", "title": "Reuters: Язидски въоръжени сили са превзели контрола над иракския град Синджар"}
{"url": "http://www.focus-news.net/news/2017/10/17/2447391/sofiya-prodalzhava-zasazhdaneto-na-novi-darveta-po-ulitsi-i-bulevardi.html", "text": "22 нови дървета бяха засадени в празни обособени места по булевардите „Мария Луиза“, „Патриарх Евтимий“ и „Витоша“ през изминалата седмица, съобщиха от пресцентъра на Столична община. През настоящата седмица ще бъдат засадени нови дървета от вида кълбовиден шистил покрай улиците „Алабин“, „Позитано“ и „Св. Неделя“. Предвижда се до края на есенния сезон покрай улици и булеварди да бъдат засадени над 500 дървета от видовете конски кестен, кълбовиден шестил, кълбовидна акация, червен американски дъб, копривка, липи, шестили и ясени.   \r\nЗалесяването е част от есенната залесителна кампания, в рамките на която се предвижда засаждане на общо 1350 дървета в зелени площи, паркове, градини и по тротоари на улици и булеварди на територията на Столична община.   \r\nПлановото залесяване и попълване на празни обособени места за дървета ще обхване улици и булеварди - бул.„Цар Борис III“, бул. „Овча купел“ , бул. „Ев. И Хр. Георгиеви“,  ул.„Алдомировска“, ул.„Самодивско изворче“, ул.„Доспат“, бул.„Възкресение“,  бул.„България“,  бул.„Самоковско шосе“,  бул. „Ал. Стамболийски“,  ул. „Цар Петър“,  ул.„Шандор Петьофи“,  ул.„Ген. Гурко“,  бул.„Цар Освободител“,  бул.„Черни връх“, ул. „Румяна“ , бул. „Мадрид“ , бул. „Г. Димитров“, бул. „Арсеналски“ и др. \r\n  В рамките на есенната залесителна кампания ще се проведат и допълнителни инициативи, включително кампанията „Моето зелено училище/детска градина“. Целта на инициативата е  училищата и детските градини на територията на Столична община да получат допълнително озеленяване за дворовете си. Тази есен ще бъде даден старт и на мащабната инициатива „Новата гора на София“, която предвижда засаждане на 125 000 дървета на площ от 225 дка в кв. „Суходол“.", "date": "2017.10.17", "title": "София: Продължава засаждането на нови дървета по улици и булеварди"}
{"url": "http://www.focus-news.net/news/2017/10/17/2447392/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-18-oktomvri.html", "text": "„Софийска вода” временно ще прекъсне водоснабдяването в някои части на столицата на 18 октомври, съобщиха от дружеството. \r\nНа 18 октомври 2017 г. (сряда), във връзка с подмяна на сградно водопроводно отклонение на ул. „Румен войвода“, кв. „Подуяне“, се налага спиране на водоподаването от 10:00 до 18:00 часа на клиентите на „Софийска вода”, живеещи в района на:\r\nул. „Румен войвода“  \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Румен войвода“ №10. \r\nНа 18 октомври 2017 г. (сряда), във връзка с монтаж на спирателни кранове на ул. „Руджери“ и ул. „Ловджийска чешма“, с. Панчарево, се налага спиране на водоподаването от 10:00 до 18:00 часа на клиентите на „Софийска вода”, живеещи в района на:\r\nул. \"Руджери\", ул. \" Елин Пелин\"\r\nул. \" Самоковско шосе\" от ул. \"  Елин Пелин\" до ул.\"Юрий Гагарин\".\r\nул. „Ловджийска чешма“, ул. „Бор“ № 6,8,10\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Руджери“ ъгъла с ул. „Елин Пелин“; ул. „Ловджийска чешма“ № 24.\r\nНа 18 октомври 2017 г. (сряда), във връзка с монтаж на спирателен кран на ул. „Спортист“, с. Мировяне, се налага спиране на водоподаването от 9:00 до 21:00 часа на клиентите на „Софийска вода”, живеещи в района на:\r\nул. \"Мировско шосе\", пл. „Васил Левски“, ул. „Еделвайс“, ул. „Спортист“ и бивш стопански двор\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Алеко Константинов“ ъгъла с ул. „Мировско шосе“.\r\nНа 18 октомври 2017 г. (сряда), във връзка с реконструкция на уличен водопровод на ул. „Босилеградска“, кв. „Орландовци“, се налага спиране на водоподаването от 9:00 до 21:00 часа на клиентите на „Софийска вода”, живеещи в района на:\r\nпо ул. „Босилеградска“ от ул. „Мара Бунева“ до края на тупика\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Мара Бунева“ ъгъла с ул. „Босилеградска“.\r\nНа 18 октомври 2017 г. (сряда), във връзка с подмяна на сградно водопроводно отклонение на ул. „Сърнена гора“, кв. „Горубляне“, се налага спиране на водоподаването от 9:00 до 17:00 часа на клиентите на „Софийска вода”, живеещи в района на:\r\nул. „Сърнена гора“  \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Сърнена гора“  №6.\r\nНа 18 октомври 2017 г. (сряда), във връзка с подмяна на сградно водопроводно отклонение на ул. „Ложев дол“, с. Доброславци, се налага спиране на водоподаването от 9:30 до 14:30 часа на клиентите на „Софийска вода”, живеещи в района на:\r\nул. „Житенски път“, ул. „Могилка“, ул. „Бунтовник“, ул. „Градинарска“  \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Ложев дол“  ъгъла с ул. „Житенски път“.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 121 21 или да следят за развитието на всички текущи теренни дейности в реално време чрез Виртуалния информационен център на дружеството -", "date": "2017.10.17", "title": "„Софийска вода” временно ще прекъсне водоснабдяването в някои части на столицата на 18 октомври"}
{"url": "http://www.focus-news.net/news/2017/10/17/2447393/brig-gen-yavor-mateev-68-ma-brigada-spetsialni-sili-sluzheshtite-v-spetsialnite-sili-postavyat-na-preden-plan-predizvikatelstvoto-riska-i-dalga-pred-otechestvoto.html", "text": "В 68-ма бригада „Специални сили” служат мъже и жени, които поставят на преден план предизвикателството, рискът и дълга пред Отечеството. Това каза в сутрешния блок „Добро утро, България” на Радио „Фокус” бригаден генерал Явор Матеев, командир на 68-ма бригада „Специални сили” за празника на военния парашутист. „Модернизацията на армията е доста обсъждана тема в последно време, но така или иначе трябва да се вземат отговорни политически решения. От подбора, който правим от цивилни граждани, имаме достатъчно хора, които желаят да служат и да продължат развитието си в Специалните сили”, коментира бриг. генерал Матеев. Той каза още, че тържествата по отбелязването празника на военния парашутист ще продължат и утре в София. В сряда за 73-ти пореден път ще бъде отдадена почит на загиналите парашутисти със заупокойна молитва и военен ритуал, допълни бригаден генерал Явор Матеев.", "date": "2017.10.17", "title": "Бриг. ген. Явор Матеев, 68-ма бригада „Специални сили“: Служещите в Специалните сили поставят на преден план предизвикателството, риска и дълга пред Отечеството"}
{"url": "http://www.focus-news.net/news/2017/10/17/2447394/sport-parviyat-sapernik-na-grigor-dimitrov-v-stokholm-shte-bade-opredelen-v-sryada.html", "text": "Григор Димитров стартира участието си в турнира в зала в Стокхолм с осминафинален мач в четвъртък.\r\nНай-добрият тенисист на България е водач в схемата, а негов първи съперник ще бъде победителят в двубоя между  Пиер-Юг Ербер от Франция и квалификанта Йежи Янович от Полша. \r\nВ Стокхолм Димитров спечели първата си титла от АТП през 2013 г., а през 2014 г. той достигна до финала на турнира.", "date": "2017.10.17", "title": "Спорт: Първият съперник на Григор Димитров в Стокхолм ще бъде определен в сряда"}
{"url": "http://www.focus-news.net/news/2017/10/17/2447395/veska-nencheva-bsp-obrazovanieto-e-posledniyat-stozher-poslednata-pregrada-predi-razruhata-na-tsyalata-darzhava.html", "text": "Цялата философия на образованието трябва да бъде променена, каза народният представител от БСП Веска Ненчева по време на срещата-разговор на тема „За делниците в българското образование“, която се проведе в Смолян, съобщиха от пресцентъра на партията. На срещата взеха участие действащи учители, общественици, общински съветници, представители на клуба на учителите-ветерани в Смолян. По време на срещата Ненчева обясни, че през годините, сме били свидетели на големи постижения на нашите ученици и учители и от една година сме подложени на удара на новия Закон за предучилищното и училищното образование. „Част от народните представители от Парламентарната група на „БСП за България” участваме активно в Комисията по образованието. Проведохме доста срещи в страната с представители на този сектор, за да дискутираме  новия закон. Нашият коментарът е че, не беше чут гласът на българския учител, на редовия ученик и родител при приемане на новия закон”, обясни тя. Според нея този закон ни потапя в хаос. „Дадохме 35 члена от закона на Конституционен съд. Цялата философия на образованието трябва да бъде променена. Важно е  да дадем възможност на всички деца да учат по един учебник, а да не превръщаме образованието в пазар за издателите. Важно е да върнем патриотизма и родолюбието в българското образование, които през последните 15 години липсват. Преподаваме скандинавски сказания в училище, а българските остават на заден план”, подчерта Ненчева.", "date": "2017.10.17", "title": "Веска Ненчева, БСП: Образованието е последният стожер, последната преграда преди разрухата на цялата държава"}
{"url": "http://www.focus-news.net/news/2017/10/17/2447396/ministerstvoto-na-pravosadieto-predlaga-da-se-razshiri-kragat-na-litsata-koito-mogat-da-badat-presledvani-za-koruptsionni-prestapleniya.html", "text": "С промени в Наказателния кодекс (НК) се разширява обхватът на понятието за ,,длъжностно лице‘‘. Качеството ,,длъжностно лице‘‘ ще бъде изрично признато и на заемащите служба в общинските администрации, на хората, изпълняващи ръководна работа или работа при обединение от търговци или друга публична функция. Това съобщиха от пресцентъра на Министерството на правосъдието. Проектът за промени на Наказателния кодекс, който ведомството публикува днес за обществено обсъждане, предвижда тази категория лица да бъдат включени в понятието „длъжностно лице“ в чл. 93 от НК, като по този начин се разширява кръгът на лицата, които могат да бъдат преследвани за т.нар. ,,корупционни престъпления‘‘.\r\nЦелта е уеднаквяване на режима на т.нар. „корупционни престъпления“, така че наказателноправните норми да се прилагат симетрично за длъжностни лица от публичния сектор и за длъжностни лица от частния сектор. Предвидените изменения са и в отговор на препоръките от Независимия анализ на структурния и функционалния модел на Прокуратурата и анализа на нейната независимост, изготвен през тази година.\r\n„Съществуващите към момента наказателни механизми за ограничаване на проявните форми на корупция в частния сектор се нуждаят от изключително сериозно и задълбочено преосмисляне, най-вече в светлината на актуалната практика на Върховния касационен съд и инстанционните съдилища досежно субекта на престъпленията по Глава VIII, раздел II от Особената част на НК, а именно, че това е само лице, заето в държавен орган или обществена организация или изпълняващо публична функция“, пише в мотивите на законопроекта.\r\nЗа длъжностните лица, които нарушават или не изпълняват задълженията си или превишат правата  си  и от това  произлизат значителни вредни последици за физически, юридически лица или обединения, се предлага  нов състав на престъпление. Наказанието е до 3 г. затвор и лишаване от права. \r\nЗа първи път се инкриминира търговията с влияние при осъществяване на търговска дейност. Това деяние се характеризира с висока степен на обществена опасност, но в момента не попада в обхвата на наказателния закон. Законопроектът предвижда наказание до 5 г. лишаване от свобода и глоба за търговци, ръководители и служители в юридически лица и еднолични търговци , които искат или приемат подкуп, за да упражнят влияние при вземане на решение от друго лице.   \r\nОт наказателна отговорност се освобождават лицата, които са предложили, обещали или дали неследващ се дар или облага на лице, ако са извършили деянието, за да защитят законно право или интерес и ако незабавно и доброволно са съобщили за това на властта.\r\nЗа искане, даване, получаване и посредничество при т.нар. ,,стопански подкуп‘‘ по чл. 225б от НК отпада изискването облагата да е само имотна. Размерът на наказанието за стопански подкуп се увеличава от до 2 г. и глоба от 100 до 300 лв. на до 5 г. и глоба от 500 до 2 хил. лв.", "date": "2017.10.17", "title": "Министерството на правосъдието предлага да се разшири кръгът на лицата, които могат да бъдат преследвани за корупционни престъпления"}
{"url": "http://www.focus-news.net/news/2017/10/17/2447397/pregled-na-osnovnite-temi-v-blagoevgradskiya-pechat.html", "text": "„Директорката на VII СУ Л. Стоянова изправи на съд родител с иск за 5000 лв. за клевета“ четем на първа страница от вестник „Струма”. В регионалния ежедневник се уточнява, че безпрецедентното дело срещу благоевградския бизнесмен Атанас Божинов стартира вчера в Районен съд – Благоевград. „Арестуваха 55-годишен клошар от Благоевград за блудство с 11-годишна, представял се за неин баща“ информира изданието. Бездомникът започнал често да я навестява в училището, като се представял за неин баща, макар че биологичният родител на детето от ромски произход бил неизвестен. И още от страниците на вестника „Измамникът Спас от Кочериново остава в ареста, твърди в съда: Съжалявам, не беше за пари“. Според изданието софийският районен съд остави за постоянно в ареста измамника, представял се за Александър Николов.\r\nВодещото заглавие в други ежедневник на Югозапада „Вяра“ е „Кметът на Рила с 3 варианта за решаване на водните проблеми в Кочериново: изграждане на допълнително водохващане, на изравнител или смяна на водопровода от Пастра“. В изданието допълват, че съветниците от Рила подкрепиха Кочериново за среща с МРРБ и областната управа в Кюстендил за решаването на кризата. Друго заглавие във вестника е „Екипи на ВиК засипаха с камънак изкоп от самоковска улица, докога ще зеят дупки след водни аварии“. На страниците на ежедневника се уточнява, че на улица „Македония“ 78 е опасно, филцът хвърчи като куршум, оплакват се минувачи.", "date": "2017.10.17", "title": "Преглед на основните теми в благоевградския печат"}
{"url": "http://www.focus-news.net/news/2017/10/17/2447398/dora-yankova-bsp-lipsva-po-smelo-upravlensko-reshenie-za-razvitieto-na-oblast-smolyan.html", "text": "Липсва по-смело управленско решение за развитието на област Смолян. Това каза народният представител от БСП Дора Янкова, която бе домакин на срещата-разговор на тема „За делниците в българското образование“, която се проведе в Смолян, съобщиха от пресцентъра на БСП. В своето изложение към учителите тя акцентира върху ролята на държавата в планирането на развитието на региона и всички ключови сектори. Янкова добави още, че в днешно време няма планиране за развитие на регионални политики, включително в сферата на образованието. Янкова каза: „Тази дискусия е държавническа и трябва да се води на институционално ниво, но липсва по-смело управленско решение за развитието на област Смолян. Ние, няколко години сме на първите места по качество на образование в страната, имаме IТ фирми и активни млади хора в сектора. Има всички условия да се обособи Технологичен парк в града, което да доведе до по-високи заплати и формиране на средна класа в Смолян”.\r\nДора Янкова добави, че стипендиите за успели ученици и студенти по медицина са изключително важен инструмент за мотивация на младите хора, за да останат и да работят в региона и никой общински бюджет няма да обеднее от стойността на тези стипендии. \r\nСлед двучасова дискусия по теми от образованието- предучилищно и училищно, в която взеха  активно участие видни представители в сферата на образованието и общественици, се поставиха проблеми, свързани със стопанисването на сградите на закритите  училища в областта, проблемите по миграцията, подготовката и мотивацията на учителите, стресирането на учениците с фактологическа информация,  пенсиите на учителите, пенсионирани преди 2000 г. и политизирането в сферата на образованието.", "date": "2017.10.17", "title": "Дора Янкова, БСП: Липсва по-смело управленско решение за развитието на област Смолян"}
{"url": "http://www.focus-news.net/news/2017/10/17/2447399/vidin-48-godishen-mazh-e-shofiral-s-339-promila-alkohol.html", "text": "48-годишен мъж е шофирал с 3.39 промила алкохол. Това съобщиха от Областната дирекция на МВР – Видин. Мъжът е задържан снощи в полицейския арест. Около 23.35 часа вчера на ул. „Широка” в областния град служителите на реда спрели за проверка лек автомобил „Опел Астра”, управляван от 48-годишния с инициали Б.Т. При тестване с дрегер, пробата отчела показание 3.39 промила. По случая е образувано бързо производство.", "date": "2017.10.17", "title": "Видин: 48-годишен мъж е шофирал с 3.39 промила алкохол"}
{"url": "http://www.focus-news.net/news/2017/10/17/2447400/blagoevgrad-nyakoi-rayoni-na-grada-sa-bez-voda-zaradi-avariyna-rekonstruktsiya-na-dovezhdasht-vodoprovod.html", "text": "Някои райони на Благоевград са без вода заради аварийна реконструкция на довеждащ водопровод. Това съобщиха за Радио „Фокус“ – Пирин от „Водоснабдяване и канализация” ЕООД – Благоевград. До 21.00 часа във връзка с изпълнение на строително-монтажни работи на обект „Аварийна реконструкция на участък от довеждащ водопровод от ПСПВ Благоевград до НВ V=7000 м3 – изток, град Благоевград, в частта от шахта със спирателни кранове до долния край на имот 04279.606.255 (плувен комплекс „Аквапарк”)”, с възложител Община Благоевград, ще бъде преустановено водоподаването в следния район на Благоевград: блоковете 213, 214, 215, 216 и 217, ж. к. „Орлова чука”. В същия период ще бъде нарушено водоподаването в: ж.к. „Орлова чука”; кв. „Юг” (зоната, заключена между улиците „Балкан”, „14-ти полк”, „Свобода” и улица „Делвинска”); района около Делвинско шосе; ж.к. „Еленово”; ж.к. „Ален мак” и ж.к. „Бялата висота”. Препоръчва се на всички потребители в засегнатите райони да се запасят с необходимото им количество вода за питейно-битови нужди.\r\nЛивия НИНОВА", "date": "2017.10.17", "title": "Благоевград: Някои райони на града са без вода заради аварийна реконструкция на довеждащ водопровод"}
{"url": "http://www.focus-news.net/news/2017/10/17/2447401/deyan-slavov-teritorialno-statistichesko-byuro-severoiztok-928-mln-lv-sa-prihodite-ot-noshtuvki-prez-avgust-v-oblast-varna.html", "text": "Приходите от нощувки през август 2017 година в област Варна достигат 92.8 млн. лв. Това каза в интервю за Радио „Фокус“ – Варна Деян Славов, директор на Териториално статистическо бюро – Североизток. Данните отчитат увеличение с 9.9% в сравнение с август 2016 година. Деян Славов допълни, че е регистрирано увеличение на приходите както от чужди граждани – с 10.3%, така и от български граждани – с 5.8%.\r\n„Общият брой на нощувките в областта във всички места за настаняване, регистрирани през август 2017 година, е 1.516 млн. или с 1.6% по-малко в сравнение със същия месец на предходната година, като най-голямо намаление на нощувките – с 2.7%, се наблюдава в хотелите с 4 и 5 звезди. От общият брой нощувки 237 3000 са от български граждани, а 1.279 млн. – от чужденци“, каза още Деян Славов.\r\nПрез август 2017 година в хотелите с 4 и 5 звезди са реализирани 70.5% от общия брой нощувки на чужди граждани и 18.5% – на българи. В местата за настаняване с 3 звезди са осъществени 23.3% от нощувките на български граждани и 22.3% – на чужденци, докато в останалите места за настаняване – с 1 и 2 звезди, те са съответно 58.2 и 7.2%.\r\nМарияна ВАЛЕНТИНОВА", "date": "2017.10.17", "title": "Деян Славов, Териториално статистическо бюро – Североизток: 92.8 млн. лв. са приходите от нощувки през август в област Варна"}
{"url": "http://www.focus-news.net/news/2017/10/17/2447402/galap-interneshanal-sa-palnoletnite-balgari-koito-kazvat-che-znayat-za-sluchai-na-shurobadzhanashtina-v-svoyata-obshtina.html", "text": "2.2 милиона са пълнолетните българи, които казват, че знаят за случаи на шуробаджанащина в своята община. Напрежението между политици и журналисти от последните дни завършва с очевидно обществено порицание за политиците. Скандалите напоследък са поставили подкрепата за властта пред изпитание.\r\n41% отговарят с „да“ на въпроса дали знаят за конкретен случай на уреждане на „свои хора“ от страна на властта в своята община, а 56% отговарят „не“. Тези 41% се равняват на около и над 2.2 милиона души. В такива въпроси не може да се очаква съвършена искреност и това означава, че числото вероятно е по-високо.\r\nНе личат особени разлики според типа населено място. Симпатизантите на ГЕРБ споделят за случаи на шуробаджанащина в по-малка степен – вероятно това е естественият им защитен рефлекс като привърженици на управляващата партия.\r\nВ хасковския казус 45% вярват на Елена Йончева, а 17%  - на Делян Добрев. 8% - на нито един от двамата. Останалите не са запознати или не могат да отговорят. Явно масовото убеждение е, че подобни казуси са повсеместни в страната и това се приема дори автоматично.\r\nПо повод случилото се с Делян Добрев респондентите бяха поставени и пред избор между две опции: „Оставката на депутат е лична негова воля и не бива изобщо да се подлага на гласуване“ и „Партията може да задържи един депутат в парламента, въпреки че той иска да напусне“. 66% избират първото. По този въпрос само привържениците на ГЕРБ контрастират – там дяловете дали една оставка трябва или не трябва да се гласува са 50/50.\r\nМнозинство от 69% одобрява оставката на Антон Тодоров, включително и сред симпатизантите на ГЕРБ. В дебата на Валери Симеонов с журналистите пък 62% са на страната на журналистите, а 18% са на страната на Симеонов. 5% не избират нито едната от двете опции. 56% смятат, че и Валери Симеонов трябва да подаде оставка, а 35% са на противоположното мнение. Сред противниците на оставката личат привържениците на управляващите.\r\nСкупчването на случаите с Делян Добрев, Антон Тодоров и Валери Симеонов очевидно подлага на риск подкрепата за управлението – на фона на напрегнатата ситуация около дебата с президента Радев. И двете партии от управляващата коалиция, разбираемо след скандалните казуси, са изправени пред електорален спад, като в следващите месеци ще стане ясно дали той е само ситуативен.", "date": "2017.10.17", "title": "„Галъп интернешънъл“: 41% са пълнолетните българи, които казват, че знаят за случаи на шуробаджанащина в своята община"}
{"url": "http://www.focus-news.net/news/2017/10/17/2447403/gazeta-express-kosovo-privetstva-izbornata-pobeda-na-partiyata-na-sebastian-kurts.html", "text": "Политическите лидери на Косово приветстваха победата на предсрочните парламентарни избори на Австрийската народна партия (АНП), водена от 31-годишния Себастиан Курц, пише вестник Gazeta Express.\r\nВ Прищина са доволни от успеха на Курц. Като бивш външен министър на Австрия, Курц подкрепи косовската независимост и европейската интеграция на най-младата държава на Балканите.\r\n„Поздравления, Себастиан Курц. Австрия е силен поддръжник на напредъка и стабилността на Балканите. Вие ще имате партньор в лицето на Косово\", написа президентът Хашим Тачи в социалната мрежа „Туитър“.Тереза Герова", "date": "2017.10.17", "title": "Gazeta Express: Косово приветства изборната победа на партията на Себастиан Курц"}
{"url": "http://www.focus-news.net/news/2017/10/17/2447404/blagoevgrad-politsiyata-izdirvat-88-godishniya-ivan-dimitrov-dinchev.html", "text": "Полицията издирва 88-годишния Иван Димитров Динчев от село Лозеница, община Сандански, съобщиха от Областната дирекция на МВР – Благоевград. Около обяд на 12 октомври мъжът е видян пред къщата си и от тогава е в неизвестност. Висок е около 165 см, със слабо телосложение, тегло около 55 кг, кафяви очи и челно оплешивяване. Динчев е бил облечен със сиво сако, черен панталон, черни гумени обувки и светла шапка.\r\nПризовава се всеки, който има информация за лицето да се обади на тел.112 или тел.0746 3 21 31 Районно управление „Полиция” – Сандански.", "date": "2017.10.17", "title": "Благоевград: Полицията издирват 88-годишния Иван Димитров Динчев"}
{"url": "http://www.focus-news.net/news/2017/10/17/2447405/premierat-boyko-borisov-pravitelstvoto-shte-prodalzhi-da-podpomaga-balgarskata-pravoslavna-tsarkovna-obshtina-v-istanbul.html", "text": "Правителството ще продължи да подкрепя дейността на българската православна църковна община в Истанбул. Това уверение даде министър-председателят Бойко Борисов на среща с българска църковна делегация, водена от председателя на настоятелството на фондацията на българските православни църкви в Истанбул Васил Лиазе, съобщиха от правителствената информационна служба. \r\nЧленовете на настоятелството запознаха премиера Борисов с дейностите по реставрацията на българската църква „Свети Стефан“. Уникалният железен храм е напълно обновен след дълъг ремонт, финансиран от Истанбулската голяма община и община Фатих, както и от българската държава. Министър-председателят пое ангажимент да бъдат отпуснати допълнително средства за вътрешното обзавеждане на църквата.\r\nБойко Борисов получи покана да присъства на тържественото откриване и освещаване на обновената църква „Свети Стефан“, което е предвидено за 7 януари 2018 г.\r\nБългарската държава заделя от 1992 г. ежегодно средства чрез бюджета на Министерството на външните работи за издръжка на Българската православна църковна община в Истанбул. От 2009 г. тази сума е 50 000 евро годишно. Независимо от тези средства, през последните пет години дирекция „Вероизповедания“ към Министерския съвет е подпомогнала ремонта и поддръжката на църковно-исторически паметници, стопанисвани от БПЦО – Истанбул, със 190 000 евро.", "date": "2017.10.17", "title": "Премиерът Бойко Борисов: Правителството ще продължи да подпомага българската православна църковна община в Истанбул"}
{"url": "http://www.focus-news.net/news/2017/10/17/2447406/burgas-preskonferentsiya-vav-vrazka-s-provezhdaneto-na-futbolni-turniri-za-momicheta-na-vazrast-ot-8-do-18-godini-shte-se-provede-v-grada.html", "text": "Български Футболен Съюз, Женски футболен клуб „Бургас“ и Асоциация „Деметра“ Бургас организират пресконференция във връзка с провеждането на  футболни турнири за момичета на възраст от 8 до 18 години под надслов: „Вкарай гол на агресията“. Това съобщиха от пресцентъра на Община Бургас. Тези турнири са част от политиките на организациите за превенция на насилието, агресията и речта на омразата сред младите хора, както и мотивиране на момичетата и девойките за развиване на физическата им активност. Спортът и футболът в частност са един от начините за превенция на агресивните прояви, способства за формиране на качества като екипност, солидарност, недискриминационно отношение и създаване на реални приятелства. Кампанията е национална и интересът към нея е много голям в цялата страна. \r\nЗа предстоящата 2017/2018 учебна година е създадена организация за провеждане на ученически турнири по футбол за момичета в градовете  София, Пловдив, Стара Загора, Благоевград, Бургас, Варна, Плевен и Перник във възрастовата група 2-4 кл.,5-7 кл., 8-10 кл. В Бургас турнирите по футбол за момичета и девойки ще се провежда в Спортен център „Славейков“ от 10 часа на съответните дати:\r\n- 20 октомври - Футболен турнир за момичета от 2-4 кл., 5-7 кл., 8-10 кл.\r\n- 17 ноември - Футболен турнир за момичета от 2-4 кл., 5-7 кл., 8-10 кл.\r\n- 15 ноември - Футболен турнир за момичета от 2-4 кл., 5-7 кл., 8-10 кл.\r\nЗа участниците са предвидени грамоти и награди. \r\nПресконференцията ще се проведе на 18 октомври от 10.00 часа в голямата зала на Община Бургас.", "date": "2017.10.17", "title": "Бургас: Пресконференция във връзка с провеждането на футболни турнири за момичета на възраст от 8 до 18 години ще се проведе в града"}
{"url": "http://www.focus-news.net/news/2017/10/17/2447407/the-dubrovnik-times-prezidentat-na-harvatiya-shte-obsadi-s-vladimir-putin-satrudnichestvoto-v-oblastta-na-turizma.html", "text": "Държавният глава на Руската федерация Владимир Путин ще посрещне хърватския си колега Колинда Грабар-Китарович в резиденцията си на Черно море, за да обсъдят двустранните икономически връзки и сътрудничеството в областта на туризма, пише електронното издание The Dubrovnik Times.\r\nСпоред последната информация, руският президент ще пpиеме Колинда Грабар-Китарович на 18 октомври. Путин често прекарва време в строго охраняваната си луксозна резиденция „Бачоров ручей“, където посреща чуждестранни държавни служители.\r\n„Освен срещата с Путин, хърватският президент  ще се срещне също с руския министър-председател, което е доста необичайно. Това само потвърждава високото ниво на интерес от страна на Русия за подновяване на отношенията с Хърватия \", коментира Бозо Ковачевич, бивш хърватски посланик в Русия.\r\nПо този повод икономическа делегация ще придружава хърватския президент Грабар-Китарович, за да преговаря за влизане на трети пазари. Руската страна също е проявила интерес към сътрудничество в областта на хранително-вкусовата промишленост, производството, металообработването и туризма, според думите на Зелко Крамарич, вицепрезидент на Хърватската търговска камара. Все още не е ясно дали въпросът за руските туристи, които се нуждаят от виза, за да влязат в Хърватия, ще бъде поставен на масата за преговори. След въвеждането на визи за граждани на Русия, Турция и Украйна, броят на туристите от тези страни в Хърватия падна драстично, припомнят от редакцията.Тереза Герова", "date": "2017.10.17", "title": "The Dubrovnik Times: Президентът на Хърватия ще обсъди с Владимир Путин сътрудничеството в областта на туризма"}
{"url": "http://www.focus-news.net/news/2017/10/17/2447408/mariana-kukusheva-gotvenite-promeni-v-zakona-za-hranite-zashtitavat-zdraveto-na-potrebitelya-toy-e-izgotven-po-vsichki-printsipi-na-darzhavata.html", "text": "В момента се случва нещо много важно за България, защото Законът за храните поставя в центъра на своето действие и защитава потребителя и неговото здраве. Законът за храните е първият законопроект в държавата, произведен по всички принципи на демокрацията. Това каза в интервю за Агенция „Фокус“ председателят на УС на Националния браншови съюз на хлебопекарите и сладкарите Мариана Кукушева за готвените промени в Закона за храните. „В неговото изготвяне участваха всички браншови организации, които имат компетенция, административен и научен капацитет за формиране на свои предложения и защитаване на същите. В работната група взеха участие представители и експерти на научната общност, на агенцията за контрол на храните, на Министерството на здравеопазването, на МОСВ, на Министерството на икономиката и на МЗХГ. Така или иначе законът, поради проблеми в един бранш мина два пъти на обществено обсъждане. Посвоему това също е прецедент, но още повече потвърждава тезата, че отношението и вниманието към този законопроект е изключително голяма“, заяви Кукушева. \r\nСпоред нея правилата, които са заложени в този законопроект, абсолютно реферират към всички европейски регламент в това отношение. „Към момента Законът за храните е произведен в миналия век и по никакъв начин не кореспондира с настоящата ситуация – нито в производството, нито в дистрибуцията, нито в търговията с храни. Към момента режимът за регистрация на един обект в Агенция по храните е абсолютно доброволен. Сами разбирате, че това посвоему определя 50% от обектите да са извън наблюдение и регистрация в БАБХ. Тези 50% се явяват като обекти, представляващи сивия сектор, защото никой по никакъв начин не оказва контрол нито върху производствените процеси при приготвяне на храна, нито в режима на превод, транспортиране или продажба на храна“, допълни тя. По думите й с оглед на всичко това в България към момента са изключително популярни, приложими и ненаказуеми практики, които са абсолютно отхвърлени от останалия свят – и европейски, и световен. Кукушева уточни, че тези практики касаят това, че към момента има препакетирани храни с изтекъл срок на годност. „Има и храни, които нямат абсолютно никакъв етикет. Етикирани са с малък бял стикер, който при докосване, цялата съдържаща се върху него информация, се изтрива. С оглед на това, че темата за двойния стандарт при храните е толкова актуална в България и половин Европа и касае над 100 млн. европейски потребители, сами разбирате колко е важно да подредим собствения си двор и да въведем нормалните икономически правила за производство, търговия и дистрибуция на храна, защото храната е един от пътищата към здравето на човека. Храните са в центъра на медийния и потребителски интерес и това е обозримо“, допълни още Мариана Кукушева.\r\nЛюба АЛЕКСИЕВА", "date": "2017.10.17", "title": "Мариана Кукушева: Готвените промени в Закона за храните защитават здравето на потребителя, той е изготвен по всички принципи на държавата"}
{"url": "http://www.focus-news.net/news/2017/10/17/2447409/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Политическите лидери на Косово приветстваха победата на предсрочните парламентарни избори на Австрийската народна партия (АНП), водена от 31-годишния Себастиан Курц, пише вестник Gazeta Express.\r\nВ Прищина са доволни от успеха на Курц. Като бивш външен министър на Австрия, Курц подкрепи косовската независимост и европейската интеграция на най-младата държава на Балканите.\r\n„Поздравления, Себастиан Курц. Австрия е силен поддръжник на напредъка и стабилността на Балканите. Вие ще имате партньор в лицето на Косово\", написа президентът Хашим Тачи в социалната мрежа „Туитър“.\r\n*** Държавният глава на Руската федерация Владимир Путин ще посрещне хърватския си колега Колинда Грабар-Китарович в резиденцията си на Черно море, за да обсъдят двустранните икономически връзки и сътрудничеството в областта на туризма, пише електронното издание The Dubrovnik Times.\r\nСпоред последната информация, руският президент ще пpиеме Колинда Грабар-Китарович на 18 октомври. Путин често прекарва време в строго охраняваната си луксозна резиденция „Бачоров ручей“, където посреща чуждестранни държавни служители.\r\n„Освен срещата с Путин, хърватският президент  ще се срещне също с руския министър-председател, което е доста необичайно. Това само потвърждава високото ниво на интерес от страна на Русия за подновяване на отношенията с Хърватия \", коментира Бозо Ковачевич, бивш хърватски посланик в Русия.\r\nПо този повод икономическа делегация ще придружава хърватския президент Грабар-Китарович, за да преговаря за влизане на трети пазари. Руската страна също е проявила интерес към сътрудничество в областта на хранително-вкусовата промишленост, производството, металообработването и туризма, според думите на Зелко Крамарич, вицепрезидент на Хърватската търговска камара. Все още не е ясно дали въпросът за руските туристи, които се нуждаят от виза, за да влязат в Хърватия, ще бъде поставен на масата за преговори. След въвеждането на визи за граждани на Русия, Турция и Украйна, броят на туристите от тези страни в Хърватия падна драстично, припомнят от редакцията.\r\n*** В навечерието на срещата с държавния глава на САЩ Доналд Тръмп, министър-председателят на Гърция Алексис Ципрас  подчерта, че страната му се възстановява след седемгодишна финансова криза и засилва своята геостратегическа роля в региона, пише електронното издание Ekathimerini.\r\nЦипрас пристигна във Вашингтон в ранните часове на вторник след двудневно посещение в Чикаго, където се срещна с членове на гръцко-американската общност и американски бизнесмени.Очаква се по-късно той да проведе среща с директора на Международния валутен фонд (МВФ) Кристин Лагард, за да обсъдят гръцкото искане за облекчаване на дълга. Гръцкият премиер се ангажира да завърши преговорите по темата до края на годината. Ципрас се надява, че дотогава ще бъде създадено правителство в Германия, което ще проправи пътя за началото на дискусията за облекчаване на гръцкия дълг - с помощта на МВФ.\r\nСъстоянието на гръцката икономика бе обсъдена и от финансовия министър Евклидис Цакалотос и неговия заместник в рамките на срещите им с министъра на финансите на САЩ Дейвид Малпас, който според съобщенията е изразил подкрепата си срещу натиска на МВФ върху европейските кредитори на Гърция.\r\nЦипрас се подготвя и за обсъждането на редица важни въпроси с президента на САЩ Доналд Тръмп в рамките на среща, която ще се проведе в Белия дом. Очаква се сред водещите теми в преговорите между двамата лидери да бъде и двустранното сътрудничество в областта на отбраната. \r\nПреди началото на визитата правителствен източник от Вашингтон подчерта значението на посещението на лидер на лява партия като СИЗИРА в Белия дом.\r\nПо всичко личи, че Вашингтон продължава да се интересува от по-нататъшното развитие на сътрудничеството с Гърция в отбранителния сектор. През уикенда алтернативният министър на отбраната Димитрис Витсас ще пътува до САЩ, за да присъства на конференция по отбраната и да проучи възможностите за оръжейната компания Hellenic Defense Systems (EAS).\r\nПриоритет за EAS е модернизирането на гръцката въздушна флотилия, но поради бюджетните ограничения все още не е ясно кога това ще бъде възможно. Във всеки случай посещението на Витас се очаква да подготви почвата за по-високи преговори във военната сфера, които трябва да се проведат в рамките на посещението на Ципрас във Вашингтон.\r\n*** Турция обяви в понеделник, че е затворила въздушното си пространство за всички полети от или към региона на Иракски Кюрдистан, предава ежедневникът Hurriyet. Започнал е процес, в който турските власти предават контрола върху ключов граничен пункт на иракското правителство. Пропусквателния пункт до сега е бил поделен между Турция и регионалното правителство на иракските кюрди, но действията по неговото предаване на Багдад са предизвикани заради проведения в автономния район референдум за независимост, пише още вестника, като се позовава на изказване на турският вицепремиер.\r\n***", "date": "2017.10.17", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2017/10/17/2447410/blagoevgrad-76-godishna-zhena-e-stanala-zhertva-na-telefonna-izmama-za-2-000-leva.html", "text": "76-годишна жена от Благоевград е станала жертва на телефонна измама, предавайки сума от около 2 000 лева. Това съобщиха от Областна дирекция на МВР – Благоевград. Сигналът за инцидента е получен в Първо Районно управление „Полиция” – Благоевград около 13.00 часа вчера. Потърпевшата е съобщила, че чрез телефонно обаждане от непознат за нея мъж, който се представил за митнически служител й е поискана парична сума, като такса за получени документи от чужбина, които са предназначени за неин роднина. На пострадалата е нанесена щета на приблизителна стойност около 2 000 лева. За случая е уведомена РП-Благоевград.\r\nОД на МВР - Благоевград призовава гражданите за повишено внимание и проява на мнителност по отношение на лица, които чрез телефонно обаждане ги въвеждат в заблуждение с цел получаване на парични суми. За предотвратяване на подобен вид престъпления, в случай на телефонно обаждане, при което е поискана парична сума, лични данни (име, ЕГН или адрес) или банкови сметки е необходимо гражданите веднага да се свържат с близки, роднини или съседи и веднага да позвънят на тел. 112 (избира се безплатно).", "date": "2017.10.17", "title": "Благоевград: 76-годишна жена е станала жертва на телефонна измама за 2 000 лева"}
{"url": "http://www.focus-news.net/news/2017/10/17/2447411/afp-chetirima-turski-voennosluzheshti-sa-zaginali-pri-ataki-v-severen-irak.html", "text": "Четирима турски военнослужещи са загинали, а други петима са ранени в резултат на атаки в Северен Ирак, предаде AFP, като цитира съобщение на турската армия. Нападенията са били извършени чрез две самоделни взривни устройства в района Зап, в северната част на Ирак, недалеч от югоизточната граница на Турция.  Според изявлението на турската армия,  отговорни за атаките са бойци на Кюрдската работническа партия (ПКК). В съобщението се добавя, че след първия взрив са избухнали сблъсъци.  \r\nПо-рано бе съобщено, че през последното денонощие при въздушни удари на турската армия в Северен Ирак са загинали 16 членове на ПКК.  Калина Жекова", "date": "2017.10.17", "title": "AFP: Четирима турски военнослужещи са загинали при атаки в Северен Ирак"}
{"url": "http://www.focus-news.net/news/2017/10/17/2447412/montana-dvizhenieto-po-patya-mezhdu-selata-smirnenski-i-slavotin-se-osashtestvyava-v-edna-lenta-poradi-razlyato-na-gorivo-na-patnoto-platno.html", "text": "Движението по път ІІІ-112 с. Смирненски - с. Славотин се осъществява в една лента поради разлято на гориво на пътното платно. Това съобщиха от пресцентъра на Агенция „Пътна инфраструктура”.", "date": "2017.10.17", "title": "Монтана: Движението по пътя между селата Смирненски и Славотин се осъществява в една лента поради разлято на гориво на пътното платно"}
{"url": "http://www.focus-news.net/news/2017/10/17/2447413/aktsenti-v-predavaneto-zdravey-peshtera-na-radio-fokus-pazardzhik.html", "text": "В съвместното предаване на Радио „Фокус“ – Пазарджик и Община Пещера „Здравей, Пещера“ ще чуете повече за укрепителните дейности, които се извършват по трите свлачища на територията на община Пещера и за крайния срок за тяхното приключване. Събеседник по темата ще бъде инж. Стефан Камберов, директор на ТСУ - Пещера. Ще научите повече и за реализацията на образователния проект „2 минути и половина преди полунощ“, който се реализира в ОУ „Св. Патриарх Евтимий“. Събеседник по темата ще бъде Елена Ацинова, директор на учебното заведение. В предаването ще ви разкажем и за новоизлязлата от печат книга „Професор Пасков – един голям и славен български учен“ на авторката Здравка Попова, учителка по история от Пещера. Телефоните за връзка със студиото са 0885 606692 и 034 420020.", "date": "2017.10.17", "title": "Акценти в предаването „Здравей, Пещера“ на Радио „Фокус“ – Пазарджик"}
{"url": "http://www.focus-news.net/news/2017/10/17/2447414/yuriy-aslanov-sotsiolog-liderstvoto-na-korneliya-ninova-e-neosporimo-ot-gledna-tochka-na-chlenovete-na-bsp-a-natsionalniyat-savet-gubi-donyakade-legitimnostta-si-v-ochite-im.html", "text": "Лидерството на Корнелия Нинова е неоспоримо от гледна точка на членовете на БСП, а Националният съвет губи донякъде легитимността си в очите им. Това каза социологът Юрий Асланов и член на Националния съвет на БСП  в интервю за Агенция „Фокус“ за изминалото заседание на Националния съвет на БСП, за смисъла от свикване на сесия на 49-ия Конгрес и за вътрешнопартийната опозиция на Корнелия Нинова в БСП. По думите му с оглед на ситуацията в последните няколко заседания, когато явно линията на разделението минава върху плоскостта: „За какво да говорим – за себе си или за обществото?“ и мнението в Националният съвет е разделено, е логично да се потърси по-широкото мнение на партията, на нейния най-висш форум, където тя е представена много по-добре от Пленума. „От гледна точка на това, което се случва в Националния съвет, той губи легитимността си донякъде в очите на собствените си членове на партията и е логично да се насрочи конгресът, за да се види какво е настроението в цялата партия. Това е от гледна точка на ръководството на партията“, поясни Юрий Асланов. По думите му от гледна точка на така наречената: \"вътрешнопартийна опозиция\" единствена тема е лидерският въпрос. „Тези представители на елита на БСП смятат, че се е направил неудачен избор в лицето на председателя на партията и ако се смени този председател с друг, нещата ще изглеждат много по-добре. Това, разбира се от гледна точка на широкото обществено мнение на партията е нелепо, доколкото Корнелия Нинова за около една година внесе енергия и в момента се ползва с много широко одобрение и лидерството й е неоспоримо за членовете на БСП. Вътре в елита винаги е имало спорове по този въпрос. Особено предвид на безпрецедентния начин, по който беше избрана самата Нинова на редовния конгрес. Това се случва за първи път. Явно е някаква неизживяна травма“, поясни социологът. Според него този дебат има и подтекст, защото не е тайна, че има представители на елита на БСП, които смятат, че е възможен политически съюз с ПП ГЕРБ и формирането на някаква управляваща коалиция с участието на БСП. Асланов припомни, че Корнелия Нинова е принципиален противник на тази идея. \r\nДеница КИТАНОВА", "date": "2017.10.17", "title": "Юрий Асланов, социолог: Лидерството на Корнелия Нинова е неоспоримо от гледна точка на членовете на БСП, а Националният съвет губи донякъде легитимността си в очите им"}
{"url": "http://www.focus-news.net/news/2017/10/17/2447415/vitsepremierat-valeri-simeonov-shte-prieme-delegatsiya-ot-ungariya-vodena-ot-darzhavniya-sekretar-miklosh-sholtes-po-povod-denya-na-balgaro-ungarskoto-priyatelstvo.html", "text": "Тридневната визита на унгарската делегация започва утре, 18 октомври, с посещение в Копривщица, където в 14,45 часа ще бъде посрещната от кмета Генчо Герданов. Миклош Шолтес и гостите от Унгария ще разгледат историческите забележителности в българския град. Това съобщиха от правителствена информационна служба.\r\nНа 19 октомври се предвижда посещение на Рилския министър и туристическия център Банско, където гостите ще бъдат посрещнати от кмета Георги Икономов в 13.00 часа. Официалният празник на българо-унгарското приятелство ще бъде отбелязан по-късно в Посолството на Унгария с тържествен прием.\r\nНа 20 октомври от 11.00 часа ще бъде открита паметна плоча в храм „Св. София“, като вицепремиерът Валери Симеонов ще произнесе слово и ще поднесе цветя.", "date": "2017.10.17", "title": "Вицепремиерът Валери Симеонов ще приеме делегация от Унгария, водена от държавния секретар Миклош Шолтес, по повод  Деня на българо-унгарското приятелство"}
{"url": "http://www.focus-news.net/news/2017/10/17/2447416/veliko-tarnovo-postavyat-zaklyuchvashti-mehanizmi-na-konteynerite-za-plastmasa.html", "text": "Заключващи механизми ще бъдат поставени на жълтите контейнери за пластмаса и метал, разположени във Велико Търново, съобщиха от пресцентъра на Общината. Кампанията на „Екопак България“ АД има за цел да подобри ефективността на системата за разделно събиране на отпадъци, въведена съвместно с Общината.\r\nС монтирането на механизмите ще бъдат предотвратени вандализмът и нерегламентираното изваждане на пластмасови опаковки от съдовете за смет, посочват от отдел „Околна среда“.\r\nВ периода до 20 октомври жълтите контейнери ще бъдат поетапно изтегляни (по около 30 броя на ден). След оборудването им с приспособления за заключване те ще бъдат връщани по местата си.", "date": "2017.10.17", "title": "Велико Търново: Поставят заключващи механизми на контейнерите за пластмаса"}
{"url": "http://www.focus-news.net/news/2017/10/17/2447417/afp-irakskite-sili-prevzeha-oshte-dve-petrolni-poleta-v-kirkuk.html", "text": "Иракските сили установиха контрол над още две петролни полета в провинция Киркук, след като кюрдските части се изтеглиха от района, предава AFP.\r\n„Части на федералната полиция поеха контрола над полетата „Бай Хасан“ и „Хавана“, разположени северно от град Киркук, се казва в официално изявление на Багдад.Агенция „Фокус“ припомня:\r\nИракските власти заявиха в понеделник, че са установили контрол върху петролно поле в провинция Киркук по време на операция срещу кюрдските бойци, последвала след референдума за независимост в Иракси Кюрдистан. Съвместното оперативно командване на Ирак заяви, че силите са завзели нефтеното находище „Баба Гаргар“, едно от шестте в спорния район Киркук..Тереза Герова", "date": "2017.10.17", "title": "AFP: Иракските сили превзеха още две петролни полета в Киркук"}
{"url": "http://www.focus-news.net/news/2017/10/17/2447418/burgas-sdruzhenie-ravnovesie-i-mestnata-komisiya-za-borba-s-trafika-na-hora-provezhdat-kampaniya-nuleva-tolerantnost-kam-trafika-na-bebeta-v-gr-kameno.html", "text": "Сдружение „Равновесие” и Местната комисия за борба с трафика на хора провеждат информационна кампания „Нулева толерантност към трафика на бебета в гр. Камено”, съобщиха от пресцентъра на Община Бургас. На 18 октомври, сряда, от 13.00 часа във връзка с Европейския ден за борба с трафика на хора в град Камено се организира уличен форум - театър, чрез който ученици от СУ „Христо Ботев” в Камено ще представят проблема трафик на бременни жени за продажба на бебетата им. Това е проблем, с който град Камено стана известен поради големия брой случаи на жени, станали жертви на това престъпление. \r\n\tСъбитието е част от дейностите по Проект „Нулева толерантност към трафика на бебета и деца”, финансиран от Фондация Работилница за граждански инициативи и реализиран от Сдружение „Равновесие”, Бургас. Младежите ще раздават и картички със слогана „Искам да порасна с мама”, изработени от децата от селата Русокастро, Трояново и Кръстина.\r\n\tПрез ноември, отново в рамките на проекта ще се проведе обучение на бременни жени от град Камено, за да научат, че продажбата на деца е престъпление, което крие сериозни рискове с последствия за тях и семействата им.", "date": "2017.10.17", "title": "Бургас: Сдружение „Равновесие” и Местната комисия за борба с трафика на хора провеждат кампания „Нулева толерантност към трафика на бебета в гр. Камено”"}
{"url": "http://www.focus-news.net/news/2017/10/17/2447419/sport-grigor-dimitrov-vklyuchi-oshte-edin-turnir-v-programata-si-do-kraya-na-godinata.html", "text": "Григор Димитров включи още един турнир в програмата си до края на годината. Най-добрият тенисист на България е приел покана за участие в турнира „Ерсте Банк Оупън 500“, който ще се проведе следващата седмица в австрийската столица Виена. След него българинът ще участва в турнира от сериите „Мастърс“ в Париж, който започва на 30 октомври.", "date": "2017.10.17", "title": "Спорт: Григор Димитров включи още един турнир в програмата си до края на годината"}
{"url": "http://www.focus-news.net/news/2017/10/17/2447420/varna-obshtina-devnya-poluchi-prestizhnoto-otlichie-na-saveta-na-evropa-etiket-za-inovatsii-i-dobro-upravlenie-na-mestno-nivo.html", "text": "Община Девня получи престижното отличие на Съвета на Европа – Етикет за иновации и добро управление на местно ниво. Това съобщиха от пресцентъра на Община Девня. Призът бе връчен на кмета Свилен Шитов на официална церемония, която се състоя в рамките на Годишната среща на българските местни власти в курортния комплекс „Албена“.\r\nНаградата на Съвета на Европа е доказателство, че Община Девня прилага успешно 12-те принципа за добро демократично управление и има високо качество на предоставяните публични услуги. Отличието е и признание за реализиране на добри практики при изпълнение на публичните политики в общината. Присъждането на Етикет за иновации и добро управление на местно ниво удостоверява, че управлението на дадена община отговаря на определени изисквания за качествено предоставяне на административни услуги.\r\nПрестижната морална награда стимулира местните власти да подобряват своето управление в името на гражданското общество. Комисията за присъждане на Етикет за иновации и добро управление на местно ниво, чийто председател е министърът на регионалното развитие и благоустройството, е създадена през 2010 година. В състава ѝ влизат представители на Омбудсмана, на общините и областите, на НСОРБ, Конфедерацията на работодателите и индустриалците в България, Българската стопанска камара, Центърът за изследване на демокрацията, Сдружение „Болкан Асист“, Българската национална телевизия, академичните среди и др.", "date": "2017.10.17", "title": "Варна: Община Девня получи престижното отличие на Съвета на Европа – Етикет за иновации и добро управление на местно ниво"}
{"url": "http://www.focus-news.net/news/2017/10/17/2447421/natsionalna-politika-za-balgarite-zad-granitsa-poiskaha-ot-vitseprezidenta-iliyana-yotova-nashi-sanarodnitsi-v-budapeshta.html", "text": "Национална политика за българите зад граница с цялостна и стратегическа насоченост, поискаха наши сънародници по време на разговора си с вицепрезидента Илияна Йотова в Будапеща. Срещата се състоя късно вчера в сградата на Българското републиканско самоуправление в Унгария, съобщиха от прессекретариата на държавния глава. Вицепрезидентът бе на работно посещение в Будапеща, като визитата бе по покана на българската общност в Унгария и се осъществи в навечерието на Деня на българо-унгарското приятелство – 19-и октомври. По време на срещата Илияна Йотова отбеляза, че работата й с българските общности зад граница е приоритетна в дейността й като вицепрезидент. „От особена важност ще бъде изучаването и запазването на българския език в страните с исторически български общности, както и гарантиране правата на сънародниците ни там“, бе категорична Илияна Йотова, според която, за да се случи това е необходимо да се направи разширена среща – дискусия с представители на всички институции. \r\nД-р Данчо Мусев, председател на организацията изрази надежда, че българската държава ще се ангажира целенасочено с проблемите на сънародниците ни зад граница. \"Ще бъде добре да се промени мисленето за създаването на такава политика и тя да не се прави „на парче“, а да се вземе пример от унгарските институции\", отбеляза той по време на разговора с българския вицепрезидент.\r\nНа свой ред говорителят на българската общност в местния парламент Симеон Варга акцентира върху необходимостта България да се включи по-активно в реализацията и отбелязването на Деня на българо-унгарското приятелство. Според него, това би придало на събитието допълнителна значимост и важност.\r\nВ хода на разговора нашите сънародници споделиха пред вицепрезидента Йотова желанието си българските институции да съдействат за възстановяване на дейността на българското училище „Христо Ботев“, закрито през 2011 г. Една от задължителните предпоставки за добро обучение и образование на децата, според нашите сънародници е, българската държава да командирова в Унгария начални педагози и преподаватели. \r\n„Добре е да бъдат обсъдени и набелязани поне няколко варианта за възстановяване функциите на училището, за да може да бъде избран най-работещият от тях“, отбеляза в отговор вицепрезидентът. Илияна Йотова бе категорична, че ще продължи и занапред да работи за признаване на българския език като матуритетен, особено в страните, където имаме големи диаспори. По време на срещата вицепрезидентът и представителите на организацията дискутираха инициативата за осигуряване на възможността българските деца от чужбина да държат българска матура, каквато държат учениците в България. „Ще продължим да работим за създаването на интернет платформа, чрез която всички наши сънародници, които не живеят на територията на България, да могат да получават и обменят информация от българската държава по важни за тях въпроси\", посочи още Илияна Йотова пред представителите на българската общност в Будапеща. Вицепрезидентът Йотова предаде на нашите сънародници поздрави от президента Румен Радев с пожелание да бъдат сплотени и да запазят България в сърцата си.\r\nВ програмата на визитата вчера Илияна Йотова проведе среща с министъра на вътрешните работи на Унгария Шандор Пинтер. Сред темите на разговора между двамата бяха бъдещите изменения в политиката за убежищата в Европа, Дъблинската реформа и законовите разпоредби за даване на гражданство в двете страни. Вицепрезидентът посети българската църква в Будапеща „Св. Св. Кирил и Методий“ и подари на храма икона на светите братя.", "date": "2017.10.17", "title": "Национална политика за българите зад граница, поискаха от вицепрезидента Илияна Йотова наши сънародници в Будапеща"}
{"url": "http://www.focus-news.net/news/2017/10/17/2447422/veliko-tarnovo-5-zlatni-5-srebarni-i-6-bronzovi-medala-specheliha-karatistite-ot-klub-aleko-v-svishtov-na-poslednoto-svetovno-parvenstvo-po-karate.html", "text": "Пет златни, пет сребърни и шест бронзови медала спечелиха каратистите от клуб „Алеко“ в Свищов на последното Световно първенство по карате. То се проведе в средата на септември в Букурещ, Румъния, разказа в предаването „Добре дошли в Свищов“ на Радио „Фокус“ – Велико Търново собственикът на клуба и старши треньор Марин Маринов. Състезателите, които взеха участие, бяха 11. „Най-малкият ни участник, който завоюва златен медал в категория „кумите“ 8-9 годишни, се казва Антоан. В следващата категория – на 11-годишните медал донесе Захари Николов, а при 13-годишните момичета със златния приз се сдоби Кристина Цветанова. И от по-големите 14-16 години Мартин Златев получи златен медал, както и Аспарух Видов – в категория – 16-17 години. А също така имаме и отборно – „комите“ на момичета и „ката“, където те вземаха второ място“, посочи треньорът.  \r\nБългарският отбор се е наредил и на 3-то място сред общо 37 държави по брой на спечелените отличия. Тайната на големите успехи, според треньора, се крие в интензивните и постоянни тренировки.\r\nЛуиза ТРАНЧЕВА", "date": "2017.10.17", "title": "Велико Търново: 5 златни, 5 сребърни и 6 бронзови медала спечелиха каратистите от клуб „Алеко“ в Свищов на последното Световно първенство по карате"}
{"url": "http://www.focus-news.net/news/2017/10/17/2447423/mariana-kukusheva-kategorichno-e-vazmozhno-hranite-ot-iztochna-i-zapadna-evropa-da-imat-ednakvi-sastavki.html", "text": "Категорично е възможно храните от Източна и Западна Европа да имат еднакви съставки. Това каза в интервю за Агенция „Фокус“ председателят на УС на Националния браншови съюз на хлебопекарите и сладкарите Мариана Кукушева за готвените промени в Закона за храните. „Забележете, неслучайно т.нар. \"двоен стандарт за храните\" е всъщност интерпретация на голямата тема „измама с храни“. В проектозакона за храните има специална глава, посветена на измамата с храни, която определя и санкциите, които ще се налагат върху операторите, които си позволяват такава измама. В момента по никакъв начин не можем да накажем нелоялните търговци или производители на храни, защото нямаме нормативна база, върху която да стъпи БАБХ“, коментира Кукушева. Тя даде пример с фипронила в храните, който е поставил в абсолютна безтегловност българското общество, тъй като се е оказало, че там, където е открито нарушение, се търсят основания в настоящия закон, а той не дава такива, за да се наложат санкции. „Затова и санкциите, които бяха наложени при нарушителите, са в смешните параметри от 200 до 500 лв. Една сума, която не може да стресне нито един нарушител. Това са едни парадокси на нашето съвремие, които могат и ще бъдат отстранени на този етап с приемане на новия Закон за храните. В този смисъл очакванията ни, говоря от името на преработвателната промишленост и в частност от името на Националния браншови съюз на хлебарите и сладкарите, са Законът за храните да бъде приет единодушно от всички политически сили. Трудно ни е да си представим, че има народен избраник, независимо от кой избирателен район, независимо от неговия образователен ценз, на който да не му пука за здравето на неговите избиратели“, подчерта Кукушева.\r\nПо думите й случаят с открития фипронил не се е отразил по никакъв начин върху бизнеса. „Извършиха се проверки, беше издадена съответната заповед от директора на агенцията по контрол и безопасност на храните. Провериха се птицефермите на България. Установи се наличие на фипронил  в някои партиди яйца в някои яйцеферми, защото са ползвали препарати за растителна защита, съдържали фипронил в състава си, а той е абсолютно забранен от Световната здравна организация. Трябва да сме категорични, че за да се приложи в цялата си сила и обем контролът на БАБХ, те трябва да имат нормативна база, върху която да стъпят“, обясни Кукушева. Според нея настоящата нормативна база е толкова остаряла, че позволява на закона да се гледа като на отворена врата в полето. \r\nЛюба АЛЕКСИЕВА", "date": "2017.10.17", "title": "Мариана Кукушева: Категорично е възможно храните от Източна и Западна Европа да имат еднакви съставки"}
{"url": "http://www.focus-news.net/news/2017/10/17/2447424/yambol-predaden-e-na-sad-57-godishen-mazh-prichinil-po-nepredpazlivost-smart-na-dete-pri-patnotransportno-proizshestvie.html", "text": "Окръжна прокуратура – Ямбол предаде на съд 57-годишния Димитър П. от с. Малък манастир, съобщиха от пресцентъра на прокуратурата. Мъжът е обвинен за това, че на 10 август 2015 г. около 14.15 часа при управление на автобус в района на автогара „Ямбол“, в източната част на пиаца за маневриране на автобусите е нарушил правилата за движение по пътищата, в резултат на което е предизвикал ПТП и е причинил по непредпазливост смъртта на Кольо Г. Детето е било на 1,5 години от с. Кукорево – престъпление  по чл. 343, ал. 1, буква „в“, вр.чл. 342, ал. 1 от НК. \r\nНа горепосочената дата и място подсъдимият е управлявал автобус при движение на заден ход. Детето се е отскубнало от родителите си и рязко е променило посоката, преминавайки зад автобуса, който в този момент е маневрирал. При настъпилото произшествие детето загива на място. Водачът на автобуса е нарушил разпоредбите на закона за пътищата, като не е избрал подходящата скорост, която да гарантира възможността му да спре и да предотврати произшествие.\r\nОкръжен съд – Ямбол е насрочил заседанието си за 19 октомври.", "date": "2017.10.17", "title": "Ямбол: Предаден е на съд 57-годишен мъж, причинил по непредпазливост смърт на дете при пътнотранспортно произшествие"}
{"url": "http://www.focus-news.net/news/2017/10/17/2447425/zdf-ispaniya-ponizhi-prognozite-si-za-ikonomicheski-rastezh-prez-2018-g.html", "text": "Правителството на Испания понижи прогнозите за икономически растеж през 2018 г. заради кризата с Каталуния, предава германският телевизионен канал ZDF. Мадрид очаква през следващата година ръстът да бъде 2,3 %. По-рано очакванията бяха за 2,6 %. \r\nВ допълнение бяха приведени данни, съгласно които бюджетният дефицит на страната през текущата година ще възлиза на 3,1 %. Въпреки усложнената ситуацията властите изразиха надежди за подобряване на ситуацията на пазара на труда в следващите месеци. Агенция \"Фокус\" припомня: \r\nОще миналата седмица правителството на Испания предупреди, че ще понижи прогнозата за икономически растеж за 2018 г. заради кризата с Каталуния. „Ако няма бързо решение, смятаме, че трябва да понижим икономическите прогнози за 2018 г.\", поясни вицепремиерът Сорая Саенс де Сантамария пред репортери в Мадрид.Тереза Герова", "date": "2017.10.17", "title": "ZDF: Испания понижи прогнозите си за икономически растеж през 2018 г."}
{"url": "http://www.focus-news.net/news/2017/10/17/2447426/pazardzhik-kniga-profesor-paskov-edin-golyam-i-slaven-balgarski-uchen-na-zdravka-popova-shte-bade-predstavena-v-peshtera.html", "text": "В Пещера официално ще бъде представена новоизлязлата от печат книга „Професор Пасков – един голям и славен български учен“ с автор Здравка Попова, дългогодишен учител по история от Пещера, съобщи за Радио „Фокус“ – Пазарджик Стоян Йовчев, експерт в Общината. Дългоочакваното издание стана факт благодарение на Община Пещера и подкрепата от страна на кмета Николай Зайчев. „Чрез писаното слово ще бъде съхранена завинаги историята на проф. Пасков за приноса му към световната медицина чрез направените от него открития и най-вече на нивалина, спасил хиляди хора от тежки и коварни заболявания“, подчерта Йовчев. Той допълни, че официално книгата ще бъде представена на рождената дата на професора на 18 октомври от 17.30 часа в залата на Общински съвет Пещера. Там ще бъде показана и първа част от филма на БНТ „Кокиче в блатото“, посветен на професора.\r\nАлбена ЖИЛЕКОВА", "date": "2017.10.17", "title": "Пазарджик: Книга „Професор Пасков – един голям и славен български учен“ на Здравка Попова ще бъде представена в Пещера"}
{"url": "http://www.focus-news.net/news/2017/10/17/2447427/angel-mitev-izpalnitelen-direktor-na-ndk-do-15-noemvri-po-dogovor-tryabva-da-priklyuchi-remontat-na-sgradata-za-predsedatelstvoto.html", "text": "Ремонтът върви нормално, надяваме се да няма проблеми със завършването му. До 15 ноември е срокът за изпълнение на договора. След това има месец, в който трябва да извършим изпитание на системите и да подготвим сградата за Председателството. Това каза изпълнителният директор на НДК Ангел Митев на брифинг в Зала 3, където ще се провеждат заседания по време на Българското председателство на Съвета на ЕС, предаде репортер на Агенция „Фокус“. „По време на Председателството се очакват 350 делегати, които ще бъдат ситуирани в централната част на залата“, обясни той и допълни, че се мебелите се очакват в рамките на 1 седмица, след което ще започне монтирането им. „Зала 3 е с обновен таван и преводачески кабини. Изграден е двоен под с комуникации. Окаченият таван е нов. Ремонтът дава възможност за голяма функционалност на залата. Може да се провеждат събития за 1500-2000 човека“, посочи Ангел Митев. „Продължават дейностите по сигурността, пожароизвестяването и контролът на достъпа, видеонаблюдението“, каза още той. \r\nБиляна ИВАНОВА", "date": "2017.10.17", "title": "Ангел Митев, изпълнителен директор на НДК: До 15 ноември по договор трябва да приключи ремонтът на сградата за Председателството"}
{"url": "http://www.focus-news.net/news/2017/10/17/2447428/blagoevgrad-praznichen-kontsert-na-kameren-orkestar-sas-solisti-ot-balgariya-makedoniya-i-gartsiya-shte-se-provede-v-gotse-delchev.html", "text": "Празничен концерт на Камерен оркестър със солисти от България, Македония и Гърция ще се проведе в Гоце Делчев по повод 105-ата годишнина от Балканската война и Освобождението на Неврокоп от турско робство. Това каза за Радио „Фокус“ – Пирин Даниела Крантева, експерт „Връзки с обществеността“ към Общината. Събитието ще започне от 18.00 часа в малката зала на Дом на културата. „Това е един много интересен концерт, който препоръчвам горещо на всички, които са любители на класическата музика“, подчерта Крантева. \r\nПразничната програма на Община Гоце Делчев ще продължи и през следващите дни, като кулминацията ще бъде на 18 октомври. „Програмата ще започне в 11.00 часа с полагане на венци и цветя пред паметника на Гоце Делчев на Попови ливади, а след това в 12.00 часа ще бъдат положени цветя пред паметника на Пейо Яворов в Градския парк с участието на ученици от ПГ по МСС „Пейо Яворов”. По-късно, в 16.45 часа, ще започне същинската официална церемония. Най-напред с полагането на венци и цветя на паметника на ген. Стилян Ковачев, а след това и на Васил Левски и Пейо Яворов, в паметната морена на поета“, посочи Крантева. В 17.30 часа Негово Високопреосвещенство Неврокопският митрополит Серафим ще отслужи заупокойна молитва и благодарствен молебен в катедралния храм „Св. Св. Кирил и Методий”. \r\n„Програмата ще продължи с полагане на венци и цветя на паметника на Гоце Делчев на централния площад в 18.00 часа и паметника на Христо Ботев. Веднага след това ще започне празничното шествие от площад „Гоце Делчев” до паметника на загиналите във войните, което ще бъде под съпровода на представителния оркестър на Националната гвардейска част“, допълни Крантева. В 18.30 часа на площад „Македония“ жителите и гостите на град Гоце Делчев ще могат да наблюдават уникалния спектакъл на Гвардейска част, наречен „Искри“. „Веднага след това, отново на площад „Македония”, ще започне тържествена заря-проверка, посветена на 105-ата годишнина от Освобождението на града. Програмата на площада ще завърши с концерт, в който ще участват артисти от ансамбъла на Българската армия“, каза още Даниела Крантева.\r\nЛивия НИНОВА", "date": "2017.10.17", "title": "Благоевград: Празничен концерт на Камерен оркестър със солисти от България, Македония и Гърция ще се проведе в Гоце Делчев"}
{"url": "http://www.focus-news.net/news/2017/10/17/2447429/kyustendil-sotsialnite-sluzhbi-proveryavat-nalichnoto-tvardo-gorivo-zakupeno-s-energiyni-pomoshti.html", "text": "Социалните служби проверяват наличното твърдо гориво, закупено с енергийни помощи. Това съобщи за Радио „Фокус” – Кюстендил Светослава Макенджиева, директор на Регионална дирекция „Социално подпомагане”. По думите й социалните работници по места ще извършват проверки на адресите на хората, получили средства за закупуване на твърдо гориво за отопление. „Целта е да се види дали отпусната помощ е изразходвана целесъобразно”, подчерта Макенджиева. Според нея в случай, че горивото не бъде открито, правоимащите подлежат на санкция. \r\nОтпускането на такава помощ става след подаване на молба-заявление, след което се извършва и социална анкета на място от страна на социалните работници. В случай, че всички условия са налице, се издава заповед за отпускане на помощта. В противен случай се прави отказ. Той може да бъде обжалван пред Регионална дирекция „Социално подпомагане”, чиито директор се произнася по обжалването, а срокът за това е 14 дни.\r\nВенцеслав ИЛЧЕВ", "date": "2017.10.17", "title": "Кюстендил: Социалните служби проверяват наличното твърдо гориво, закупено с енергийни помощи"}
{"url": "http://www.focus-news.net/news/2017/10/17/2447430/deutsche-welle-v-germaniya-osadiha-88-godishna-zhena-za-otrichane-na-holokosta.html", "text": "Съдът във федералната германска столица издаде присъда срещу 88-годишна жена, призната за виновна по обвинение в отричане на Холокоста и разпалване на етническа омраза, предава Deutsche Welle. Наказанието на Урсула Хаферберк е шест месеца лишаване от свобода.\r\nПо информация на съда, през януари 2016 г. жената публично е заявила, че Холокостът никога не се е случил. Отрекла е масовите убийства в газовите камери на концентрационния лагер „Аушвиц“, заявявайки, че в тези твърдения „няма нищо вярно“. В рамките на процеса Хаферберк е повторила гледната си точка. Тереза Герова", "date": "2017.10.17", "title": "Deutsche Welle: В Германия осъдиха 88-годишна жена за отричане на Холокоста"}
{"url": "http://www.focus-news.net/news/2017/10/17/2447431/sliven-obshtinskiyat-savet-namali-danak-sgradi-ot-32-na-27-promila.html", "text": "Общинският съвет в Сливен намали данък сгради от 3.2 на 2.7 промила, предаде репортер на Радио „Фокус“ – Сливен. Редовното заседание на съвета продължава с дебати по предложението за зониране на населените места и увеличаване размера на такса смет. Ако предложенията за промяна бъдат приети жителите на Сливен вече ще плащат вместо по 0,9 промила върху данъчната оценка на жилищните си имоти, по 1,05 промила, а в селата – 1,8 промила. Предложенията за увеличението за нежилищните имоти  е от 1,2 на 1,5 промила за Сливен и 2,35 – за селата.\r\nЩе се гледат още промени и въвеждане на нови цени на услуги в гробищните паркове. \r\nЛюдмила ЙОРГОВА", "date": "2017.10.17", "title": "Сливен: Общинският съвет намали данък сгради от 3.2 на 2.7 промила"}
{"url": "http://www.focus-news.net/news/2017/10/17/2447432/yuriy-aslanov-sotsiolog-svikvaneto-na-sesiya-na-49-iya-kongres-na-bsp-ne-tryabva-da-e-iznenada-zashtoto-imame-izvanredna-obstanovka.html", "text": "Свикването на сесия на 49-ия Конгрес на БСП не трябва да е изненада, защото имаме извънредна обстановка. Това каза социологът Юрий Асланов и член на Националния съвет на БСП в интервю за Агенция „Фокус“ за изминалото заседание на Националния съвет на БСП, за смисъла от свикване на сесия на 49-ия Конгрес и за вътрешнопартийната опозиция на Корнелия Нинова в БСП. „Политическият процес от началото на сезона се затлачи в неща, които не се очакваше да се случат с такава дълбочина и в такава честота. Парламентарният живот, а и общо политическият потъна в скандали около темата \"Корупция\", която на няколко нива много отдавна се постави, но този път придоби изключително остър и актуален характер. Създава масовото усещане за безперспективност на българското общество и особено в светлината на някои разкрития, които по инициатива на опозицията излязоха над повърхността. Насочен бе и КСНС по тази тема при президента, който беше бойкотиран (меко казано) от управляващите“, коментира Асланов. Според него така или иначе в обществото възниква напрежение, не само между политическите сили, а и сред хората. По думите му сякаш смисълът на стремежа на всички български граждани да се опитат да направят нещо тук и сега, се е изчерпал. „Имаме извънредна ситуация, защото не бива да забравяме, че часовникът на обратно броене е включен и цъка от гледна точка на приближаващата 2020 г. Както ЕК го е нарекла \"Хоризонт 2020\", когато европейските субсидии и средствата от еврофондовете спират. По оценка на опозицията, на БСП, това не е ново. Много отдавна се алармира, че единственият двигател на нашата икономика са именно тези средства и няма никаква идея, визия и краткосрочен план, който да подготви страната и икономиката за тази приближаваща, да я наречем, катастрофа“, поясни Асланов. Социологът коментира, че бюджетът за 2018 г. е предпоследният бюджет в тази връзка, който би трябвало да изведе по-радикални идеи за многократно по-висок икономически растеж, ако искаме да оцелеем като общество, нация и държава. Асланов уточни, че това е оценката на опозицията и тя се разминава с тази на управляващите, които твърдят, че всичко е наред, че икономиката е устойчива. „Нормално е да има разминаване в оценките“, допълни още социологът. \r\nДеница КИТАНОВА", "date": "2017.10.17", "title": "Юрий Асланов, социолог: Свикването на сесия на 49-ия Конгрес на БСП не трябва да е изненада, защото имаме извънредна обстановка"}
{"url": "http://www.focus-news.net/news/2017/10/17/2447433/abc-news-ispanskata-politsiya-zadarzha-mlada-zhena-po-podozrenie-vav-vrazki-s-teroristi.html", "text": "21-годишна жена е задържана в испанския град Паламос по подозрение във връзки с терористи, предаде ABC News, като се позова на съобщение на вътрешното министерство на Испания. Според изявлението, задържаната е испанска гражданка и е вербувала други жени да се присъединят към терористичната групировка „Ислямска държава“. Според властите, жената се е саморадикализирала чрез пропагандни материали на терористичната групировка и е създала онлайн мрежа с други джихадисти, предимно жени. \r\nВ съобщението се посочва, че операцията на испанската гражданска гвардия е извършена с помощта на американското Федерално бюро за разследване (ФБР). Смята се, че жената е част от глобална терористична мрежа, която полицията разследва през последните две години. \r\nПо данни на полицията, от средата на 2015 година насам, когато властите повишиха  нивото на терористична заплаха  на четвърто от пет възможни, по подозрение във връзки с терористични организации в страната са задържани 206 души. Калина Жекова", "date": "2017.10.17", "title": "ABC News: Испанската полиция задържа млада жена по подозрение във връзки с терористи"}
{"url": "http://www.focus-news.net/news/2017/10/17/2447434/dobrich-obshtinskoto-predpriyatie-tsentar-za-zashtita-na-prirodata-i-zhivotnite-e-gotovo-za-zimniya-sezon.html", "text": "Общинското предприятие „Център за защита на природата и животните“ е готово за зимния сезон. Това съобщи неговият директор Севдалина Венкова, предаде кореспондент на Радио „Фокус” – Варна. Както всяка година в летните жеги, когато температурите са били високи, някои от животните в Центъра са получавали сладолед. Той е съставен от вода с мед и различни замразени плодове. За други е имало лек хладен душ, посочи Венкова. „През летните месеци проблеми с животните не сме имали. А за зимния период действително сме готови. Почти всичко сме закупили, остана да ни донесат царевицата. Това е последното, което трябва да имаме за една календарна година. Смятам, че ще се справим. Надявам се да няма и толкова много сняг, колкото имаше миналата година, защото беше малко трудно с почистването на снега, но ще се справим“, посочи директорът на ОП. \r\nВ зоопарка има нови попълнения, каза още тя. Едното е конче на Пржевалски, което се е родило ден преди Великден. Животното е от мъжки пол и се казва Викинг. Другото попълнение е малкото кенгуру. Севдалина Венкова сподели, че тя все още не го е видяла лично да излиза от торбата на майка си, но работничката, която се грижи за тях, вече го е виждала. „Моят късмет е да го виждам винаги в торбата, главата е постоянно навън и любопитно оглежда света навън. Интересно е за посетителите, така че това е другата ни хубава новина за посетителите тази година“, каза директорът на центъра. \r\nЖулиета НИКОЛОВА", "date": "2017.10.17", "title": "Добрич: Общинското предприятие „Център за защита на природата и животните“ е готово за зимния сезон"}
{"url": "http://www.focus-news.net/news/2017/10/17/2447435/evrodeputatat-momchil-nekov-obsazhda-badeshteto-na-osp-s-frenski-deputati-v-parizh.html", "text": "Евродепутатът Момчил Неков обсъжда бъдещето на ОСП с френски депутати в Париж. Той беше специален гост на обсъждане на бъдещето на Общата селскостопанска политика във френската столица, съобщиха от пресофиса на евродепутата. „ЕС има нужда от цялостна промяна в политиката към храната. Очакванията от европейските земеделци през годините растат. Освен, че поддържа поминък, селското стопанство се грижи за околната среда и осигурява доходи в региони, които са изложени на редица трудности като обезлюдяване и застаряване. На фона на това, европейското земеделие без подпомагане и гаранции на дохода става непривлекателно“, така българският Момчил Неков обобщи дискусията за бъдещето на Общата селскостопанска политика в Париж, на която той беше поканен като специален гост.\r\nДруга важна тема оформила се по време на дебата във френската столица бяха глобализацията и ефектът, който има тя върху селското стопанство. „Европейският съюз започва да води много активна търговска политика, която често се прави за сметка на европейските земеделци“ коментира Ерик Андрию, френски евродепутат, говорител по Земеделие на Групата на социалистите в Европейския парламент. Френският евродепутат е докладчик за земеделската комисия относно препоръка за започване на преговорите с Австралия за споразумение за свободна търговия. Момчил Неков е докладчик на своята политическа група относно сходно споразумение с Нова Зеландия. И двамата документа изискват специално отношение към чувствителните сектори каквито са овцевъдството.\r\nВ силно конкурентния глобализиран свят все повече европейски производители се отказват от земеделието заради натиска, под който са подложени от вноса от трети страни. Споразуменията с държави като Австралия, Нова Зеландия и Канада ще премахнат голяма част от вносните мита. Така обаче се увеличава конкуренцията на единния европейски пазар. Това усещат най-силно земеделските производители, защото високите екологични стандарти и стандартите за хуманно отношение в Европа оскъпяват производството. „Общата селскостопанска политика трябва да има достатъчни силни и ефективни механизми за отговор на пазарните сътресения и процеси. Земеделските производители имат нужда от сигурност. Субсидии трябва да има“, коментира Неков края на дискусията. \r\nВ края на месеца френският евродепутат Ерик Андрию ще бъде на специално посещение у нас, на която ще обсъди бъдещето на ОСП. Ще се срещне и с представители на сектор овцевъдство, за да се запознае със спецификите на отрасъла у нас. Повод за двете посещения - във Франция и България е доклад относно перспективите и възможностите пред секторите овцевъдство и козевъдство в ЕС, по който се очаква парламентарната комисия да гласува през януари следващата година.", "date": "2017.10.17", "title": "Евродепутатът Момчил Неков обсъжда бъдещето на ОСП с френски депутати в Париж"}
{"url": "http://www.focus-news.net/news/2017/10/17/2447436/angel-mitev-izpalnitelen-direktor-na-ndk-45-mln-leva-e-obshtiyat-byudzhet-za-remont-na-sgradata-ot-tyah-izplateni-sa-20-mln-leva.html", "text": "45 млн. лева е общият бюджет за ремонт на НДК. Това каза изпълнителният директор на НДК Ангел Митев на брифинг в Зала 3, където ще се провеждат заседания по време на Българското председателство, предаде репортер на Агенция „Фокус“. „Имаме осигурени средства по две постановления, за 17 млн. лева и за 28 млн. лева. От тях една част сме изплатили на строителите, друга част стоят в специална сметка“, заяви той. „В участъка около НДК ще има контролни органи. При по-големите събития няма да бъдат допускани външни посетители“, посочи Ангел Митев. „Трябва да бъдат разплатени на строителите дейности по ремонта, за единната глобална система и за пресцентъра в Зала 6. Тези плащания остават и за в бъдеще ще бъдат платени на строителите“, обясни изпълнителният директор на НДК. „Ще извършим реставрация на металните пластики на входа на НДК и реставрация на произведенията на изкуството“, уточни той. „Разгънатата площ на НДК е 123 хил.кв. м. От тях са подменени 14 хил. настилки. Обновени са камерите, инсталациите, подменят се конвектори, радиатори и всички нива от 8 до 4. Всички мраморни настилки си остават във същия вид, като се реставрират“, поясни изпълнителният директор и допълни, че всичко важно за сградата се запазва. „От тези 45 млн. бюджет са изплатени 20 млн. лева“, посочи Ангел Митев. „Нямаме проблеми с плащането на заплатите на служителите в НДК. Имаме забавяне само в частта за ел. енергия, но се надявам, че през ноември, когато сме наситени със събития и имаме по-високи приходи, и този проблем да бъде изчистен“, коментира той. \r\nБиляна ИВАНОВА", "date": "2017.10.17", "title": "Ангел Митев, изпълнителен директор на НДК: 45 млн. лева е общият бюджет за ремонт на сградата, от тях изплатени са 20 млн. лева"}
{"url": "http://www.focus-news.net/news/2017/10/17/2447437/sport-manchestar-siti-priema-napoli-za-mach-ot-grupa-f-na-shampionska-liga.html", "text": "Тази вечер Манчестър Сити приема отбора на Наполи за двубой от Група F на Шампионска лига. Двубоят ще се играе от 21.45 часа на „Етихад Стейдиън“.\r\nМанчестър е лидер в групата с актив от шест точки, като до този момент британският тим има две победи в турнира. Наполи е втори с три точки. Италианският отбор постигна една победа от началото на турнира, но и допусна загуба с 1:2 при гостуването си на Шахтьор Донецк.", "date": "2017.10.17", "title": "Спорт: Манчестър Сити приема Наполи за мач от Група F на Шампионска лига"}
{"url": "http://www.focus-news.net/news/2017/10/17/2447438/premierat-boyko-borisov-imame-absurdna-sotsialna-politika-tryabva-da-sazdadem-zadalzhitelno-useshtane-za-spravedlivost.html", "text": "Имаме абсурдна социална политика, трябва да създадем задължително усещане за справедливост. Това каза премиерът Бойко Борисов по време на дискусия „Бизнесът и правителството в един отбор“, предаде репортер на Агенция „Фокус“.  Във връзка с контрабандата премиерът заяви: „Има много неща, които когато се приключат или дадат добър резултат престават да бъдат интересни или да бъдат новини, без да се оценява трудът на хората в тях. Когато преди 2 години поехме управлението контрабандата на цигари беше 34% и всички компании искаха да напускат България, а бюджетът се пълнеше с по около 2 млрд. лв. по-малко“. „Сега по техните данни, нищо общо с тази статистика няма правителството, тя е под 7, дори към 6%. Смятайте 30% като се умножи по мита и акцизи колко милиарда на година пари са отивали в черния сектор. Не може да си представите какви усилия са били да събера на едно място данъчни, митници, ДАНС, полиция, прокуратура, ГДБОП. По този начин дойде резултатът“, добави той и поясни, че същото е и за алкохола и горивата. „Затова и приходите са толкова повече в бюджета. Затова си позволяваме и повече харчове. Това е огромно усилие, което изисква всеки ден да се продължава.  В битката с контрабандата - мисля, че надделяхме. Нова само 2 месеца служебно правителство – 200 млн. по-малко в бюджета. Не коментирам фактите, можете да го видите“, каза още Бойко Борисов.\r\nОтносно административната тежест  премиерът коментира: „Над 100 закона променихме това, за да я облекчим. Това ще стане. Прави се, много неща се премахнаха. Ще се премахнат и тези. Няма да се спирам върху цифрите и върху всичко останало, защото вие като бизнес го усещате“.  \r\n„Облекчаваме по всякакъв начин, особено за туризма, да се взимат работници от Украйна, Беларус, Молдова, а всъщност нашите българи отиват във Франция, в Италия там да работят – готвачи ,сервитьори, камериерки. Можем ли да си направим така заплатите. Не е голяма разликата, особено при тези толкова печеливши бизнеси, които имаме и да си останат българите тук?“, попита Борисов и заяви, че може със сигурност. „Сега ние сме на критичните 6 % безработица. В общи линии това са голяма част от тези 6 % са хора, които не искат да работят. Имаме абсурдна социална политика. Плащаме за всичко и навсякъде“, обясни премиерът. \r\n„Около 10 хил. деца чрез тази мярка към семействата, която приложихме, влязоха повече в училища тази година. Те щяха да останат неграмотни. Сега продължаваме, защото се оказа, че миналата година има такива, които не са влезли в училище“, добави той. „Десетки хиляди деца ще останат и след 11-12 години, когато ще станат трудоспособни, те няма да могат нито да пишат, нито да четат. Е, каква конкурентоспособност тогава ще правим? Отново ще легнат на социалните системи, от които пари вие давате, за да ги поддържаме. Те са милиарди“, заяви Борисов. „Ние трябва да създадем задължително усещането на хората за справедливост. Колкото повече работим в тази посока, толкова ще е по-добре. Защото като дойде петък няма разминаване по улицата. Няма разминаване по „Витошка“. Кафе няма празно. Зле сме, но колко да сме зле като София не можеш да се разминеш? Ще кажете София е различно. Не е различно, и Бургас, и Варна“, коментира той. „Но приоритет на приоритетите, когато го мислихме, дано не сме сгрешили, но съм убеден, че не сме, може би една седмица, с колегите бяхме опозиция, по цял ден това си говорихме, кое да е важно. Стигнахме до извода, че образованието“, добави той. По думите му то ще даде резултат в най-далечно време след 11 години. „Затова решихме двойно увеличение на учителските заплати, за да върнем и добри преподаватели и да ги мотивираме максимално да обучават децата по-добре. Това са по 350 млн. на година повече“, коментира той. Според Борисов в една държава всичко е приоритет.\r\nОтносно ситуацията на Балканите, премиерът поясни: „Виждате какви военни съюзи се правят. Виждате дори на Балканите ние сме единствените, които нямаме и понеже водим мирна политика, и с дипломация, и с твърдост, но целенасочено. Всички знаят, че ние искаме на всяка държава да помогнем, пазейки разбира се, нашият интерес, и затова сме фактор“. \r\n„В Албания 114 години не искаха да признаят нашето малцинство. Сега другата седмица Еди Рама ще дойде. Вчера му се обадих: „Сега си вече добре дошъл. Сега вече българите ще ти се зарадваме, защото показахте, че сте европейци“. Какви атаки за това, че поддържаме добросъседски и приятелски отношения с Турция понесох. Да, но само България има нулев натиск от страна на Турция и Турция си изпълнява ангажиментите. Е ли си мислите вие, само да ви върна 6 месеца назад, как минаха изборите и за президент и за парламент - № 1 атака по нас беше бежанската криза“, заяви Борисов. „Помните ли какви маймунджалъци ни правеха на Харманли, на Овча купел или сте забравили. Аз помня. Помните ли какви бунтове организираха. Готови да запалят държавата, само да спечелят изборите.  Все пак, ако не се бях договорил с Ердоган да пазим заедно границата, как щеше да бъде. Да, много е популярно да говориш срещу него”, заяви Бойко Борисов.", "date": "2017.10.17", "title": "Премиерът Бойко Борисов: Имаме абсурдна социална политика, трябва да създадем задължително усещане за справедливост"}
{"url": "http://www.focus-news.net/news/2017/10/17/2447439/shumen-stari-balgarski-zanayati-shte-badat-predstaveni-v-nch-napredak-1869.html", "text": "Стари български занаяти ще бъдат представени в НЧ „Напредък – 1869” в Шумен. Това съобщи за Радио „Фокус“ – Шумен Розалина Стефанова от читалището. Предвидени са демонстрации на стари ръкоделни техники: Брюкселска дантела, дантела на вилка и плетене с мъниста. Ще бъде предложено и обучение на желаещите да опитат. Техниките са част от традиционните умения на българката в миналото при изработването на облекла, изделия за дома и накити, традиция, която се съхранява и популяризира от клуб „Българка“ към читалището. Проявата ще се състои на 17 и 18 октомври от 10.00 до 16.00 часа в НЧ „Напредък – 1869”.\r\nИвелина ИВАНОВА", "date": "2017.10.17", "title": "Шумен: Стари български занаяти ще бъдат представени в НЧ „Напредък – 1869”"}
{"url": "http://www.focus-news.net/news/2017/10/17/2447440/antoaneta-bares-nkiz-memorandumat-s-tu-sofiya-shte-dade-vazmozhnost-na-mladite-spetsialisti-i-biznesa-da-napravyat-svoya-informiran-izbor.html", "text": "Меморандумът с Техническия университет ще даде възможност на младите специалисти и бизнеса да направят своя информиран избор. Това каза за Агенция „Фокус“ изпълнителният директор на „Национална компания индустриални зони“ Антоанета Барес,  след като с ректора на ТУ-София проф. д. т. н. инж. Георги Михов положиха подписите си за неговото официализиране.\r\n“Този меморандум означава много за нашата компания, тъй като ние искаме да предлагаме един завършен продукт на инвеститорите си. За да може, когато един инвеститор дойде в България или български инвеститор иска да разшири своя бизнес, той да получи достатъчно информация. Защото е много важно,когато човек прави избор, той да бъде достатъчно добре информиран“, каза още Барес. По думите й меморандумът ще даде възможност и на НКИЗ да представи своите инвеститори на университета. „Така те ще могат да участват пряко в учебния процес и да се обсъдят възможности за съвместни магистърски курсове, където завършващите студенти да могат да имат пряк достъп и досег с бизнеса. Както и бизнесът да има своя пряк достъп до бъдещите си кадри“, обясни тя.\r\nРекторът на ТУ-София проф. Георги Михов определи подписването на меморандума като заздравяване на една стара и официализиране на една нова връзка. „Това е връзка, която е благодатна и за двете страни. Тя е в интерес преди всичко на нашите студенти, които завършват, тъй като чрез нея те могат да намерят много добра реализация. А от страна на НКИЗ, ние можем да ползваме техния опит в мениджърството и тяхната експертиза в обучението“, каза още той. По думите му меморандумът представлява едно взаимно ухажване между работодатели и студенти, което завършва със щастлив брак и дава увереност на студентите на Техническия университет, че те има къде да отидат да работят, след като завършват. „Това стимулира и състезанието между самите студенти за получаване на по-добри знания в областта на фирмата, към която са насочени техните стремежи за работа“, каза още проф. Михов.\r\nЦветилена СИМЕОНОВА", "date": "2017.10.17", "title": "Антоанета Барес, НКИЗ: Меморандумът с ТУ-София ще даде възможност на младите специалисти и бизнеса да направят своя информиран избор"}
{"url": "http://www.focus-news.net/news/2017/10/17/2447441/smolyan-sdruzhenie-rodopski-hayduti-izdavat-vestnik-posveten-na-105-godini-ot-osvobozhdenieto-na-rodopite-ot-osmansko-vladichestvo.html", "text": "Сдружение „Родопски хайдути” издават вестник, посветен на 105 години от Освобождението на Родопите от османско владичество. Това съобщи за Радио „Фокус” – Смолян Манол Ружинов, председател на сдружението. Изданието, посветено на Балканската война и на полковник Серафимов – освободителят на Родопите, ще бъде изложено по време на поклонението пред Паметника-костница на връх Средногорец, което ще бъде на 21 октомври от 14.00 часа. В Хаджичоневата къща в Устово също ще има вестници и който желае може да ги разгледа и да ги купи. Ружинов обясни, че е разговарял с командира на 101 Алпийски батальон подп. Димитър Кацаров да даде на младите родолюбци да носят за поклонението на връх Средногорец сабята на полковник Серафимов, която се съхранява в музея на поделението. \r\nСдружение „Родопски хайдути” продължава да се събира вещи и обогатява музейната колекция. Манол Ружинов отправи апел към смолянчани, ако имат стари вещи, свързани с бита и историята на този родопски край, да ги занесе в музея.\r\nДаниела БОЙКОВА", "date": "2017.10.17", "title": "Смолян: Сдружение „Родопски хайдути” издават вестник, посветен на 105 години от Освобождението на Родопите от османско владичество"}
{"url": "http://www.focus-news.net/news/2017/10/17/2447442/borislav-velkov-savet-na-direktorite-na-ndk-po-vreme-na-predsedatelstvoto-shte-ima-aktivna-kulturna-programa.html", "text": "В НДК по време на Председателството ще има активна културна програма, с изложби и изложения. Така че една такава сграда достойно да покаже своите оптимални възможности. Това каза Борислав Велков, председател на Съвета на директорите в НДК на брифинг в Зала 3, където ще се провеждат заседания по време на Българското председателство, предаде репортер на Агенция „Фокус“. „Всичко, което правим е с цел добра организация и хората да се почувстват добре“, посочи той. „Храненето на гостите също ще бъде в НДК, то е обект на обществена поръчка на Министерството на Председателството. Осигурили сме всички битови условия да се случи на високо ниво“, обясни Борислав Велков. „Използвам случая любезно да се извиним на всички посетители на НДК в следващите месеци. В едно с ремонтните дейности имаме изключително активна културна програма, която продължава и по време на Председателството“, отбеляза той. „Председателството е изключителна възможност за препозициониране на НДК. Освен да се превърне във водещ конгресен и конферентен център в България и на Балканите, да бъде една още по-развита платформа за проекти и прояви“, заяви председателят на Съвета на директорите. „Инвестицията в сградата на НДК за Председателството не бива да се разглежда като такава само за Председателството. Това е стратегическа инвестиция за най-важната обществена сграда в София. След Председателството сградата ще има нов живот и ще бъде лидер на пазара на конгресни и конферентни прояви и културни събития“, обясни той и допълни, че залите на НДК ще останат във същия вид, защото вече са много по-функционални. „Предприели сме много организационни мерки за подобряване на приходите и намаляване на разходите, и да дадем мотивация на екипа в НДК да търсим успешните събития във всяко отношение“, каза още Борислав Велков. \r\nБиляна ИВАНОВА", "date": "2017.10.17", "title": "Борислав Велков, Съвет на директорите на НДК: По време на Председателството ще има активна културна програма"}
{"url": "http://www.focus-news.net/news/2017/10/17/2447443/vitsepremierat-valeri-simeonov-elitnata-voyskova-chast-spetsialni-sili-tryabva-da-bade-dobre-obezpechena.html", "text": "Елитната войскова част от Българската армия, каквито са „Специални сили”, трябва да бъде добре обезпечена с финанси и технически средства. Това каза пред журналисти в Пловдив вицепремиерът Валери Симеонов, предаде репортер на Радио „Фокус” – Пловдив. Според Симеонов, сега нашите специални сили отстъпват на своите колеги от НАТО по отношение на обезпечаване със съоръжения за нощно виждане и специални предпазни средства. „Това е стара болка на бригадата, но ние ще се опитаме съобразно възможностите на бюджета на Министерството на отбраната да ги обезпечим и не само тях”, каза още Симеонов.\r\nПо думите му е необходимо постоянно обновяване на въоръженията и постоянна методична подготовка на армията ни, за да бъдем готови за „неприятни изненади”, тъй като никой не може да предвиди в съвременната не особено предвидима обстановка, кога ще избухне война. \r\nВалери Симеонов се опита да обясни изказването на коалиционния си партньор и премиер Бойко Борисов от вчера. „Аз виждам в това изказване един по-добър аспект, че е съвсем естествено когато една държава се подготвя за война, целият бюджет да бъде преориентиран към отбраната, но сега ситуацията не е такава“, каза Симеонов.\r\nЦветана ТОНЧЕВА", "date": "2017.10.17", "title": "Вицепремиерът Валери Симеонов: Елитната войскова част „Специални сили” трябва да бъде добре обезпечена"}
{"url": "http://www.focus-news.net/news/2017/10/17/2447444/veliko-tarnovo-blizo-140-izpalniteli-se-vklyuchiha-v-chetvartiya-regionalen-festival-na-ruskata-pesen-v-svishtovskoto-selo-gorna-studena.html", "text": "Близо 140 изпълнители се включиха в Четвъртия Регионален фестивал на руската песен в свищовското село Горна Студена. В тазгодишното издание участваха и 17 колектива. Това каза в предаването „Добре дошли в Свищов“ на Радио „Фокус“ – Велико Търново кметът на населеното място Лорета Костадинова.  Участниците са от различни населени места от региона, сред които близки и далечни села, както и градовете Полски Тръмбеш, Бяла, Свищов и други. \r\nКостадинова припомни, че началото на събитието е поставено от предишния кмет Тодор Иванов. „Идеята за фестивала е възникнала, вероятно, защото село Горна Студена е тясно свързано с Русия и освободителните движения, които са се водили у нас. Ние имаме музей, който е бил щабът на Руската армия по време на боевете за Плевен и Шипка. Имаме руско гробище, освен това църквата ни е осветена по време на престоя на Александър Велики. Тя има юбилей тази година – 140 години от освещаването си. Нещата, които ни свързват с Русия и историята им, са много, затова и може би е възникнала идеята на предишния кмет, а ние я развиваме“, допълни тя. \r\nНагради са били раздадени за колективи, индивидуални изпълнители, както и за дуети. Имало е и специални призове: на Кметство Горна Студена, както и на кмета на Свищов Генчо Генчев. Връчени са били и две поощрителни награди.\r\nЛуиза ТРАНЧЕВА", "date": "2017.10.17", "title": "Велико Търново: Близо 140 изпълнители се включиха в Четвъртия Регионален фестивал на руската песен в свищовското село Горна Студена"}
{"url": "http://www.focus-news.net/news/2017/10/17/2447445/plyus-info-makedoniya-snezhna-burya-blokira-patishtata-v-severoiztochna-turtsiya.html", "text": "Снежна буря блокира пътищата в североизточната турска провинция Ардахан, предава македонската електронна медия „Плюс Инфо“ , като се позовава на репортаж от CNN Turk.\r\nИнтензивните превалявания от сняг започнаха в следобедните часове на понеделник, а в късните часове на деня регионът бе обхванат и от силен вятър. Бурята ограничи видимостта по пътищата и доведе до спиране на движението в някои части на провинцията. В нощните часове температурите в Ардахан паднаха до минус четири градуса по Целзий.Тереза Герова", "date": "2017.10.17", "title": "„Плюс Инфо“ (Македония): Снежна буря блокира пътищата в Североизточна Турция"}
{"url": "http://www.focus-news.net/news/2017/10/17/2447446/pazardzhik-rayonniyat-sad-nalozhi-globa-ot-200-leva-na-mladezh-za-huliganstvo-po-vreme-na-futbolna-sreshta.html", "text": "Районният съд в Пазарджик наложи наказание за хулиганска проява по време на спортно мероприятие в областния град, съобщиха за Радио „Фокус“ – Пазарджик от Областната дирекция на МВР - Пазарджик. По време на проведената футболна среща тази събота между отборите на „Хебър“ и „ЦСКА-1948“ 19-годишен младеж от Пазарджик е извършил непристойна проява. Въпреки предупрежденията на полицейските служители младият мъж е хвърлил предмети по посока за футболния терен. В тази връзка е заловен от охранителите на събитието и предаден на органите на реда. Приведен е ареста за срок от 24 часа, като му е съставен акт по Закона за опазване на обществения ред по време на спортни мероприятия.  \r\nВ свое заседание съдия от Районния съд в Пазарджик е признал младежът за виновен. Наложена му е глоба в размер на 200 лева и забрана да посещава спортни мероприятия за срок от една година.", "date": "2017.10.17", "title": "Пазарджик: Районният съд наложи глоба от 200 лева на младеж за хулиганство по време на футболна среща"}
{"url": "http://www.focus-news.net/news/2017/10/17/2447447/erdogan-prodalzhava-da-styaga-partiynite-reditsi-smenya-zam-predsedatelite-na-parlamentarnata-grupa-i-tsenzurira-partiynite-izkazvaniya.html", "text": "Генералният председател на управляващата Партия на справедливостта и развитието (ПСР) и президент на Турция Реджеп Тайип Ердоган критикува остро работата на ръководството на Парламентарната група (ПГ), пише вестник „Хюриет”. На последното заседание на Централния изпълнителен и ръководен съвет (ЦИРК), Ердоган ги е смъмрил с думите: „Непрекъснато ви виждам по телевизионните студия, а в пленарна зала никакви ви няма.” Това означава, че на изборите през ноември в Меджлиса всички (общо пет), или най-малко двама зам.-председатели на ПГ на ПСР ще бъдат сменени. \r\nСъщо така в ПСР стартира процес за „стиковане и еднакво говорене по медиите”. За целта около зам.-генералния председател и говорител на партията Махир Юнал ще бъде сформиран специален екип от 25 депутати. Именно те и само те ще представят ПСР по екраните и на различни други форуми. Новият екип „говорители” е извън министрите и зам.-генералните председатели на ПСР. Те ще правят изявления от името на партията, ще работят синхронизирано в партийната централа и ще използват предварително подготвени „опорни точки”.  \r\nДругите депутати вече няма да излизат по екраните и няма да говорят от името на партията. Освен това всички депутати на ПСР са предупредени да бъдат изключително внимателни в техни споделяния в социалните медии, посочва още „Хюриет”. Георги Димов", "date": "2017.10.17", "title": "Ердоган продължава да стяга партийните редици – сменя зам.-председателите на парламентарната група и цензурира партийните изказвания"}
{"url": "http://www.focus-news.net/news/2017/10/17/2447448/madrid-zadarzhaneto-na-katalunski-aktivisti-e-sadeben-a-ne-politicheski-akt.html", "text": "Задържането на каталунски активисти е съдебен, а не политически акт, заяви министърът на правосъдието на Испания Рафаел Катала, цитиран от Reuters. В понеделник съдът нареди задържането на Жорди Санчес и Жорди Куишарт, лидери на групите „Национално каталунско събрание“ и „Омниум“, борещи се за независимост на автономната испанска област. Двамата са заподозрени в противодържавна дейност, заради участието им в подготовката на референдума за независимост на Каталуния, обявен за незаконен от испанското правителство.  Калина Жекова", "date": "2017.10.17", "title": "Мадрид: Задържането на каталунски активисти е съдебен, а не политически акт"}
{"url": "http://www.focus-news.net/news/2017/10/17/2447449/varna-rayonnata-prokuratura-predade-na-sad-mazh-za-bludstvo-s-dete.html", "text": "59-годишният Христо К. е предаден на съд с обвинителен акт на Районната прокуратура във Варна за извършени действия с цел да възбуди и удовлетвори полово желание без съвкупление с лице, ненавършило 14-годишна възраст. Престъплението по член 149, ал. 1 от Наказателния кодекс се наказва с лишаване от свобода от 1 до 6 години. Това съобщиха от пресслужбата на Апелативна прокуратура – Варна. Подсъдимият обитавал постройка в близост до краен жилищен блок в кв. „Владиславово“ във Варна. В района често играели деца от квартала, които си направили своя площадка със столчета и маси. Децата познавали живеещия в постройката мъж като чичо Ицо. \r\nНа 19 август 2017 г. около 18,30 часа 9-годишно момиченце отишло да потърси приятелите си на площадката. Подсъдимият забелязал детето и го повикал при себе си, подмамил го, че иска да му покаже нещо, и го завел настрани. Районът бил заобиколен от храсти и дървета. Там 59-годишният мъж извършил блудствените действия с момиченцето. \r\nДетето забелязало измежду храстите баба си, която го търсела, и тръгнало към нея. Възрастната жена установила, че внучката й не е сама и различила в тъмното силуета на мъж, когото не познала. Тогава внучката й разказала какво се е случило. \r\nБащата на момиченцето отишло да търси насилника. Подсъдимият излязъл в брадва, която хвърлил по него. После се укрил. \r\nНа следващия ден полицейски служители открили Христо К. и го задържали. \r\nПодсъдимият е с мярка за неотклонение „Задържане под стража“, взета с определение на Варненския районен съд по искане на Районната прокуратура. \r\nПредстои делото срещу 59-годишния мъж, който е с чисто съдебно минало, да бъде насрочено за разглеждане в съда.", "date": "2017.10.17", "title": "Варна: Районната прокуратура предаде на съд мъж за блудство с дете"}
{"url": "http://www.focus-news.net/news/2017/10/17/2447450/mariana-kukusheva-balgarskiyat-hlyab-e-nay-evtinata-i-zdravoslovna-hrana-koyato-se-predlaga-v-tseliya-es.html", "text": "Цените на българския хляб се определят на принципа търсене и предлагане, говоря за белия сектор. И в момента, и вчера, и утре, българският хляб е най-евтината храна, която се предлага в целия ЕС, а в частност и България. Това каза в интервю за Агенция „Фокус“ председателят на УС на Националния браншови съюз на хлебопекарите и сладкарите Мариана Кукушева за готвените промени в Закона за храните. „Българският хляб е единствената здравословна храна, която се произвежда изцяло от българска суровина. Това трябва да събужда адмирации и да води до уважение към българските легални хлебопроизводители, които с усилия и огромна воля произвеждат своя хляб и го доставят в бялата търговска мрежа на страната. За съжаление обаче, 50% от хляба и закуските, които даже се доставят в училища и детски градини, са произведени от сивия сектор. Днес по една национална телевизия бяха показани 7 вида тестени изделия, които не отговарят на никакви критерии за безопасност и качество“, коментира Кукушева. По думите й това е представителна извадка за изхранването в училища и детски градини и за нарушения на Наредба 9 на МЗХГ по отношение на училищното хранене – храната да бъде по утвърден стандарт в България, а по такъв произвежда само белият сектор. „Ето тук в тези болни места искаме изключителен контрол върху кметовете, директорите на училища и детски градини и върху доставчиците. Нека бъдем публично оповестен списъкът на доставчиците, защото това са храни, които се изплащат изцяло от държавния бюджет, а него го сформират лоялните данъкоплатци т.е. белият бизнес на държавата“, допълни Кукушева.  \r\nТя уточни, че вече 26 години развиват свободен пазар и конкурентен бизнес. „С оглед на това лоялният бял бизнес има добре етикетирано производство, отговарящо на регламентите от 2009 г. Там коректно е изписано пътното съдържание на съответната храна, даже и в процентно съдържание. Изписани са и алергените, но в момента съществува вълна на търсене на храни, които се произвеждат в обекти, които в повечето случаи не са регистрирани в агенцията за контрол и безопасност на храните. Като потребители е добре, влизайки в тези обекти, да поискате удостоверението за регистрация в агенцията за контрол и безопасност на храните и да потърсите сами информация богатата гама от продукти от колко души е произведена, какъв образователен ценз имат те“, допълни тя. Според нея отговорът на тези въпроси всъщност е заложен в проектозакона за храните.  \r\nЛюба АЛЕКСИЕВА", "date": "2017.10.17", "title": "Мариана Кукушева: Българският хляб е най-евтината и здравословна храна, която се предлага в целия ЕС"}
{"url": "http://www.focus-news.net/news/2017/10/17/2447451/ot-bsp-za-balgariya-iskat-izslushvane-na-shefovete-na-toplofikatsiite.html", "text": "Представителите на „БСП за България” в парламентарната комисия по енергетика поискаха изслушване на ръководствата на „Топлофикация София” и останалите топлофикации в страната преди началото на отоплителния сезон. Това съобщиха от пресцентъра на ГС на „БСП за България” – София. „Предлагаме на следващото редовно заседание на Комисията по енергетика да бъде включено като първа точка в дневния ред изслушване на ръководствата на „Топлофикация София” ЕАД и останалите топлофикационни дружества в страната относно готовността им за отоплителния сезон 2017/2018, пише в писмото на депутатите от „БСП за България”. Те предлагат по темата да бъдат изслушани и ресорните представители на КЕВР и Министерство на енергетиката.", "date": "2017.10.17", "title": "От „БСП за България” искат изслушване на шефовете на топлофикациите"}
{"url": "http://www.focus-news.net/news/2017/10/17/2447452/yuriy-aslanov-sotsiolog-pod-rakovodstvoto-na-korneliya-ninova-se-prekasna-seriyata-ot-pobedi-na-gerb-i-levitsata-e-na-kasa-distantsiya-sled-upravlyavashtite.html", "text": "Под ръководството на Корнелия Нинова се прекъсна серията от победи на ГЕРБ, а сега левицата е на къса дистанция след управляващите и спори за първото място. Това каза социологът Юрий Асланов и член на Националния съвет на БСП  в интервю за Агенция „Фокус“ за изминалото заседание на Националния съвет на БСП, за смисъла от свикване на сесия на 49-ия Конгрес и за вътрешнопартийната опозиция на Корнелия Нинова в БСП. Асланов припомни, че в началото на миналата година преди Корнелия Нинова да застане на начело на партията, влиянието на БСП беше с 1 под 10 % в електорално отношение. „БСП беше една от многото партии с 38 депутати, сега има 80 депутати и е ключов и незаобиколим фактор в българската политика. Второ – за първи път под ръководството на Нинова се прекъсна серията от победи на партия ГЕРБ и те претърпяха загуба, при това категорична, на президентските избори. БСП почти изравни силите с ГЕРБ, продължава и сега. На много къса дистанция след ГЕРБ спори за първото място. При всички положения партията е в много добра енергична позиция да атакува властта, което е задачата на всяка една опозиционна сила“, коментира Асланов. Социологът поясни, че сред редовите социалисти Корнелия Нинова се ползва с безспорен авторитет, заради енергията, която е внесла в партията. „Разбира се, че всеки допуска грешки и тя е правила грешки, но трябва да се сравнява с това, което беше преди нея и така да се оценява нейната роля“, допълни социологът. \r\nДеница КИТАНОВА", "date": "2017.10.17", "title": "Юрий Асланов, социолог: Под ръководството на Корнелия Нинова се прекъсна серията от победи на ГЕРБ и левицата е на къса дистанция след управляващите"}
{"url": "http://www.focus-news.net/news/2017/10/17/2447453/blagoevgrad-neshka-robeva-blagodari-na-kmeta-na-obshtinata-d-r-atanas-kambitov-za-organiziraneto-na-turnira-po-hudozhestvena-gimnastika.html", "text": "Известната българска състезателка по художествена гимнастика, хореограф, треньор и президент на клуб по художествена гимнастика „Левски“ - София Нешка Робева благодари на кмета на Община д-р Атанас Камбитов за организирането и провеждането на Първи турнир по художествена гимнастика „Купите на кмета на община Благоевград“. Тя публикува емоционален пост в социалните мрежи. Това съобщиха от пресцентъра на Общината. „Най-кратката и точна оценка за инициативата, подготовката и провеждането на турнира е БРАВО! В Благоевград художествената гимнастика има кратка история. Но когато един спорт е желан, когато общината и съветниците са на едно мнение и особено, когато кметът се казва Камбитов, то резултатите са на лице“, пише в част от благодарственото си слово Нешка Робева. \r\nПрезидентът на най-стария клуб по художествена гимнастика „Левски“ изказа възхищението си към ръководителя на КХГ „Пирин“ - Лидия Стоянова. „Прекрасно подготвени деца, млади и ентусиазирани треньори и най-важното - опитен и всеотдаен ръководител, каквато е Лидия Стоянова. Браво!“ , допълни тя.\r\n  Нешка Робева пристигна в Благоевград за участие в Първи турнир по художествена гимнастика „Купите на кмета на община Благоевград“, където представи своите грации в трите възрастови групи. Девойки младша възраст, девойки старша възраст, където взеха награда трето място и жени ансамбли- с медал за трето място. Турнирът се проведе на 14 и 15 октомври 2017 г.\r\n   В резултат на целенасочената политика на кмета на Благоевград д-р Атанас Камбитов през 2014 година се основава КХГ „Пирин“ с цел разширяване, обогатяване и развитие палитрата на различните видове спортове в общината.", "date": "2017.10.17", "title": "Благоевград: Нешка Робева благодари на кмета на Общината д-р Атанас Камбитов за организирането на турнира по художествена гимнастика"}
{"url": "http://www.focus-news.net/news/2017/10/17/2447454/tolonews-nachalnikat-na-politsiyata-v-afganistanskata-provintsiya-paktiya-e-zaginal-pri-samoubiystvenata-ataka-sreshtu-trenirovachen-tsentar.html", "text": "Представители на силите за сигурност потвърдиха, че при самоубийствената атака и последвалото въоръжено нападение срещу полицейски тренировъчен център в югоизточната провинция Пактия е загинал началникът на полицията в областта, предава toloNews.\r\nАтаката бе стартирана около 9.30 часа (местно време) във вторник, а сраженията продължиха до обедните часове. За нападението бяха използвани два заминирани автомобила, с които бе проправен път за въоръжените нападатели. Не е известно какъв е техният брой.\r\nНеясно остава и колко души са станали жертви на атаката, но местните власти се опасяват, че броят им ще нараства през следващите часове заради големия брой ранени.Тереза Герова", "date": "2017.10.17", "title": "toloNews: Началникът на полицията в афганистанската провинция Пактия е загинал при самоубийствената атака срещу тренировъчен център"}
{"url": "http://www.focus-news.net/news/2017/10/17/2447455/varna-apelativniyat-sad-prodalzhi-prestoya-v-aresta-na-obvinen-v-otvlichane-i-iznasilvane-na-zhena.html", "text": "Варненският апелативен съд потвърди като законосъобразно определение на Окръжен съд – Търговище, с което е било отказано изменение на мярката за неотклонение от „Задържане под стража“ в по-лека на Стилиян Стоянов, обвинен в две тежки престъпления с висока обществена опасност. Това съобщиха от пресцентъра на Апелативния съд. 53-годишният мъж от с. Паламарца е привлечен като обвиняем с друго лице (Диян В.) за това, че на 29 август тази година в района на с. Гагово в съучастие отвлекли 45-годишна жена, която по-късно изнасилили. \r\nПресслужбата на Апелативен съд припомня, че обвиняемият е в ареста от 1 септември 2017 г. Двете престъпления са станали в началото на вечерта. Автомобилът на Стилиян, в който пътували още трима души, застигнал по пътя между селата Гагово и Паламарца 45-годишната жена. Тя се прибирала към дома си, след като била да помага в работата на мъжа си. Мъжете качили пострадалата в джипа против волята й и оказаната съпротива. В село Паламарца двама от пътниците слезли, а Стилиян и вторият обвиняем продължили с жената, като не й позволявали да отговори на телефонните повиквания и натискали главата й надолу, за да не бъде забелязана от хората в селото. Заплашвали я през целия път до дома на Стоянов, където била изнасилена. Близките й подали сигнал, а органите на реда задържали и отвели насилниците в полицейското управление.\r\nСъставът на Варненския апелативен съд днес остави без уважение жалбата на обвиняемия срещу постоянния арест, в която се твърди, че той не е участвал в извършването на отвличането и на изнасилването. Съставът на съда обаче намира, че ОС – Търговище правилно е преценил всички събрани до настоящия момент доказателства. Като косвените, така и преките, и гласните доказателства кореспондират със СМЕ. Преценката им обосновава предположението, че Стоянов е съпричастен към тежките престъпления, за които е привлечен като обвиняем. Законът предвижда за отвличане, извършено в съучастие затвор от 7 до 15 години, а за изнасилване – от 3 до 15 години „лишаване от свобода“. И двете престъпни деяния са с изключително висока степен на обществена опасност, отбеляза съдът.\r\nФактът, че Стоянов е осъждан два пъти ефективно преди повече от 25 години за три изнасилвания се цени и от този съд като основание за извода, че има опасност ако е на свобода обвиняемият да извърши престъпление. \r\nОпределението на Апелативен съд – Варна, с което се потвърждава постоянната мярка за неотклонение „задържане под стража“ на Стилиян Стоянов, разследван с друго лице за отвличането и изнасилването на 45 годишна жена е окончателно.", "date": "2017.10.17", "title": "Варна: Апелативният съд продължи престоя в ареста на обвинен в отвличане и изнасилване на жена"}
{"url": "http://www.focus-news.net/news/2017/10/17/2447456/turtsiya-dve-ot-diplomaticheskite-predstavitelstva-na-sasht-zapochvat-da-izdavat-vizi-samo-pri-humanitarni-i-zdravoslovni-sluchai.html", "text": "Посолството на САЩ в Анкара оповести чрез социалните медии, че започва да издава визи на турски граждани само в доказани спешни случаи – хуманитарни и здравословни, предаде информационната агенция Догу хабер ажансъ (ДХА). Оторизираните за това са самото посолство, както и Генералното консулство в Истанбул. Другите две дипломатически представителства на САЩ в Турция – консулствата и Измир и в Адана, остават на досегашния режим. А именно – издаване само на имиграционни визи и консулски услуги за американски граждани, посочва още ДХА. Георги Димов", "date": "2017.10.17", "title": "Турция: Две от дипломатическите представителства на САЩ започват да издават визи само при хуманитарни и здравословни случаи"}
{"url": "http://www.focus-news.net/news/2017/10/17/2447457/veliko-tarnovo-vavezhda-se-vremenna-organizatsiya-na-dvizhenieto-vav-vrazka-s-natsionalna-sreshta-na-profesionalnite-gotvachi.html", "text": "Въвежда се временна организация на движението на 21 октомври, съобщиха от пресцентъра на Община Велико Търново. Във връзка с предстоящо провеждане на дефиле в рамките на национална среща на професионалните готвачи ще настъпи временна промяна в организация движението на МПС. На 21 октомври, събота, от 10.30 до 12.00 часа (или до приключване на събитието) се затварят за движение улиците: „Иван Вазов”, пл. „Велчова завера”, „Стефан Стамболов”, „Независимост”, до паметник „Майка България”.", "date": "2017.10.17", "title": "Велико Търново: Въвежда се временна организация на движението във връзка с национална среща на професионалните готвачи"}
{"url": "http://www.focus-news.net/news/2017/10/17/2447458/afp-broyat-na-zaginalite-pri-samoubiystveniya-atentat-i-posledvaloto-napadenie-v-afganistan-dostigna-do-32-ma-dushi-nad-200-sa-raneni.html", "text": "Броят на загиналите в резултат на двойната самоубийствена атака и последвалото въоръжено нападение в полицейски тренировъчен център в югоизточната афганистанска провинция Пактия достигна до 32-ма души, а пострадалите са повече от 200, предава AFP. \r\n„Болницата е препълнена и призоваваме хората да дарят кръв“, заяви представител на здравните власти в провинция Пактия. \r\nАтаката бе стартирана около 9.30 часа (местно време) във вторник, а сраженията продължиха до обедните часове. За нападението бяха използвани два заминирани автомобила, с които бе проправен път за въоръжените нападатели. Не е известно какъв е техният брой.\r\nМестните власти се опасяват, че през следващите часове броят на жертвите ще се увеличи заради големия брой ранени.Тереза Герова", "date": "2017.10.17", "title": "AFP: Броят на загиналите при самоубийствения атентат и последвалото нападение в Афганистан достигна до 32-ма души, над 200 са ранени"}
{"url": "http://www.focus-news.net/news/2017/10/17/2447459/vitsepremierat-valeri-simeonov-ne-vodya-bitki-s-nikogo-no-si-zashtitavam-izkonnite-choveshki-prava.html", "text": "Не водя битки с никого, но си защитават изконните човешки права. Това каза пред журналисти в Пловдив вицепремиерът Валери Симеонов по повод отношенията му с медиите в последно време, предаде репортер на Радио „Фокус” – Пловдив. „Неправилно е изтълкувано поведението ми”, подчерта Симеонов.\r\nПопитан как ще коментира исканата му от ДПС оставка, той отговори, че му се вижда „пошло на този ден да се говори за ДПС”. След това прикани журналистите да направят справка чии изказвания са повече на езика на омразата. „Да наречеш някой ксенофоб и фашист също е език на омразата, а на това сме свидетели от влизането ни в 43-то Народно събрание преди три години. Но това не възмущава никого”, каза още Валери Симеонов.\r\nЦветана ТОНЧЕВА", "date": "2017.10.17", "title": "Вицепремиерът Валери Симеонов: Не водя битки с никого, но си защитавам изконните човешки права"}
{"url": "http://www.focus-news.net/news/2017/10/17/2447460/sofiya-86-godishna-zhena-ot-dolna-banya-e-stanala-zhertva-na-telefonna-izmama.html", "text": "86-годишна жена от Долна баня е станала жертва на телефонна измама, съобщиха от Областната дирекция на МВР – София. За извършеното спрямо нея престъпление възрастната жена сигнализирала в полицията вчера около 15.40 часа. Тя обяснила, че на домашния си телефон получила обаждане от непознат мъж, представил се за полицейски служител. Мнимият полицай успял да я убеди, че се извършва операция по залавяне на телефонни измамници и от нея се иска да остави всички пари, с които разполага, на тротоара пред дома си. Пенсионерката доверчиво изпълнила указанията му и оставила на посоченото място наличните си спестявания в размер на 2000 лева. По случая в Районно управление „Полиция” – Костенец е образувано досъдебно производство. .", "date": "2017.10.17", "title": "София: 86-годишна жена от Долна баня е станала жертва на телефонна измама"}
{"url": "http://www.focus-news.net/news/2017/10/17/2447461/pregled-na-mezhdunarodnite-novini-do-13-chasa-agentsiya-fokus.html", "text": "Броят на загиналите в резултат на двойната самоубийствена атака и последвалото въоръжено нападение в полицейски тренировъчен център в югоизточната афганистанска провинция Пактия достигна до 32-ма души, а пострадалите са повече от 200.\r\n„Болницата е препълнена и призоваваме хората да дарят кръв“, заяви представител на здравните власти в провинция Пактия. \r\nАтаката бе стартирана около 9.30 часа (местно време) във вторник, а сраженията продължиха до обедните часове. За нападението бяха използвани два заминирани автомобила, с които бе проправен път за въоръжените нападатели. Не е известно какъв е техният брой.\r\nМестните власти се опасяват, че през следващите часове броят на жертвите ще се увеличи заради големия брой ранени.\r\n*** В навечерието на срещата с държавния глава на САЩ Доналд Тръмп, министър-председателят на Гърция Алексис Ципрас  подчерта, че страната му се възстановява след седемгодишна финансова криза и засилва своята геостратегическа роля в региона.\r\nЦипрас пристигна във Вашингтон в ранните часове на вторник след двудневно посещение в Чикаго, където се срещна с членове на гръцко-американската общност и американски бизнесмени.Очаква се по-късно той да проведе среща с директора на Международния валутен фонд (МВФ) Кристин Лагард, за да обсъдят гръцкото искане за облекчаване на дълга. Гръцкият премиер се ангажира да завърши преговорите по темата до края на годината. Ципрас се надява, че дотогава ще бъде създадено правителство в Германия, което ще проправи пътя за началото на дискусията за облекчаване на гръцкия дълг - с помощта на МВФ.\r\nСъстоянието на гръцката икономика бе обсъдена и от финансовия министър Евклидис Цакалотос и неговия заместник в рамките на срещите им с министъра на финансите на САЩ Дейвид Малпас, който според съобщенията е изразил подкрепата си срещу натиска на МВФ върху европейските кредитори на Гърция.\r\nЦипрас се подготвя и за обсъждането на редица важни въпроси с президента на САЩ Доналд Тръмп в рамките на среща, която ще се проведе в Белия дом. Очаква се сред водещите теми в преговорите между двамата лидери да бъде и двустранното сътрудничество в областта на отбраната. \r\nПреди началото на визитата правителствен източник от Вашингтон подчерта значението на посещението на лидер на лява партия като СИЗИРА в Белия дом.\r\nПо всичко личи, че Вашингтон продължава да се интересува от по-нататъшното развитие на сътрудничеството с Гърция в отбранителния сектор. През уикенда алтернативният министър на отбраната Димитрис Витсас ще пътува до САЩ, за да присъства на конференция по отбраната и да проучи възможностите за оръжейната компания Hellenic Defense Systems (EAS).\r\nПриоритет за EAS е модернизирането на гръцката въздушна флотилия, но поради бюджетните ограничения все още не е ясно кога това ще бъде възможно. Във всеки случай посещението на Витас се очаква да подготви почвата за по-високи преговори във военната сфера, които трябва да се проведат в рамките на посещението на Ципрас във Вашингтон.\r\n***21-годишна жена е задържана в испанския град Паламос по подозрение във връзки с терористи. Според изявлението, задържаната е испанска гражданка и е вербувала други жени да се присъединят към терористичната групировка „Ислямска държава“. Според властите, жената се е саморадикализирала чрез пропагандни материали на терористичната групировка и е създала онлайн мрежа с други джихадисти, предимно жени. \r\nВ съобщението се посочва, че операцията на испанската гражданска гвардия е извършена с помощта на американското Федерално бюро за разследване (ФБР). Смята се, че жената е част от глобална терористична мрежа, която полицията разследва през последните две години. \r\nПо данни на полицията, от средата на 2015 година насам, когато властите повишиха  нивото на терористична заплаха  на четвърто от пет възможни, по подозрение във връзки с терористични организации в страната са задържани 206 души.\r\n*** Правителството на Испания понижи прогнозите за икономически растеж през 2018 г. заради кризата с Каталуния. Мадрид очаква през следващата година ръстът да бъде 2,3 %. По-рано очакванията бяха за 2,6 %. \r\nВ допълнение бяха приведени данни, съгласно които бюджетният дефицит на страната през текущата година ще възлиза на 3,1 %. Въпреки усложнената ситуацията властите изразиха надежди за подобряване на ситуацията на пазара на труда в следващите месеци.\r\n*** Федералният министър на вътрешните работи на ФРГ Томас де Мезиер получи подкрепата Централния комитет на германските католици (ZdK) за въвеждане на чествания на мюсюлмански празници в някои части на страната. Но на германските граждани идеята съвсем не се хареса.\r\n„В едно мултирелигиозно общество в райони с висок дял на мюсюлмани може да бъде въведено празнуване на ислямски празници, без това да засегне нашите християнски традиции“, заяви председателят на ZdK Томас Щернберг, допълвайки, че празниците „не са последователност от почивни дни, а признаци за богатството на традициите“. \r\nТомас де Мезиер неотдавна демонстрира готовност за въвеждането на мюсюлмански празници в някои региони на Германия. „Готов съм да говоря за това“, увери германският социалдемократ. За изявлението си обаче той получи остра критика от редиците на собствената си партия. \r\nИ не само. Проучване на института Insa показва, че гражданите на Германия се противопоставят на подобна отстъпка към изповядващата ислям част от обществото. Седем от 10 анкетирани не подкрепят въвеждането на ислямски празници. \r\n„За много голяма част от германското общество ислямът не принадлежи на Германия\", обяснява експертът от Insa Херман Бинкерт. Политическите лидери трябва да „вземат на сериозно\" мнението на гражданите по такъв чувствителен въпрос, допълни Бинкерт.\r\n*** Заместник-посланикът на ООН за Северна Корея  Ким Ин Рьонг предупреди за опасността от избухването на ядрен конфликт. Според думите му, ситуацията на Корейския полуостров „е достигнала много рискова точка“ и ядрената война може да избухне във всеки един момент. \r\nКим Ин Рьонг подчерта, че нито една друга страна в света не е отправяла толкова екстремни и директни заплахи срещу Пхенян, каквито са тези на САЩ. Северна Корея не е подписала  Международното споразумение за премахване на ядреното оръжие поради заплахата от страна на Вашингтон, уточни дипломатът.\r\n***", "date": "2017.10.17", "title": "Преглед на международните новини до 13 часа (Агенция „Фокус“)"}
{"url": "http://www.focus-news.net/news/2017/10/17/2447462/v-sadebnata-palata-shte-se-provede-brifing-vav-vrazka-s-razsledvane-na-spetsializiranata-prokuratura-na-teritoriyata-na-burgas.html", "text": "От 15.30 часа в зала № 2 на 4 ет. в Съдебната палата говорителят на главния прокурор – г-жа Румяна Арнаудова, административният ръководител на Специализираната прокуратура – г-н Иван Гешев и директорът на ГДБОП-МВР - гл. комисар Ивайло Спиридонов - ще дадат брифинг във връзка с разследване на Специализираната прокуратура на територията на гр. Бургас. Това съобщиха от пресцентъра на Прокуратурата.", "date": "2017.10.17", "title": "В Съдебната палата ще се проведе брифинг във връзка с разследване на Специализираната прокуратура на територията на Бургас"}
{"url": "http://www.focus-news.net/news/2017/10/17/2447463/dobrich-obshtinata-osiguri-nov-avtomobil-za-dnevniya-tsentar-za-vazrastni-s-uvrezhdaniya.html", "text": "Община град Добрич закупи нов автомобил за потребителите на Дневен център за възрастни с увреждания, съобщиха от пресцентъра на Общината. Превозното средство ще обслужва лицата, ползващи услугите на социалното заведение, като ще ги транспортира безплатно от техните домове до Дневния център. Центърът предоставя социални услуги на лица с физически и ментални увреждания на възраст над 18 години. Неговият капацитет е 40 лица. Той разполага с богата материална база, включваща трапезария, зала за отдих, зала за занимателна терапия, зала за лечебна физкултура, кабинети за индивидуални консултации и лечебен масаж, медицински кабинет. Дейността на социалното заведение е насочена към подпомагане социалната адаптация на лица в неравностойно положение и повишаване тяхната пригодност за самостоятелен и качествен живот. От своето създаване през 2006 г. до момента социалната услуга е предоставена на над 100 лица. За комфорта на клиентите и качественото предоставяне на социалните услуги се грижат 12 души квалифициран и помощен персонал.", "date": "2017.10.17", "title": "Добрич: Общината осигури нов автомобил за Дневния център за възрастни с увреждания"}
{"url": "http://www.focus-news.net/news/2017/10/17/2447464/veliko-tarnovo-na-9-godini-lishavane-ot-svoboda-e-osaden-36-godishen-mazh-za-opit-za-ubiystvo-na-pastroka.html", "text": "На девет години лишаване от свобода е осъден 36-годишен мъж за опит за убийство на пастрока си по обвинение на Окръжна прокуратура – Велико Търново. Делото е разгледано по реда на съкратено съдебно следствие при което подсъдимият се призна за виновен и прие за верни фактите изложени в обвинителния акт. Това съобщиха от пресцентъра на Апелативна прокуратура – Велико Търново.  Жеко А. е осъден за това, че на 17 септември 2016 г. в имот  в гр. Полски Тръмбеш, направил опит умишлено да умъртви Кою К. на 63 години от същия град, по особено мъчителен начин, чрез намушкване с нож в коремната област, като престъплението останало недовършено поради независещи от дееца причини. Престъпление по чл. 116, ал. 1, вр. чл. 115, вр. чл. 18 от НК.\r\nОбвиняемият живеел с майка си  и пастрока си, но не харесвал втория си баща и освен това го подозирал, че има интимна връзка със съседка. На 17 септември 2016 г. следобед, след като изпил четири литра бира, се  прибрал в дома си. В двора на къщата заварил втория съпруг на майка си да разговаря  със съседката, която подозирал във връзка с пастрока му - казал на двамата: „Обичайте се и бъдете щастливи“ и влязъл в къщата. Не след дълго обвиняемият излязъл на двора, в ръката си прикривал кухненски нож, насочил се към Кою К.  и започнал да крещи, че ще го  убие. Пострадалият се опитвал да го успокои, но обвиняемият  продължавал да крещи, замахнал с ножа и  го намушкал в корема. Кою К. паднал на земята, започнал да крещи на обвиняемия да спре, защото ще го убие. Въпреки това Жеко А. се надвесил над ранения и започнал да му нанася удари с юмруци по главата и прекратил боя след намеса на съседи. Пострадалият бил откаран в болница и опериран по спешност. Обвиняемият е  осъждан. \r\nПо искане на прокуратурата по отношение на Жеко А. е взета мярка за неотклонение „задържани под стража“.\r\nПрисъдата подлежи на обжалване пред Апелативен съд – Велико Търново.", "date": "2017.10.17", "title": "Велико Търново: На 9 години лишаване от свобода е осъден 36-годишен мъж за опит за убийство на пастрока"}
{"url": "http://www.focus-news.net/news/2017/10/17/2447465/the-spain-report-ispanski-f-18-se-razbi-pri-izlitane-ot-bazata-torehon-kray-madrid.html", "text": "Изтребител F-18 на Военновъздушните сили на Испания се разби при излитането си от авиобаза „Торехон“ край столицата Мадрид. Това потвърди за електронната медия The Spain Report говорител на ВВС. \r\nКъм момента е известно, че машината е загубила мощност, което е довело до катастрофата. Все още няма налична информация за съдбата на пилота.Агенция „Фокус“ припомня:\r\nТова е втори подобен инцидент в страната за последната седмица. Военен самолет се разби навръх националния празник на Испания (12 октомври), след като участва в парада за националния празник в Мадрид. Инцидентът се случи в близост до военновъздушната база Лос Ланос близо до град Албасете, на 300 км югоизточно от столицата. Пилотът загина..Тереза Герова", "date": "2017.10.17", "title": "The Spain Report: Испански F-18 се разби при излитане от базата „Торехон“ край Мадрид"}
{"url": "http://www.focus-news.net/news/2017/10/17/2447466/zam-ministar-denitsa-nikolova-shte-uchastva-v-shestiya-godishen-forum-po-strategiyata-na-es-za-dunavskiya-region.html", "text": "Заместник-министърът на регионалното развитие и благоустройството Деница Николова ще вземе участие в Шестия годишен форум по Стратегията на ЕС за Дунавския регион, който ще се проведе на 18 и 19 октомври в гр. Будапеща, Унгария. Това съобщиха от пресцентъра на МРРБ. Форумът се организира заедно с годишната среща на Програма „Дунав“. Основните теми, които ще обсъдят участниците в него, са енергийна сигурност, развитие на инфраструктурата, чиста свързаност. Ще бъдат обхванати теми, свързани със сътрудничеството между държави-членки на ЕС в Дунавската стратегия и такива извън съюза, както и бъдещото на макрорегионалните стратегии след 2020 г. \r\nВторият ден от годишния форум е посветен на Програма „Дунав“ и обхваща теми, свързани със Съвместния изследователски център за Дунавска инфраструктура за референтни данни и услуги, както и приноса на програмата за Дунавския регион и нейното капитализиране настояще и бъдеще. Ще бъде дискутирано и финансирането на четирите основни стълба на Дунавската стратегия. \r\nВ края на форума България ще приеме от Унгария председателството на Стратегията на ЕС за Дунавския регион.", "date": "2017.10.17", "title": "Зам.-министър Деница Николова ще участва в Шестия годишен форум по Стратегията на ЕС за Дунавския регион"}
{"url": "http://www.focus-news.net/news/2017/10/17/2447467/blagoevgrad-tantsovata-formatsiya-banskite-fukli-e-s-prestizhno-klasirane-na-natsionalno-tantsovo-sarevnovanie.html", "text": "Танцовата формация „Банските фукли“ с престижно класиране на национално танцово съревнование. Това съобщиха от пресцентъра на Община Банско. Над 750 танцьори от 32 клуба от цяла България играха вихрени хора и ръченици в Летния театър в град Сандански. Проведеният от 13 до 15 октомври Национален фолклорен фестивал в южния град се налага като един от най-авторитетните форуми в страната за надпревара на любителите на българските народни танци.\r\nВ Сандански бяха и танцьорите от читалище „Никола Вапцаров 1894 г.” с ръководител Райна Асева. Хилядната публика посрещна с аплодисменти появата на сцената на „Банските фукли“. Макар и първи в програмата, без още да са видели изпълненията на другите състави, банскалии разбраха от реакцията на публика и жури, че ще бъдат сред победителите на фестивала.\r\nТанцовата формация от Банско се представи с изпълнение на автентично хоро от Пиринска етнографска област, обработено хоро от Шоплука и композиция на надиграване с ръченица на шопи, тракийци и добруджанци. Сцената грейна с пъстрите носии от различните краища на България, с които бяха облечени банскалии. Отново публика, организатори и жури с радост и удоволствие се оставиха да бъдат покорени от емоцията и настроението на “фуклите”.\r\nЗрителите бяха особено впечатлени от хореографската композиция на ръководителката на състава Райна Асева. В надиграването бяха показани композиционна сложност, прецизност на изпълнението, свежест на идеята и  такова чувство за хумор, че журито не успя да скрие задоволството си в края на изпълнението.\r\nЗа цялостното им представяне, председателят на журито доцент Петър Петров, Ивайло Иванов  – главен хореограф на ансамбъл „Филип Кутев” и Маргарита Братоева  от катедра „Хореография” на ЮЗУ, присъдиха на танцьорите от Банско второто място в III Национален фестивал Национален фолклорен фестивал „Сандански пее, заиграва – Пирина разлюлява”.\r\nДенят на конкурсната програма съвпадна с църковния празник, посветен на Св. Петка Българска. По този повод, но и за да уважи и насърчи старанието на участниците да пазят и поддържат българския дух и традиции, на гала-концерта присъства и Неврокопския владика Серафим, който благослови присъстващите и освети  обредни хлябове, символизиращи българските добродетели.  Танцьорите от ансамбъл „Филип Кутев”, заедно с изпълненията на победителите превърнаха спектакъла по награждаването в апотеоз на вечно живия български дух и неутолимата жажда за красота, въплътена в българския фолклор.\r\nПаричната награда от победата си в танцовата надпревара в деня на българската светица – закрилница на семейството и децата, жените от танцовия състав даряват за здравето на Мартина Танева и отправят молитви и пожелания за бързо изцеление на детето.", "date": "2017.10.17", "title": "Благоевград: Танцовата формация „Банските фукли“ е с престижно класиране на национално танцово съревнование"}
{"url": "http://www.focus-news.net/news/2017/10/17/2447468/zapochna-zasedanieto-na-ksns-pri-prezidenta-rumen-radev-za-antikoruptsionnite-zakonodatelni-merki.html", "text": "Започна заседанието на Консултативния съвет за национална сигурност (КСНС) при президента Румен Радев на тема „Необходими законодателни мерки за противодействие на корупцията“, предаде репортер на Агенция „Фокус“. На „Дондуков“ 2 пристигнаха: премиерът Бойко Борисов, главният прокурор Сотир Цацаров, зам.-председателят на ПП ГЕРБ и председател на ПГ на партията Цветан Цветанов, председателят на НС Димитър Главчев, председателят на ДПС Мустафа Карадайъ, председателят на БСП, председател на ПГ на „БСП за България“ Корнелия Нинова, вътрешният министър Валентин Радев, правосъдният министър Цецка Цачева, вицепремиерът и министър на отбраната Красимир Каракачанов,  вицепремиерът и външен министър Екатерина Захариева, за.-председателят на НС и народен представител от ОП Явор Нотев, председателя на ВКС Лозан Панов. Агенция „Фокус“ припомня: На 9 октомври президентът Румен Радев прекрати КСНС заради липса на кворум и насрочи ново заседание на 17 октомври. Решението си той обоснова, като обясни, че са започнали задълбочени дебати, които не са продължили поради отсъствието и напускането на част от членовете на Съвета заради международни ангажименти, въпреки предварително потвърденото им участие в заседанието на Съвета. По думите му именно това е довело до загуба на кворум. Радев отбеляза, че пробив в борбата с корупцията ще стане възможен едва тогава, когато тя стане приоритет за българските политици пред техните вътрешни и международни ангажименти. \r\nЛидерът на БСП Корнелия Нинова разчете случилото се бойкот на заседанието от страна на управляващите.\r\nМинистърът на правосъдието Цецка Цачева бе категорична, че не става дума за бойкот и изрази изненадата си от подобни твърдения, тъй като такива изказвания не са направени по време на самото заседание. Правосъдният министър уточни, че министър-председателят Бойко Борисов категорично е заявил, че за следващото заседание на КСНС след седмица министрите, които по право са членове на КСНС, ще бъдат на заседанието дори да има предварителни ангажименти, за да продължи дискусията. \r\nПремиерът Бойко Борисов заяви, че новината за бойкот на заседанието е 100% фалшива. \r\nЛюба АЛЕКСИЕВА", "date": "2017.10.17", "title": "Започна заседанието на КСНС при президента Румен Радев за антикорупционните законодателни мерки"}
{"url": "http://www.focus-news.net/news/2017/10/17/2447469/afp-pilotat-na-razbiliya-se-f-18-v-ispaniya-e-zaginal.html", "text": "Пилотът на испанския изтребител F-18, който се разби при излитане от базата „Торехон“ край Мадрид, е загинал, предава AFP. \r\n„Пилотът на самолета е загинал в резултат на инцидента, който се случи при излитане“, се казва в съобщение от Министерството на отбраната на Испания, публикувано в социалната мрежа „Туитър“. Агенция „Фокус“ припомня:\r\nТова е втори подобен инцидент в страната за последната седмица. Военен самолет се разби навръх националния празник на Испания (12 октомври), след като участва в парада за националния празник в Мадрид. Инцидентът се случи в близост до военновъздушната база Лос Ланос близо до град Албасете, на 300 км югоизточно от столицата. Пилотът загина..Тереза Герова", "date": "2017.10.17", "title": "AFP: Пилотът на разбилия се F-18 в Испания е загинал"}
{"url": "http://www.focus-news.net/news/2017/10/17/2447470/yordanka-ananieva-zam-kmet-na-burgas-obshtinata-otdelya-sredstva-za-izgrazhdaneto-na-dostapna-arhitekturna-sreda-za-horata-sas-zritelni-uvrezhdaniya.html", "text": "Община Бургас отделя средства за изграждането на достъпна архитектурна среда за хората със зрителни увреждания. Това каза пред журналисти зам.-кметът на Бургас Йорданка Ананиева по време на кръглата маса в КЦ „Морско казино“, посветена на Международния ден на белия бастун, предаде кореспондент на Радио „Фокус“. Навсякъде, където се извършват ремонтни дейности, независимо от това дали са в сградния фонд или в публичната инфраструктура, се поставят специални маркировки, които улесняват придвижването на хората със зрителни увреждания, посочи Ананиева. „Това са тактилните плочи по тротоарите, в обществените сгради, всички рампи за достъпна среда са съпътствани с тактилна лента“, каза тя. По думите й Община Бургас работи много активно и помага на хората със зрителни увреждания, работи добре с неправителствените организации. „В Община Бургас има експерт, който има подобни затруднения и помага на всички. Другите начини, с които си партнираме, са различните изяви. Това е много важно да откликваме на потребностите и да имаме добро взаимодействие с хората, които имат подобни проблеми“, каза още Йорданка Ананиева.\r\nМария РУСЕВА", "date": "2017.10.17", "title": "Йорданка Ананиева, зам.-кмет на Бургас: Общината отделя средства за изграждането на достъпна архитектурна среда за хората със зрителни увреждания"}
{"url": "http://www.focus-news.net/news/2017/10/17/2447471/ministar-nikolay-nankov-remontat-na-asparuhov-most-shte-prodalzhi-na-23-oktomvri.html", "text": "Ремонтът на Аспарухов мост във Варна ще продължи на 23 октомври. Това заяви пред журналисти във Варна министърът на регионалното развитие и благоустройството Николай Нанков, предаде репортер на Радио „Фокус” - Варна. Сега дейностите ще започнат в посока Бургас, от страната на Варна - нови фуги и тежко съоръжение в началото на моста, допълни Нанков. Очаква се цялостният ремонт на Аспарухов мост да завърши през 2018 година, като последният етап от дейностите предстои от март до средата на май догодина. Нанков обясни, че ще се търсят добри възможности за организирането на трафика по време на ремонтните дейности, за да не се създават сериозни затруднения в движението. „Най-важно е да се съобразим със сроковете за ремонта, за да не се влиза в пиковите месеци”, отбеляза министърът. Николай Нанков заяви, че Аспарухов мост вече не само е натоварен, но и е крайно недостатъчен да поеме трафика. Има идея за строителството на втори мост, но действия ще се предприемат след приключване на цялостния ремонт на сегашното съоръжение. „Фокус” припомня: \r\nПоследният завършен етап от ремонта на Аспарухов мост приключи на 15 юни тази година. Предвидените ремонтни дейности на съоръжения 2 и 4 завършиха пет дни предсрочно. Мостът е с нова хидроизолация, фуги, асфалт, маркировка, знаци, ограничителни системи, парапети. Инвестицията е за близо 1,3 млн. лв. и е от бюджета на Агенция „Пътна инфраструктура“. Община Варна финансира с 200 000 лв. ремонтана тротоарите по моста. \r\nАспарухов мост е част от път I-1 Варна - Бургас и се състои общо от 11 съоръжения. В експлоатация е от 1976 година и е основна връзка на ж.к. „Аспарухово“ с останалите квартали от община Варна. \r\nРемонтът беше наложителен, тъй като не е обновяван от около 40 години. През миналата година със средства от републиканския бюджет започна поетапното обновяване на моста и бяха ремонтирани 3 от съоръженията в посока Варна, идвайки от кв. „Аспарухово“ и АМ „Черно море“. Преасфалтирани бяха и връзките към пристанище „Варна Изток“. \r\nМарияна ВАЛЕНТИНОВА", "date": "2017.10.17", "title": "Министър Николай Нанков: Ремонтът на Аспарухов мост ще продължи на 23 октомври"}
{"url": "http://www.focus-news.net/news/2017/10/17/2447472/ruskata-tsik-aleksey-navalni-shte-mozhe-da-se-kandidatira-za-prezident-na-rusiya-edva-sled-2028-g.html", "text": "Руският опозиционен лидер и яростен критик на Путин, Алексей Навални ще може да се кандидатира за президент на Русия едва след 2028 г., съобщи председателят на руската Централна избирателна комисия Ела Памфилова, цитирана от AFP. По-рано 41-годишният Навални обяви намерението си да се включи в надпреварата за президентския пост на изборите, насрочени за март следващата година. През февруари 2017 г. опозиционният лидер получи петгодишна условна присъда за незаконно присвояване на средства. Въпреки че Навални и неговите поддръжници намират процеса за политически мотивиран, властите са категорични, че съдебното минало не му позволява да се кандидатира за Кремъл през следващите 10 години и пет месеца. \r\nОчаква се руският държавен глава Владимир Путин, избран за пръв път на този поста през 2000 г., да се кандидатира за нов шестгодишен мандат в Кремъл на изборите през март. Калина Жекова", "date": "2017.10.17", "title": "Руската ЦИК: Алексей Навални ще може да се кандидатира за президент на Русия едва след 2028 г."}
{"url": "http://www.focus-news.net/news/2017/10/17/2447473/turskata-armiya-prodalzhava-da-dava-zhertvi-v-severen-irak-4-ubiti-prez-poslednite-24-chasa.html", "text": "Днес дойде още една тъжна вест от турския военен контингент, провеждащ операция срещу отрядите на Кюрдската работническа партия (ПКК) в района на долината Зап в Северен Ирак, предаде информационната агенция Догу хабер ажансъ (ДХА). При експлозия на ръчно изготвено взривно устройство са загинали двама военни (единият – сержант) и са ранени други трима, от които единият – тежко. По този начин дадените жертви от турските въоръжени сили през последните 24 часа нарасна  на четирима военни. Операцията на турската армия на иракска територия е в близост до границата – точно срещу околия Чукурджа на провинция Хаккяри, уточнява още ДХА.. Георги Димов", "date": "2017.10.17", "title": "Турската армия продължава да дава жертви в Северен Ирак – 4 убити през последните 24 часа"}
{"url": "http://www.focus-news.net/news/2017/10/17/2447474/varna-apelativniyat-sad-otmeni-domashniya-arest-na-mazh-razsledvan-za-lihvarstvo-i-go-zadarzha-pod-strazha-v-sadebnata-zala.html", "text": "Състав на Варненския апелативен съд отмени определение на Окръжен съд – Варна от 6 октомври тази година и измени от „домашен арест“ в „задържане под стража“ мярката за неотклонение на Ибрям Тасмов от Провадия, разследван за извършване на банкова дейност без разрешение. Това съобщиха от Апелативния съд. Втората съдебна инстанция уважи частния протест на прокуратурата, срещу първоначално определената по-лека мярка за неотклонение и задържа обвиняемия под стража в съдебната зала.\r\nПресслужбата на апелативен съд припомня, че 41-годишният провадиец е привлечен като обвиняем по досъдебно производство на РУП - Провадия затова, че в продължителен период от време (от май 2015 до началото на октомври 2017 г.) извършвал незаконна банкова дейност, от която получил значителни неправомерни доходи. От дома на обвиняемия били иззети множество доказателства, сред които и тетрадка, в която е водена отчетност на дадените заеми и на взетата лихва за тях. Описани са имена и суми в лева, в евро, плюс лихвите, които трябва да бъдат получени. Предоставянето на парични суми срещу лихва за определен период е банкова дейност, припомнят от прокуратурата, а за нея е необходим лиценз и разрешение. В дома на Тасмов били намерени близо 10 000 лева, злато, чиято предварителна оценка възлиза на около 100 000 лева, както и 10 автомобила, оставени като залог за дадени заеми, а ключовете за тях се съхранявали от обвиняемия. Органите на реда открили и иззели множество оригинални нотариални актове за собственост на недвижими имоти. \r\nДнес обвинението представи, а съдът прие като писмени доказателства документи, с които полицаите официално са предупредили бащата и брата на обвиняемия да не продължават със заплахи и с опити за въздействие върху свидетели на разследването.\r\nСлед преценка на наличните и на новите гласни, писмени и веществени доказателства Варненският апелативен съд намери, че те обосновават предположението за авторството на деянието, в което Тасмов е привлечен като обвиняем. Показанията на множество свидетели кореспондират с иззетите от дома на Тасмов доказателства. Този съд намира, че първата съдебна инстанция е подценила високата обществена опасност на деянието. Става въпрос за интензивна престъпна дейност, извършвана в продължителен период от време – деяние, което се наказва с лишаване от свобода от 5 до 10 години и глоба от 5000 до 10 000 лева. Ако бъде признат за виновен, съдът може да конфискува част или цялото имущество на дееца. Реална е и опасността ако е с по-лека мярка за неотклонение Ибрям да извърши престъпление.\r\nВ своето определение съдът записа, че за двете малолетни деца на обвиняемия, както и за жената, с която живее на съпружески начала могат да се грижат роднините, с които живеят под един покрив. Има доказателства и за активната роля на съпругата на Ибрям в разследваната дейност, които следва да бъдат преценени от разследващите.\r\nОпределението, с което Варненският апелативен съд отмени определение на Окръжен съд – Варна и измени от „домашен арест“ в „задържане под стража“ мярката за неотклонение на Ибрям Тасмов, разследван за извършване на банкова дейност без разрешение е окончателно.", "date": "2017.10.17", "title": "Варна: Апелативният съд отмени „домашния арест“ на мъж, разследван за лихварство и го задържа под стража в съдебната зала"}
{"url": "http://www.focus-news.net/news/2017/10/17/2447475/liderat-na-turskite-natsionalisti-ako-se-nalozhi-masud-barzani-da-bade-zaloven-i-dokaran-v-ankara.html", "text": "Генералният председател на Партията на националистическото движение (ПНД) Девлет Бахчели оцени последните събития в иракския град Киркук и определи опита на Кюрдската работническа партия (ПКК) да се позиционира там като „пряка опасност и аларма за Турция”, пише вестник „Тюркийе”. „Това положение е въпрос на оцеляване на най-високо равнище. Ако се наложи, лидерът на иракските кюрди Масуд Барзани трябва да бъде заловен и докаран тук – в Анкара. Ако се наложи, трябва без никакъв страх да се предприеме военна интервенция – въздушна и наземна, за да се възпрепятстват опитите на ПКК да установи хегемония над туркоманите.”, категоричен е лидерът на турските националисти, цитиран от „Тюркийе”. Георги Димов", "date": "2017.10.17", "title": "Лидерът на турските националисти: Ако се наложи, Масуд Барзани да бъде заловен и докаран в Анкара"}
{"url": "http://www.focus-news.net/news/2017/10/17/2447476/burgas-mlad-mazh-e-pregazen-ot-tovaren-avtomobil-pri-katastrofa-v-rayona-na-podstantsiya-vetren.html", "text": "Млад мъж е прегазен от товарен автомобил, след като е изхвърчал от колата си при катастрофа, съобщиха от Областната дирекция на МВР – Бургас. Днес около 11.48 часа на пътя Айтос – Бургас, в района на подстанция „Ветрен”, лек автомобил „Хюндай Акцент” с бургаска регистрация, управляван от 25-годишен айтозлия, пътуващ в посока от Айтос към Бургас, изпреварва т.а. „МАН”, със софийска регистрация, управляван от 57-годишен мъж от село Руен. При прибиране в собственото си пътно платно, младият мъж загубва управление над автомобила и излизайки встрани се блъска самостоятелно в крайпътно дърво. От удара 25-годишният изхвърча от купето на автомобила си и падайки на пътното платно е прегазен от изпреварения товарен автомобил. Въпреки, че водачът му е направил всичко възможно да спре „МАН”-а, 25-годишният айтозлия загинал. \r\nКъм момента движението в пътната отсечка, където е осъществен тежкия инцидент, е частично затруднено, като пътния трафик се регулира от служители на сектор „Пътна полиция”.", "date": "2017.10.17", "title": "Бургас: Млад мъж е прегазен от товарен автомобил при катастрофа в района на подстанция „Ветрен”"}
{"url": "http://www.focus-news.net/news/2017/10/17/2447477/prof-plamen-pavlov-bitkata-pri-krivolashkata-pozitsiya-prez-parvata-svetovna-voyna-e-mnogo-vazhna-pobeda-na-balgarskoto-orazhie-nad-zapadnoevropeyski-protivnik.html", "text": "Битката при Криволашката позиция през Първата световна война е много важна победа на българското оръжие над западноевропейски противник. Това каза историкът проф. Пламен Павлов в интервю за Агенция „Фокус“ за 102-ата годишнина от началото на сражението за завладяването на Криволашката позиция по време на Първата световна война. „Французите настъпват, правят десант, като това на практика е първият сериозен сблъсък на Българската армия с една западна армия. До този момент в двете Балкански войни, се бием само с нашите съседи. Тук вероятно противникът е разчитал, че ще постигне елемент на стратегическа изненада и ще направи пробив по течението на Вардар“, посочи проф. Пламен Павлов. Според историка битката се нуждае от допълнителни проучвания. „Тя показва, разбира се, някои недостатъци на българското командване. Известна разпиляност на силите, да речем четири дивизии с отделни части, не добра координация в някои моменти, но като цяло това си е една много важна победа на българското оръжие и то над един западноевропейски противник  - на Франция, една от големите военни сили в онази епоха“, посочи историкът. „Битката е доста динамична, защото противникът като цяло има преимущество. Има числено превъзходство. Българската войска действа много самоотвержено. Има една популярна пощенска картичка от това време, която говори за обрата на битката в един определен момент. Тя през цялото време е с променлив успех, но в крайна сметка надделява волята на българския войник и таланта на българския офицер“, поясни проф. Павлов.\r\nДеница КИТАНОВА", "date": "2017.10.17", "title": "Проф. Пламен Павлов: Битката при Криволашката позиция през Първата световна война е много важна победа на българското оръжие над западноевропейски противник"}
{"url": "http://www.focus-news.net/news/2017/10/17/2447478/sliven-upravitel-na-zavod-za-furazhi-e-nositel-na-nagradata-na-obshtinata-za-stopanska-initsiativa-dobri-zhelyazkov.html", "text": "Наградата на Община Сливен за стопанска инициатива „Добри Желязков” за 2017 г. се присъжда на управителя на „ХЛ-Топмикс“ Пламен Даскалов. Негови съдружници са Йенс Рейман и Стефан Колев. Това съобщиха от пресцентъра на Община Сливен. Фирмата е сред най-успешните предприятия за производство на комбинирани фуражи в България. Повече от четиринадесет години компанията произвежда фуражи за всички видове и категории животни.\r\nНовите технологии и компетенциите на екипа на фирмата позволяват производството на качествени и иновативни продукти с възможност за индивидуален подход към нуждите на всеки клиент.\r\nФирмата предвижда изграждането на нова технологична линия за производство на специализирани храни и добавки  в завода в Калояново, навлизане на външни пазари и удвояване на реализираната продукция през следващите 18-24 месеца.\r\nВсички произвеждани продукти са в съответствие с изискванията на националните и европейските регламенти. Във фуражния завод е внедрена система за управление на безопасност на храните в съответствие със стандарт ISO 22000:2005.", "date": "2017.10.17", "title": "Сливен: Управител на завод за фуражи е носител на наградата на Общината за стопанска инициатива „Добри Желязков”"}
{"url": "http://www.focus-news.net/news/2017/10/17/2447479/burgas-benzinostantsiya-e-zapechatana-za-srok-ot-14-dni-za-golyamo-kolichestvo-dizelovo-gorivo-bez-neobhodimite-dokumenti-za-proizhod.html", "text": "Бензиностанция е запечатана за срок от 14 дни за голямо количество дизелово гориво без необходимите документи за произход, съобщиха от Областната дирекция на МВР – Бургас. При извършена проверка от служители на сектор „Икономическа полиция” при ОД на МВР – Бургас съвместно със служители от Териториално дирекция „НАП” – Бургас и агенция „Митници” – Бургас на бензиностанция в к-с „Меден Рудник” е установено голямо количество дизелово гориво без необходимите документи за произход. Бензиностанцията е запечатана за срок от 14 дни от ТД НАП. По случая се извършва проверка.", "date": "2017.10.17", "title": "Бургас: Бензиностанция е запечатана за срок от 14 дни за голямо количество дизелово гориво без необходимите документи за произход"}
{"url": "http://www.focus-news.net/news/2017/10/17/2447480/sport-kubrat-pulev-ima-shans-da-ostane-pretendent-za-svetovnata-titla-ako-ibf-provede-finalna-eliminatsiya.html", "text": "Кубрат Пулв получи тежка контузия и няма да може да се бие срещу Антъни Джошуа на 28-и октомври в Кардиф.\r\nБоксовият мениджър на Антъни Джошуа Еди Хърн обяви, че българинът автоматично губи мястото си на задължителен претендент за световната титла, предава \"Боксингнюз\".\r\nСега Международната боксова федерация (IBF) ще направи нов ранкинг и може да предостави последен шанс на Пулев, под формата на финална елиминация.\r\nВенцислав ДРАГОМАНОВ", "date": "2017.10.17", "title": "Спорт: Кубрат Пулев има шанс да остане претендент за световната титла, ако IBF проведе финална елиминация"}
{"url": "http://www.focus-news.net/news/2017/10/17/2447481/vitseadmiral-emil-eftimov-mo-shte-se-stremi-da-osiguri-adekvatni-usloviya-na-trud-zaplashtane-karierno-razvitie-i-sotsialen-status-na-spetsialnite-sili.html", "text": "Ръководството на Министерството на отбраната ще се стреми да осигури адекватни условия на труд, адекватно заплащане, адекватно кариерно развитие и адекватен социален статус на Специалните сили. Това каза в приветствието си към личния състав на 68-ма бригада „Специални сили” в Пловдив вицеадмирал Емил Ефтимов, зам.-началник на отбраната, предаде репортер на Радио „Фокус” – Пловдив. „Може да се гордеете с тези военнослужещи, които са достойни ваши наследници”, се обърна към ветераните вицеадмирал Ефтимов. Преди това той похвали ръководството на 68-ма бригада за това, че пази традициите и почита паметта на техните предшественици. „Техният пример и себеотрицание са достойни за подражание и днес вие наистина достойно изпълнявате своя войнски дълг”, каза вицеадмирал Ефтимов.  \r\nПо отношение на обособяването на бригадата в отделна единица към Българската армия вицеадмирал Ефтимов каза, че е убеден, че това е било адекватна реакция на държавното и военно ръководство във връзка с променената среда на сигурност и необходимост от адекватна реакция институционално ниво. „Това постави нови предизвикателства пред личния състав на бригадата, която наред с участието в трите мисии на Въоръжените сили беше активно въвлечена в превенция на незаконен трафик през границите на България”, каза Ефтимов. Засилена е била и подготовката за съвместно участие със органите на МВР по изпълнение на националния план по противодействие на тероризма. Засилено е било и участието за дежурство на силите в отговор на Алианса. Започнали са и участие в нови мисии и операции на Балканите. Всичко това поставя на изпитание не само личния състав на бригадата, но и командването.\r\nЦветана ТОНЧЕВА", "date": "2017.10.17", "title": "Вицеадмирал Емил Ефтимов: МО ще се стреми да осигури адекватни условия на труд, заплащане, кариерно развитие и социален статус на „Специалните сили”"}
{"url": "http://www.focus-news.net/news/2017/10/17/2447482/mariana-kukusheva-izvan-kontrola-na-darzhavata-kam-momenta-e-okolo-50-ot-prerabotvatelnata-promishlenost.html", "text": "Извън контрола на държавата към момента е около 50% от преработвателната промишленост. Това каза в интервю за Агенция „Фокус“ председателят на УС на Националния браншови съюз на хлебопекарите и сладкарите Мариана Кукушева.\r\n„Законът за храните посвоему представлява и част от законодателството, касаещо борбата със сивия сектор“, подчерта тя. „Първо, защото ще бъдат регистрирани задължително всички бизнес оператори, опериращи в сферата на производство, търговия и логистика с храни. Режимът няма да е доброволен, а задължителен. Второ, защото в Закона за храните са предвидени санкции в много по-големи размери и на въпроса дали те биха били събираеми, трябва да признаем, че при огромен обем на сива икономика, е повече от смешно да се налагат санкции от 200-500 лв. и да няма санкция за затваряне на предприятие не за 2 дни, а завинаги“, обясни Кукушева. Тя отбеляза, че към момента европейското законодателство в сферата на регламентите е абсолютно задължително за нас, но за тези, които не го изпълняват, няма методика, по която да бъдат наказани. По думите й белият бизнес на държавата и сивият такъв еднакво и заедно оперират на общия пазар, особено в България. „Само че едните събират и прибират кешовото разплащане на българина, а другите остават данъкоплатци, но режимът на данъкоплатците става толкова тежък, че те започват да намаляват“, посочи Кукушева. „Не бива да убиваме тези, които плащат данъци чрез натоварване на данъчна система, чрез постоянен натиск върху работещите и търсене на лоши практики, защото всъщност извън контрола на държавата и към момента в преработвателната промишленост е около 50%. Тези 50% осигуряват един годишен свой оборот в рамките на около 4-5 млрд. лв., които не са за пренебрегване. Част от този огромен оборот на сивия сектор под масата разпределя едни пари, с които се купуват политически чадъри, влияние и най-вече по този начин абсолютно безотговорно те злоупотребяват с информация, която касае здравето на българския потребител“, коментира още Кукушева. \r\nЛюба АЛЕКСИЕВА", "date": "2017.10.17", "title": "Мариана Кукушева: Извън контрола на държавата към момента е около 50% от преработвателната промишленост"}
{"url": "http://www.focus-news.net/news/2017/10/17/2447483/tass-gazprom-e-uvelichil-dostavkite-na-gaz-za-badeshtite-potrebiteli-na-turski-potok.html", "text": "„Газпром“ е увеличил доставките на газ за страните, които в бъдеще може да получават гориво чрез „Турски поток“. Това предаде ТАСС, като цитира съобщение на руския газов холдинг. В него се посочва, че доставките на синьо гориво за южната и югоизточната част на Европа са отбелязали растеж в периода от 1 януари до 15 октомври на тази година в сравнение с аналогичния период на миналата година. По предварителни данни, доставките на руски газ за Турция са се увеличили с 23,4%, за Унгария – с 26,3%, за Сърбия – с 29,7%, за Гърция – с 14,1%, за България – с 8,6%. Калина Жекова", "date": "2017.10.17", "title": "ТАСС: „Газпром“ е увеличил доставките на газ за бъдещите потребители на „Турски поток“"}
{"url": "http://www.focus-news.net/news/2017/10/17/2447484/sliven-po-visoka-taksa-smet-shte-plashtat-zhitelite-na-grada.html", "text": "По-висока такса смет ще плащат жителите на Сливен. Решението бе взето на заседанието на Общинския съвет. Прието бе и районирането на населените места, предаде репортер на Радио „Фокус“ – Сливен. Досега таксата смет бе еднаква за цялата община. Жителите на Сливен вече ще плащат вместо по 0,9 промила върху данъчната оценка на жилищните си имоти, по 1,05 промила, а в селата – 1,8 промила. Увеличението за нежилищните имоти е от 1,2 на 1,5 промила за Сливен и 2,35 – за селата. \r\nОбщинският съвет в Сливен намали данък сгради от 3.2 на 2.7 промила. \r\nКметът Стефан Радев оттегли предложението си за въвеждане на нови такси за траурните услуги. Запазва се  размерът на таксите за паркиране в синята зона на Сливен, предложенията за намаляване цените на абонамента не бяха приети. Намалени с два бяха часовете за действие в Синята зона. Сега тя ще действа от 9.00 до 17.00 часа.\r\nСъветниците отхвърлиха предложението за ликвидация на кожния диспансер и разкриване на венерическо отделения в Областната болница „Д-р Иван Селимински“. Междувременно пред залата на Общинския съвет около над 100 жители на града настояваха за намаляване на данъците. \r\nСледващата сесия на Общински съвет – Сливен ще бъде тържествена по повод празника на града.\r\nЛюдмила ЙОРГОВА", "date": "2017.10.17", "title": "Сливен: По-висока такса смет ще плащат жителите на града"}
{"url": "http://www.focus-news.net/news/2017/10/17/2447485/ministar-nikolay-nankov-80-mln-leva-sa-predvideni-za-zimno-pochistvane-na-patishtata-v-stranata.html", "text": "80 млн. лева са предвидени за зимно почистване на пътищата в страната. Това заяви пред журналисти във Варна министърът на регионалното развитие и благоустройството Николай Нанков, предаде репортер на Радио „Фокус“ – Варна. „Имаме пари колкото са необходими. Надяваме се зимата да не е толкова тежка, за да се спести ресурс за пътни ремонти“, коментира министърът. Николай Нанков уточни, че планираните средства са за поддържане на републиканската пътна мрежа при тежки зимни условия. При по-лека зимна обстановка сумата може да бъде редуцирана до около 60 млн. лева, като икономиите ще бъдат използвани за ремонт на пътища. „Готови сме за зимата. Доказахме това още преди две седмици след тежките снеговалежи. Имаше перфектна организация на Агенция „Пътна инфраструктура“ и на Главна дирекция „Пожарна безопасност и защита на населението“. Проблемът на високите старопланински проходи \"Беклемето\" и на \"Петрохан\" не беше със снегопочистването. Пътят беше почистен до асфалт, но проблемът бе тежкият сняг, страхотен горолом. Затворихме прохода \"Петрохан\" за 2 дни, \"Беклемето\" – за един ден, но нямаше бедстващи. Над 70% от спрените автомобили бяха с летни гуми. Още от сряда предупреждавахме, че положението ще бъде тежко в старопланинските проходи. Необходимо е по-сериозно разбиране и култура на българските шофьори“, коментира министър Николай Нанков.\r\nМарияна ВАЛЕНТИНОВА", "date": "2017.10.17", "title": "Министър Николай Нанков: 80 млн. лева са предвидени за зимно почистване на пътищата в страната"}
{"url": "http://www.focus-news.net/news/2017/10/17/2447486/prof-plamen-pavlov-pri-neuspeh-na-krivolak-uchastieto-na-balgariya-v-parvata-svetovna-voyna-shteshe-da-priklyuchi.html", "text": "При неуспех на Криволак, участието на България в Първата световна война щеше да приключи. Това каза историкът проф. Пламен Павлов в интервю за Агенция „Фокус“ за 102-ата годишнина от началото на сражението за завладяването на Криволашката позиция по време на Първата световна война. „Вярно е, че основните сили на сръбската армия вече са в отстъпление, но цялата идея на френското командване и въобще на съглашенците е на практика да се осуетят българските настъпателни операции в Сърбия. Същото го виждаме една година по-късно с Каймак-Чалан и с продължилите по-нататък големи битки. През 1917 г. с една провокация с така нареченото Топличко въстание се прави опит да се създаде вътрешен фронт. Тези години на Първата световна война показват и невероятната желязна воля на българския войник и като цяло желязната психика на българското общество, тъй като се налага да воюваме на два и понякога на три фронта. В случая това е да се направи един втори фронт, да се направи едно мощно настъпление на френските съглашенски войски по долината на Вардар и България да бъде извадена от строя. Виждаме, че това не само не се случва, но на практика още от есента на 1915 г. съглашенските сили си дават ясна сметка, че воюват с една много мотивирана, добре подготвена и дисциплинирана армия“, заяви проф. Павлов. По думите му стратегическото положение на Криволак, се вижда на практика още Междусъюзническата война. „Там днес минава и жп линия, така че това  е един много основен коридор, който има и своята военностратегическа стойност“, посочи историкът. Проф. Павлов подчерта, че Българската армия проявява изключителни качества в това сражение. „Тя не само, че преодолява елемента на изненада, който целят французите, но успява с контраатаки, със задържане на позиции да накара в крайна сметка противникът да се изтегли“, допълни проф. Пламен Павлов. \r\nДеница КИТАНОВА", "date": "2017.10.17", "title": "Проф. Пламен Павлов: При неуспех на Криволак, участието на България в Първата световна война щеше да приключи"}
{"url": "http://www.focus-news.net/news/2017/10/17/2447487/shumen-predvizhda-se-razshiryavane-na-grobishtniya-park-v-grada-s-18-zemedelski-imota.html", "text": "Предвижда се разширяване на Гробищния парк в Шумен с 18 земеделски имота, предаде репортер на Радио „Фокус“ - Шумен. Проектът за изменение на Подробния устройствен план - План за застрояване ще бъде внесен за одобрение на общинската сесия на 26 октомври. Предложението на общинската администрация предвижда разширяване на Гробищния парк с 18 земеделски имота и част от имот селскостопански път, ново застрояване за урнови стени, костница и бъдеща сграда за обслужване, а алейната мрежа ще бъде развита до границите на разширението. Представено е предварително становище на РИОСВ- Шумен.\r\nИвелина ИВАНОВА", "date": "2017.10.17", "title": "Шумен: Предвижда се разширяване на Гробищния парк в града с 18 земеделски имота"}
{"url": "http://www.focus-news.net/news/2017/10/17/2447488/spetsializiranata-prokuratura-vnese-iskane-za-zadarzhane-pod-strazha-na-dvamata-politseyski-sluzhiteli-obvinenite-za-iznudvane-i-narkotitsi.html", "text": "Специализираната прокуратура внесе в Специализирания наказателен съд искане за „задържане под стража“ на обвинените за изнудване и наркотици двама служители на 7-о районно в София. Това съобщиха от пресцентъра на Апелативна специализирана прокуратура. Предстои съдът да определи часа, в който ще започне делото по мярката днес.", "date": "2017.10.17", "title": "Специализираната прокуратура внесе искане за „задържане под стража“ на двамата полицейски служители, обвинените за изнудване и наркотици"}
{"url": "http://www.focus-news.net/news/2017/10/17/2447489/varhovna-administrativna-prokuratura-razporedi-proverka-za-spazvane-pravata-na-detsata-pri-nastanyavaneto-im-v-spetsializirani-institutsii-i-osinovyavane.html", "text": "Върховна административна прокуратура разпореди проверка за спазване правата на децата при настаняването им в специализирани институции и осиновяване. Това съобщиха от пресцентъра на Прокуратура на Република България. Предвид изключителната значимост на обществените отношения, които се защитават с нормативните актове в областта на закрилата на правата на детето, Върховна административна прокуратура сезира Агенция за закрила на детето и Агенция за социално подпомагане, в изпълнение на контролните им и ръководни правомощия, да извършат проверка по спазване изискванията на Закона за закрила на детето, Закона за социално подпомагане, Семейния кодекс и подзаконовите актове по прилагането им, в частта, в която са определени условията и редът за настаняване на деца в специализирани институции и в приемни семейства за отглеждането им, както и задълженията на регионалните дирекции за социално подпомагане \r\nза водене на регистри на деца, подлежащи на пълно осиновяване. \r\nЦелта на проверката е да бъде установено има ли случаи на несвоевременно вписване на децата в регистрите за пълно осиновяване, при настъпили основания за това, съответно при констатиране на такива нарушения - да се предложат мерки за отстраняването им, да се предприемат санкционни и дисциплинарни мерки срещу нарушителите, както и всички необходими действия, гарантиращи преустановяване на нарушенията в защита правата на децата, които могат да бъдат осиновени при условията на пълно осиновяване.", "date": "2017.10.17", "title": "Върховна административна прокуратура разпореди проверка за спазване правата на децата при настаняването им в специализирани институции и осиновяване"}
{"url": "http://www.focus-news.net/news/2017/10/17/2447490/vitsepremierat-valeri-simeonov-68-ma-brigada-spetsialni-sili-se-predstavya-otlichno-v-nay-golemite-mezhdunarodni-i-natsionalni-ucheniya.html", "text": "Развитието на Българските сили за специални операции трябва да продължи. Това каза в приветствието си вицепремиерът Валери Симеонов по повод празника на 68-ма бригада „Специални сили”, предаде репортер на Радио „Фокус” – Пловдив. „Това развитие трябва да продължи, за да отговаря на съвременните високи изисквания по отношения на реално съществуващата къса и ясна командна верига, единство в подготовката и оперативно използване, както и в съответствие със структурата на силите на специалните операции на НАТО”, допълни Симеонов. „Планираното обособяване на командване на Специални сили на базата на Щаба на 68-ма бригада „Специални сили” и териториалното разпределение на формированието е елемент от цялостния преглед на отбраната, което трябва да завърши до края на настоящата година”, каза още Валери Симеонов.\r\nПо думите му днес бригадата следва заветите на своите предшественици и поддържа голяма степен на бойна готовност и отлично се представя в най-големите международни и национални учения. „С активното съдействие на патриотичните и отговорни сили в парламента бяха приети законови промени, които влязоха в сила през декември 2016 година и бригадата беше обособена като отделна част на Българската армия, непосредствено подчинена на началника на отбраната, посочи Валери Симеонов.\r\nТой изтъкна героизма на предшествениците на бригадата и отбеляза, че след демократичните промени 68-ма бригада „Специални сили” участва в състава на всички контингенти за следвоенно възстановяване на Ирак и в състава на силите за поддържане на сигурността в Афганистан. След това Симеонов изброи поименно военнослужещите, отличили се с голям героизъм и отдали живота си по време на тези мисии.\r\nЦветана ТОНЧЕВА", "date": "2017.10.17", "title": "Вицепремиерът Валери Симеонов: 68-ма бригада „Специални сили” се представя отлично в най-големите международни и национални учения"}
{"url": "http://www.focus-news.net/news/2017/10/17/2447491/aktsenti-v-predavaneto-chasat-na-karlovo-po-radio-fokus-plovdiv.html", "text": "В предаването „Часът на Карлово” по Радио „Фокус“ – Пловдив днес ще разберем повече за проекта за подобряване на образователната инфраструктура, чието изпълнение вече започна в Карлово. Две официални церемонии “Първа копка” бяха направени в ДГ “Слънце” и СУ “Васил Левски”. Проектът “Мерки за повишаване качеството на средата на обучение в общински училища и детски градини в гр. Карлово и филиали” е финансиран от Оперативна програма “Региони в растеж 2014 - 2020 г.”. Повече за дейностите по този проект ще разберем в началото на нашето предаване от зам.-кмета на Карлово Данка Люртова.\r\nСъщо днес ще отправим поглед и към едно малко градче от община Карлово - това е град Баня. Там също бе даден старт на проект, който ще възстанови парка на града. Проектът е съвместен на читалището и кметството. За него ще ни разкаже секретарят на читалището в Баня Мария Генчева.\r\nОт директора на Общинската библиотека в Карлово Мирослав Колев пък ще разберем какви идеи ще бъдат представени пред общинския съвет в Карлово за име на Общинската библиотека.\r\nПредаването „Часът на Карлово” се излъчва всеки вторник, от 15.00 до 16.00 часа. Телефонът за връзка с нас е 032/65 25 65. Водещ е Цветана Тончева.", "date": "2017.10.17", "title": "Акценти в предаването „Часът на Карлово” по Радио „Фокус” - Пловдив"}
{"url": "http://www.focus-news.net/news/2017/10/17/2447492/sport-malmyo-otnovo-stana-shampion-na-shvetsiya.html", "text": "Малмьо отново стана шампион на Швеция, за четвърти път в последните пет години, се казва в съобщение на официалния сайт на клуба.\r\nТри кръга преди края на сезона Малмьо спечели гостуването си на Норкьопинг с 3:1 и с 60 точки има 10 повече от втория АИК Стокхолм. Титлата е рекордна 20-а за Малмьо в шведското първенство и клубът ще има вече две звезди в емблемата си - по една за всеки 10 титли.\r\nВенцислав ДРАГОМАНОВ", "date": "2017.10.17", "title": "Спорт: Малмьо отново стана шампион на Швеция"}
{"url": "http://www.focus-news.net/news/2017/10/17/2447493/edin-chas-prodalzhava-zasedanieto-na-ksns-po-temata-za-antikoruptsionnite-zakonodatelni-merki.html", "text": "Един час продължава заседанието на Консултативния съвет за национална сигурност (КСНС) при президента Румен Радев на тема „Необходими законодателни мерки за противодействие на корупцията“, предаде репортер на Агенция „Фокус“. На „Дондуков“ 2 пристигнаха: премиерът Бойко Борисов, главният прокурор Сотир Цацаров, зам.-председателят на ПП ГЕРБ и председател на ПГ на партията Цветан Цветанов, председателят на НС Димитър Главчев, председателят на ДПС Мустафа Карадайъ, председателят на БСП, председател на ПГ на „БСП за България“ Корнелия Нинова, вътрешният министър Валентин Радев, правосъдният министър Цецка Цачева, вицепремиерът и министър на отбраната Красимир Каракачанов,  вицепремиерът и външен министър Екатерина Захариева, за.-председателят на НС и народен представител от ОП Явор Нотев, председателя на ВКС Лозан Панов. Очаква се след края на заседанието президентът да направи изявление, чрез което да съобщи до какви решение се е стигнало по време на Консултативния съвет за национална сигурност.Агенция „Фокус“ припомня: На 9 октомври президентът Румен Радев прекрати КСНС заради липса на кворум и насрочи ново заседание на 17 октомври. Решението си той обоснова, като обясни, че са започнали задълбочени дебати, които не са продължили поради отсъствието и напускането на част от членовете на Съвета заради международни ангажименти, въпреки предварително потвърденото им участие в заседанието на Съвета. По думите му именно това е довело до загуба на кворум. Радев отбеляза, че пробив в борбата с корупцията ще стане възможен едва тогава, когато тя стане приоритет за българските политици пред техните вътрешни и международни ангажименти. \r\nЛидерът на БСП Корнелия Нинова разчете случилото се бойкот на заседанието от страна на управляващите.\r\nПремиерът Бойко Борисов заяви, че новината за бойкот на заседанието е 100% фалшива. \r\nЛюба АЛЕКСИЕВА", "date": "2017.10.17", "title": "Един час продължава заседанието на КСНС по темата за антикорупционните законодателни мерки"}
{"url": "http://www.focus-news.net/news/2017/10/17/2447494/dzhumhuriet-es-se-gotvi-da-orezhe-fondovete-za-turtsiya-a-druga-chast-da-dava-direktno-na-npo-a-ne-na-pravitelstvoto.html", "text": "Очаква се на срещата на върха на ЕС на 19-20 октомври да бъдат избистрени решенията по отношение на политиката спрямо Турция, както и намаляване на предприсъединителните фондова за Анкара, пише вестник  „Джумхуриет”. Докато продължава разминаването и конфронтацията кой точно ще прекъсне тънката памучна нишка между ЕС и Турция, лидерите на Общността се подготвят да орежат именно фондовете за Анкара, вместо тоталното скъсване на отношенията. На вчерашната среща на външните министри на ЕС са обсъждани именно мерките, които ще бъдат предприети по отношение на отпусканите на Турция помощи. Планира се тази средства в размер на над 4 милиарда евро годишно да бъдат орязани с 1 милиард евро. Също така има намерение част от останалите около 3 милиарда евро вече да не бъде отпускани само на турското правителство за разпределение по негово усмотрение, а да бъдат давани директно на неправителствени организации, посочва още „Джумхуриет”. Георги Димов", "date": "2017.10.17", "title": "„Джумхуриет”: ЕС се готви да ореже фондовете за Турция, а друга част да дава директно на НПО, а не на правителството"}
{"url": "http://www.focus-news.net/news/2017/10/17/2447495/binka-moneva-sayuz-na-slepite-burgas-samo-edin-chovek-v-grada-sas-zritelni-uvrezhdaniya-polzva-kuche-vodach.html", "text": "Само един човек в Бургас със зрителни увреждания ползва куче водач. Това каза за Радио „Фокус“ Бинка Монева, председател на Районната организация на Съюза на слепите по време на кръглата маса, посветена на Международния ден на белия бастун. Поддръжката на тези кучета обаче е много скъпа, подчерта Монева. „Най-малко 40 лева на месец се отделят за храна на кучето и не всеки може да си го позволи. Не всеки може и да свикне с него“, каза още тя. \r\nПо думите й, в Бургас има много добра достъпна архитектурна среда: тактилни плочи, специализиран транспорт „Позвъни и се вози“, нов градски транспорт. Хората със зрителни увреждания живеят с около 300 лева пенсия. „Човекът е принуден да стои на студено през зимата, закупува лекарства и за храна почти не му остават средства“, каза още Монева. Според нея трудовата заетост също е голям проблем. „Имаме много талантливи млади хора: поети, художници, спортисти, които са отличени на национално и европейски ниво. Много малка част от тези хора работят и то предимно по програми. След тяхното приключване те отново остават без работа“, допълни Монева. Районната организация на Съюза на слепите си партнира добре с Община Бургас, с всички социални институции и неправителствени организации. В Съюза членуват около 660 души.\r\nЦелта на днешната кръглата маса е да се споделят практиките на всички организации за това как да се подпомагат и да се подкрепят хората със зрителни увреждания.\r\nМария РУСЕВА", "date": "2017.10.17", "title": "Бинка Монева, Съюз на слепите – Бургас: Само един човек в града със зрителни увреждания ползва куче водач"}
{"url": "http://www.focus-news.net/news/2017/10/17/2447496/stamen-geshev-kmet-na-banya-romi-ot-grada-sa-napadnali-i-prebili-gorski-strazhari-ot-hisarya.html", "text": "Роми от град Баня са нападнали и пребили горски стражари от Хисаря. Това съобщи за Радио „Фокус” – Пловдив кметът на Баня Стамен Гешев. Инцидентът е станал снощи, когато стражарите се опитали да спрат ромите, които са крали дърва. Преди това те изсекли незаконно гората край река Стряма в района на Баня. Когато излезли с каруците си на пътя, горските са се опитали да ги спрат, но били повалени. При последвалия побой от страна на още роми, които пристигнали на помощ, двама от горските служители са със счупени ръце. След това нападателите са се скрили в махалата. \r\nВ момента жандармерия и полиция е обсадила ромската махала в Баня и се установяват извършителите.\r\nЦветана ТОНЧЕВА", "date": "2017.10.17", "title": "Стамен Гешев, кмет на Баня: Роми от града са нападнали и пребили горски стражари от Хисаря"}
{"url": "http://www.focus-news.net/news/2017/10/17/2447497/kyustendil-poveche-ot-70-izpalniteli-se-vklyuchiha-v-chetvartiya-pregled-na-hudozhestvenata-samodeynost-v-pensionerskite-klubove.html", "text": "Повече от 70 изпълнители се включиха в Четвъртия преглед на художествената самодейност в пенсионерските клубове. Това съобщи пред Радио „Фокус” – Кюстендил Малинка Чингарска, председател на Общинския съвет на пенсионерите в Кюстендил. Прегледът на художествената самодейност се проведе в голямата зала на читалище „Братство”. В него участваха 8 състава и 11 индивидуални изпълнители, които се представиха пред публиката с песенен фолклор. \r\n„Имаме морални и материални награди, подготвили сме диплом и грамоти”, каза Малинка Чингарска. По думите й са подсигурени награди и за самите пенсионерски клубове, излъчили участници прегледа на художествената самодейност. „Това е много важно за хората, те се подготвят цяла година. Това е един стимул за тях. Отличените ще вземат участие и в националния преглед на художествената самодейност”, каза Малинка Чингарска.\r\nВенцеслав ИЛЧЕВ", "date": "2017.10.17", "title": "Кюстендил: Повече от 70 изпълнители се включиха в Четвъртия преглед на художествената самодейност в пенсионерските клубове"}
{"url": "http://www.focus-news.net/news/2017/10/17/2447498/veliko-tarnovo-mestnata-komisiya-za-borba-s-trafika-na-hora-organizira-prevantivno-informatsionna-kampaniya-po-povod-evropeyski-den-za-borba-s-trafika-na-hora.html", "text": "Във връзка с 18 октомври – Eвропейски ден за борба с трафика на хора, Местната комисия за борба с трафика на хора в Община Велико Търново организира превантивно-информационна кампания по темата като отговор на факта, че все още малко хора знаят какво значи трафик на хора, как да се предпазят и къде да потърсят помощ при нужда. Това съобщиха от пресцентъра на Община Велико Търново. Кампанията започва през октомври и ще продължи и през месец ноември. Първото събитие в рамките на кампанията е на 18 октомври с прожекция на филми и видеоматериали по темите „Трафик на хора” и „Безопасен интернет”, насочена към ученици и подрастващи, която ще се състои в 14.30 часа в Голяма зала на Община Велико Търново. От 15.30 часа пред сградата на Общината ще се проведе информационна акция, в която ученици доброволци ще оформят информационен кът, ще раздават брошури и материали по темата, балони с послания, ще информират за опасностите от попадане в трафик, начините за предпазване и пр.  \r\nОфициален партньор на МКБТХ в това начинание е Местната комисия за борба с противообществените прояви на малолетни и непълнолетни в Община Велико Търново.\r\nВ рамките на кампанията са планирани различни инициативи, целящи информирането на широката общественост за рисковете от въвличане в трафик на хора чрез интернет, както и дискутиране на възможността мрежата да се ползва за детекция и разследване на престъплението. Целта на кампанията е да информира и създаде една по-висока чувствителност при предприемането на решаващи житейски стъпки, които често пъти биват умело използвани от трафикантите, защото както гласи и основното послание на кампанията, много често \"Нещата са точно такива, каквито не ги виждаш!\".\r\nОфициалният сайт за информация е www.antitraffic.bg\r\n18 октомври е обявен за европейски ден за борба с трафика на хора през 2007 г. Вече 10 поредни години европейските страни отбелязват този ден, в който всички ангажирани институции, неправителствените организации и обществото обръщат сериозно внимание на престъплението трафик на хора.\r\nОсновни препоръки, когато планирате да работите или учите извън страната:\r\n1. Проверете дали агенцията за набиране на персонал, чрез която заминавате е лицензирана. Проверката става много лесно на интернет   страницата на Агенцията по заетостта, там  има списък с лицензираните трудови посредници, които имат право да извършват тази дейност: http://www.az.government.bg\r\nАко нямате възможност да проверите сами, можете да се обадите в Националната/Местната комисия за борба с трафика на хора и да помолите експертите да направят тази справка вместо Вас;\r\n2. Препоръчително е да проучите до колкото е възможно фирмата, университета или работодателя, при когото отивате да работите независимо във или извън страната;\r\n3. Не се доверявайте на съмнителни обяви за работа, които съдържат обещания за високо заплащане на нискоквалифицирана работа в чужбина, най-вече обяви, които са залепени по улиците, разпечатани на принтер или имат само мобилен телефон;\r\n4. Често познати или приятели могат да Ви подведат, съзнателно или не, с примамливо предложение за работа извън страната. Ето защо е важно да бъдете предпазливи и предварително да се проучите всички детайли по заминаването и условията на труд;\r\n5. Не забравяйте, че за да започнете работа в чужбина трябва предварително да подпишете договор, който да регламентира условията на работа, заплащане и периода, за който сте наети. Задължително трябва да получите копие от договора на български език (или език, който разбирате), както и на официалния език за страната на работодателя (там, където отивате);\r\n6. Не оставяйте за съхранение документите си за самоличност на никого, под никакъв предлог;\r\n7. Преди да заминете, свържете се с някоя от организациите, които предоставят повече информация относно възможностите за безопасно пътуване и работа в чужбина;\r\n8. Уговорете с близък човек кодова дума или израз, които на пръв поглед да звучат безобидно, но за Вашия близък да означават, че се намирате в опасност;\r\n9. Намерете контакти на организации в съответната страна, с които бихте могли да се свържете, в случай че имате съмнения и притеснения относно работата си;\r\n10. Не тръгвайте без да имате адреса и телефона на българското представителство в страната, за която ще пътувате. Ако попаднете в рискова ситуация и сте в беда, незабавно се свържете с тях; Списък с контакти, можете да намерите на http://www.mfa.bg/120/patuvamza\r\nАко все пак продължавате да имате съмнения, можете да се обадите на:ИА Главна инспекция по труда – гореща телефонна линия: 0700 17 670Международна организация по миграция - гореща телефонна линия: + 359 2 939 47 77Национална комисия за борба с трафика на хора - тел. + 35928078050 Местните комисии за борба с трафика на хора:\r\nВарна - тел. + 359 52 303 576; Бургас - тел. + 359 56 90 72 71; Русе - тел. + 359 82 841918; Сливен - тел. +35944611102; Монтана - тел. + 35996 305 471; Пловдив - тел. +35932632781; Пазарджик - тел. + 35934402241; Благоевград - тел. +35973867777; Велико Търново, тел. + 35962619222.\r\nЗа пострадали: Фондация Асоциация Анимус тел. + 35929817686\r\nНационална линия за борба с трафик на хора (Фондация „Кампания А21”) - 080020100", "date": "2017.10.17", "title": "Велико Търново: Местната комисия за борба с трафика на хора организира превантивно-информационна кампания по повод Eвропейски ден за борба с трафика на хора"}
{"url": "http://www.focus-news.net/news/2017/10/17/2447499/prof-plamen-pavlov-11-ta-pehotna-makedonska-diviziya-e-bila-edin-ot-nay-varhovite-izrazi-na-patriotizma-na-makedonskite-balgari.html", "text": "11-та пехотна Македонска дивизия е била един от най-върховите изрази на патриотизма на македонските българи. Това каза историкът проф. Пламен Павлов в интервю за Агенция „Фокус“ за 102-ата годишнина от началото на сражението за завладяването на Криволашката позиция по време на Първата световна война. Историкът посочи, че от българска страна в Криволашката битка участват части от четири дивизии от 2-ра Тракийска, 5-та Дунавска, 7-ма Рилска и най-вече от 11-та Македонска дивизия, която на практика понася най-много загуби. „Тя се бие най-героично по време на това дълго и тежко сражение“, посочи историкът. Той поясни, че в 11-та Македонска дивизия участват главно хора от Македония. „Имало е намерения да се създаде една цяла групировка, на практика почти една армия от македонски българи, трябвало е да наброява 25 хил. души. Имало е проекти тя да влезе в четнически вариант. Това е в навечерието на нашето включване във войната през есента на 1915 г. Самото развитие на нещата води до там, че се създава 11-та Македонска дивизия“, поясни проф. Павлов. По думите му тази дивизия е била един от най-върховите изрази на патриотизма на македонските българи. „В Македония много често се спекулира, че войници от Македония, „македонци“ били мобилизирани не само в Българската армия, но и в сръбската, че те се биели за чужди каузи. Криволашкото сражение и цялото участие на 11-та Македонска пехотна дивизия във войната показва, че каузата за македонските българи не е чужда. Тя е целокупна България. В нея участват бивши четници на ВМОРО“, допълни историкът. \r\nДеница КИТАНОВА", "date": "2017.10.17", "title": "Проф. Пламен Павлов: 11-та пехотна Македонска дивизия е била един от най-върховите изрази на патриотизма на македонските българи"}
{"url": "http://www.focus-news.net/news/2017/10/17/2447500/afp-gorskite-pozhari-v-portugaliya-i-ispaniya-sa-ovladeni.html", "text": "Горските пожари, които отнеха живота на 36 души в Португалия и Испания, са овладени, благодарение на падналия през нощта дъжд, предаде AFP, като се позова на съобщение на Агенцията за гражданска защита на Португалия. В него се посочва, че 15-те най-големи огнища са под контрол и добавя, че седем души са все още в неизвестност. \r\nМеждувременно Португалия обяви тридневен траур в памет на жертвите на природната стихия. Калина Жекова", "date": "2017.10.17", "title": "AFP: Горските пожари в Португалия и Испания са овладени"}
{"url": "http://www.focus-news.net/news/2017/10/17/2447501/afp-islyamska-darzhava-zagubi-bastiona-si-rakka.html", "text": "Подкрепяните от САЩ Сирийски демократични сили (СДС) съобщиха във вторник, че са превзели бастиона на близкоизточната радикална групировка „Ислямска държава“ – град Ракка в Сирия, предава AFP.\r\nОперацията по изтласкването на джихадистите от града, сочен за столица на халифата им, продължи четири месеца. \r\n„Всичко приключи в Ракка, нашите сили установиха пълен контрол“, заяви за агенцията говорителят на СДС Талал Село.\r\n„Военните операции в района на Ракка приключиха, но сега са в ход разчистващи операции, които да открият останали клетки и да премахнат мините\", допълни говорителят на СДС. \r\n„Скоро ще има официално изявление, обявяващо освобождението на града\", увери Талал Село.\r\nПо-рано днес бе съобщено, че СДС са превзели последните две ключови позиции в Ракка – болницата и местния стадион..Тереза Герова", "date": "2017.10.17", "title": "AFP: „Ислямска държава“ загуби бастиона си Ракка"}
{"url": "http://www.focus-news.net/news/2017/10/17/2447502/smolyan-obshtinata-osiguryava-transport-na-zhelaeshtite-da-posetyat-tarzhestvata-na-vrah-srednogorets-na-21-oktomvri.html", "text": "Община Смолян осигурява безплатен транспорт на желаещите да посетят тържествата на връх Средногорец на 21 октомври т.г. Това съобщиха от пресцентъра на Община Смолян. Първият автобус ще тръгне в 13.00 часа от автогара „Смолян”, а вторият от спирка „Синдикат” в кв. \"Устово\" също в 13.00 часа. Превозните средства ще спират и на автобусните спирки. След приключване на тържествата на връх „Средногорец” автобусите ще тръгнат обратно към Смолян.", "date": "2017.10.17", "title": "Смолян: Общината осигурява транспорт на желаещите да посетят тържествата на връх Средногорец на 21 октомври"}
{"url": "http://www.focus-news.net/news/2017/10/17/2447503/inzh-stefan-kamberov-obshtina-peshtera-otpusnati-sa-nad-1-200-000-leva-za-ukrepvane-na-svlachishtata.html", "text": "Ремонтни дейности по укрепване на свлачищата по пътя от Пещера до курорта „Свети Константин” се извършват към момента, съобщи за Радио „Фокус” – Пазарджик инж. Стефан Камберов, директор на Дирекция „Териториално селищно устройство” в Община Пещера. Работи се по третото и най-голямо свлачище, като общо три са свлачищата по пътя от Пещера до летовище Свети Константин, които се образуваха през зимата на 2015 г. „По първото свлачище, намиращо се в непосредствена близост до къщите в родопския град, основните дейности са приключили, като там предстои оглед от представители на междуведомствената комисия за възстановяване и подпомагане към Министерски съвет. На пролет от долната страна на пътя, над къщите ще бъдат залесени акации, които най-добре задържат почвата. По-сложна е ситуацията при третото свлачище по пътя. Там са изградени две подпорни стени – на ската и под пътя, като са забити 120 опорни пилоти, а част от съоръженията минават под асфалтовата настилка”, уточни инж. Камберов. Той допълни, че предстои изграждането на дренаж и канавка. \r\nЗа укрепването на този свлачищен процес Междуведомствената комисия е одобрила сумата от 800 000 лева. За цялостно справяне със свлачищата община Пещера очаква от комисията по бедствия и аварии сумата от малко над 1 200 000 лева.\r\nАлбена ЖИЛЕКОВА", "date": "2017.10.17", "title": "Инж. Стефан Камберов, Община Пещера: Отпуснати са над 1 200 000 лева за укрепване на свлачищата"}
{"url": "http://www.focus-news.net/news/2017/10/17/2447504/pleven-vazstanoveno-e-dvizhenieto-po-pat-3-lukovit-dolni-dabnik-v-uchastaka-mezhdu-selo-radomirtsi-i-selo-telish.html", "text": "Възстановено е движението по път I-3 Луковит - Долни Дъбник, в участъка между село Радомирци и село Телиш. Това съобщиха от пресцентъра на Агенция \"Пътна инфраструктура\".", "date": "2017.10.17", "title": "Плевен: Възстановено е движението по път I-3 Луковит - Долни Дъбник, в участъка между село Радомирци и село Телиш"}
{"url": "http://www.focus-news.net/news/2017/10/17/2447505/dragomir-stoynev-georgi-stoilov-zayavi-pred-izpalnitelnoto-byuro-na-bsp-che-nyama-nikakvo-otnoshenie-kam-deystviyata-na-svoya-brat-ne-mozhem-da-go-uprekvame.html", "text": "Георги Стоилов заяви пред Изпълнителното бюро, че няма никакво отношение към действията на своя брат – не можем да го упрекваме. Това каза заместник-председателят на ПГ на „БСП за България“ Драгомир Стойнев пред журналисти в Народното събрание във връзка с брата на народния представител от БСП Георги Стоилов,  сочен за организатор на престъпната група, която бе разбита при спецакция в Русе, предаде репортер на Агенция „Фокус“.  „Днес Георги Стоилов беше изслушан в Изпълнителното бюро на партията. Надявам се утре да бъде изслушан и от парламентарната група, защото в тази партия си има правила и трябва да се спазват. В Изпълнителното бюро Георги Стоилов заяви, че няма никакво отношение към действията на своя брат. Той бе категоричен, че никога не са имали и бизнес взаимоотношения и техният живот се е развивал по различни пътища. Следователно не можем да упрекваме някого за връзките на неговия брат и какво точно е правил той му. Ако се появи и най-малкото отношение към Георги Стоилов, че има конкретни връзки или предположения, разбира се, че той трябва да понесе своята политическа отговорност\", коментира Драгомир Стойнев. Заместник-председателят на ПГ на \"БСП за България\" заяви, че на този етап от БСП нямат причина да се съмняват в неговите думи. „Силно се надявам, че зад тази акция не стои политическият елемент“, каза Стойнев.\r\nДеница КИТАНОВА", "date": "2017.10.17", "title": "Драгомир Стойнев: Георги Стоилов заяви пред Изпълнителното бюро на БСП, че няма никакво отношение към действията на своя брат – не можем да го упрекваме"}
{"url": "http://www.focus-news.net/news/2017/10/17/2447506/stara-zagora-blizo-600-dushi-ot-stranata-uchastvat-v-republikanski-pregled-po-gimnastika-koyto-se-provezhda-v-grada.html", "text": "Близо 600 души от 30 спортни клуба от цялата страна участват в Републиканския преглед по гимнастика, който се провежда в Стара Загора. Това съобщиха от пресцентъра на Община Стара Загора. Събитието, което няма състезателен характер, беше открито днес от ресорния зам.-кмет Красимира Чахова в Общинската спортна зала „Иван Вазов“. \r\n„Във Вас виждам здраве, енергия, ентусиазъм. Колкото и да ви е трудно понякога, не се отказвайте от спорта, защото освен здраве, спортът ви дава жизненост и тонус“, каза в приветствието си Чахова.\r\nТя и кметът на Община Стара Загора Живко Тодоров получиха плакети с благодарност за оказаното съдействие за провеждането на събитието, в което участват спортните клубове „Здраве и дълголетие“ от страната. Плакет получи и Мариана Стоянова, председател спортен клуб „Здраве и активно дълголетие - Енергетика“ Стара Загора, а с медал за заслуги бе удостоен главният експерт в общинския отдел „Спортни дейности“ Асен Асенов.\r\nПредседателят на Националните спортни клубове „Здраве и активно дълголетие“ Павел Иванов изрази благодарност към Община Стара Загора за домакинството.\r\nСпоред регламента, в рамките на деня, всеки от клубовете ще представи своите гимнастически упражнения.", "date": "2017.10.17", "title": "Стара Загора: Близо 600 души от страната участват в Републикански преглед по гимнастика, който се провежда в града"}
{"url": "http://www.focus-news.net/news/2017/10/17/2447507/veliko-tarnovo-izlozhba-elementi-i-sili-svarzana-s-filosofiyata-na-drevnogratskiya-filosof-empedokal-shte-bade-predstavena-v-grada.html", "text": "Изложбата „Елементи и сили“ представят във Велико Търново. Неин автор е търновската художничка Цвета Марова. Пред Радио „Фокус“ – Велико Търново тя обясни, че експозицията е тясно свързана с философията на древногръцкия философ Емпедокъл, който създава философията, че светът около нас е изграден от четирите елемента. „Те, според него, биват поддържани помежду си от любовта и омразата. Елементите, които изграждат света около нас, са земя, огън, вода  и въздух. Това е една теория, която много силно ме инспирира и ми беше интересно да обличам в цвят тези идеи. Избрах Велико Търново, защото това е родният ми град. Това е мястото, където съм родена, където съм израснала. Това е място, което ме информира по един или друг начин и град, с който имам много силна емоционална връзка, независимо че не живея тук. Затова Велико Търново е много важно място за мен“, подчерта Марова. \r\nТворбите, които ще бъдат представени тази вечер в Изложбени зали „Рафаел Михайлов“ във Велико Търново са 60. Живописните картини са рисувани основно с акрил, има и три с акварел. Те ще останат в града за 20 дни. Това е първото представяне на експозицията в този й вид пред широката общественост и първата самостоятелна изложба на Цвета Марова във Велико Търново. Откриването е 17.30 часа днес.\r\nЛуиза ТРАНЧЕВА", "date": "2017.10.17", "title": "Велико Търново: Изложба „Елементи и сили“, свързана с философията на древногръцкия философ Емпедокъл, ще бъде представена в града"}
{"url": "http://www.focus-news.net/news/2017/10/17/2447508/ek-predstavitelstvoto-na-evropeyskata-komisiya-shte-predstavi-vazmozhnostite-za-rabota-v-es-na-forum-v-sofiya.html", "text": "Представителството на ЕК се включва в събитието \"Кариера за нова ЕRA\", става ясно от съобщение, разпространено от пресслужбата на ЕК. То се провежда в рамките на Кариерни дни за развитие на магистри и докторанти, организирани от Координационен център на EURAXESS към СУ „Св. Климент Охридски“ под патронажа на Министерство на образованието и науката. \r\nВ сряда, на 18 октомври 2017г, можете да откриете нашия екип в столицата на щанд №1 в централното фоайе на Ректората на СУ „Св. Климент Охридски“. \r\nОт 10.00ч до 17.30ч ще представяме възможностите за кариера и стаж в европейските институции и ще отговаряме на въпроси за дейностите подпомагани от ЕС в сферата на науката.", "date": "2017.10.17", "title": "ЕК: Представителството на Европейската комисия ще представи възможностите за работа в ЕС на форум в София"}
{"url": "http://www.focus-news.net/news/2017/10/17/2447509/kyustendil-podgotovkata-za-predstoyashtiya-zimen-sezon-beshe-obsadena-na-redovnoto-mesechno-zasedanie-na-kmetovete-na-sela-ot-obshtinata.html", "text": "Подготовката за предстоящия зимен сезон беше обсъдена на редовното месечно заседание на кметовете на села от Община Кюстендил, предаде репортер на Радио „Фокус” – Кюстендил. Кметовете бяха запознати с необходимите дейности, които трябва да бъдат извършени до настъпване на зимния сезон, сред които да бъдат намерена техника в населеното място, с която да се почистват най-важните улици и подстъпи. Беше посочено, че е необходимо да бъдат подсигурени подстъпите към здравните служби, магазините и обществените трапезарии. \r\nНа заседанието стана ясно, че вече е сключен договор с фирма-доставчик на интернет, за имат достъп кметствата до базата с данни, което ще улесни и административното обслужване на населението. На заседанието присъства и общественият посредник Васил Иванов, който информира кметовете за предстоящите изнесени приемни. Стана ясно, че до една седмица ще започне подмяна на авариралите улични осветители в малките населени места.\r\nВенцеслав ИЛЧЕВ", "date": "2017.10.17", "title": "Кюстендил: Подготовката за предстоящия зимен сезон беше обсъдена на редовното месечно заседание на кметовете на села от общината"}
{"url": "http://www.focus-news.net/news/2017/10/17/2447510/s-nay-malko-3-poseshteniya-na-adres-shte-se-konstatira-nevazmozhnost-otvetnikat-po-delo-da-bade-nameren-sadat-sluzhebno-shte-proveryava-i-mestorabotata-mu.html", "text": "Народните представители приеха на второ четене промени в Гражданския процесуален кодекс, според които невъзможността ответник по дело да бъде намерен на посочения адрес се констатира най - малко с три посещения на адреса от връчителя, с интервал от поне една седмица между всяко от тях, предаде репортер на Агенция „Фокус“. Това правило не се прилага, когато връчителят е събрал данни, че ответникът не живее на адреса, след справка от управителя на етажната собственост или от кмета на съответното населено място. Депутатите решиха, когато в продължение на 1 месец ответникът не може да бъде намерен на посочения по делото адрес и не се намери лице, което е съгласно да получи съобщението, връчителят да залепва уведомление на вратата или на пощенската кутия. Според промените съдът служебно ще проверява и местоработата на ответника и ще разпорежда връчване по местоработата, съответно местослуженето или мястото за осъществяване на стопанска дейност. \r\nБиляна ИВАНОВА", "date": "2017.10.17", "title": "С най-малко 3 посещения на адрес ще се констатира невъзможност ответникът по дело да бъде намерен, съдът служебно ще проверява и местоработата му"}
{"url": "http://www.focus-news.net/news/2017/10/17/2447511/dragomir-stoynev-bsp-v-sluchaya-s-georgi-stoilov-ne-stava-vapros-za-shurobadzhanashtina-otmina-vremeto-kogato-nyakoy-nosi-otgovornost-za-postapkite-na-svoy-rodnina.html", "text": "В случая с Георги Стоилов не става въпрос за шуробаджанащина – отмина времето, когато някой носи отговорност за постъпките на свой роднина. Това каза заместник-председателят на ПГ на „БСП за България“ Драгомир Стойнев пред журналисти в Народното събрание във връзка с брата на народния представител от БСП Георги Стоилов, сочен за организатор на престъпната група, която бе разбита при спецакция в Русе, предаде репортер на Агенция „Фокус“. „Тук не става въпрос за държавни постове, тук не става въпрос за разпределяне на държавни пари. Тук не става въпрос и за шуробаджанащина“, каза Стойнев. Той даде пример с кмета на Община Раднево Теньо Тенев, който е назначил жена си за кметски наместник в село Рисиманово. „Как ви звучи това? Едното няма нищо с другото. Мисля, че отмина времето, когато някой трябваше да носи отговорност за постъпките на свой роднина и силно се надявам и така трябва да бъде – всички трябва да бъдат равни пред закона“, заяви Стойнев. \r\nДеница КИТАНОВА", "date": "2017.10.17", "title": "Драгомир Стойнев, БСП: В случая с Георги Стоилов не става въпрос за шуробаджанащина – отмина времето, когато някой носи отговорност за постъпките на свой роднина"}
{"url": "http://www.focus-news.net/news/2017/10/17/2447512/burgas-turisticheskiyat-kompleks-ostrov-sveta-anastasiya-e-otvoren-za-posetiteli-i-prez-oktomvri.html", "text": "Туристическият комплекс „Остров Света Анастасия“ продължава да посреща гости и през октомври. Желаещите да видят острова през есента могат да се възползват от по-ниските цени на билети за пътуване. Това съобщиха от пресцентъра на Община Бургас. Общинският катамаран „Анастасия“ очаква своите пасажери всеки ден в 10.00, 13.30 и 17.00 часа на „Магазия 1“, непосредствено преди Морска гара. Цените за двупосочен билет за пътуване са следните:\r\nСтандартен билет – 9 лева;\r\nЗа учащи и пенсионери – 7 лева;\r\nЗа групи над 20 души – 8 лева на човек;\r\nЗа ученически групи над 20 души – 6 лева на човек;\r\nЗа деца до 7 години и хора с увреждания – безплатно.\r\nДо края на месец октомври е валидна и офертата за ученически групи „Един учебен час на Острова“. \r\nПредложението включва:\r\nПътуване с моторен кораб „Анастасия“;\r\nПосрещане и екскурзоводска беседа;\r\nПосещение на музейна експозиция;\r\nСандвич и натурален сок.\r\nЦена: 12 лева/ ученик.\r\nПовече информация може да получите на телефон 0882 004 124 или на е-mail: reservations@gotoburgas.com. Пътуванията се осъществяват след предварителна резервация.", "date": "2017.10.17", "title": "Бургас: Туристическият комплекс „Остров Света Анастасия“ е отворен за посетители и през октомври"}
{"url": "http://www.focus-news.net/news/2017/10/17/2447513/haskovo-preskonferentsiya-po-povod-muzikalnite-dni-prof-nedyalka-simeonova-i-mezhdunaroden-konkurs-za-tsigulari-shte-se-provede-v-obshtinata.html", "text": "Пресконференция ще се проведе в залата на втория етаж на Община Хасково утре, 18 октомври от 11.00 часа, съобщиха от пресцентъра на общината. Темата е XLII Музикални дни „Проф. Недялка Симеонова” и Международен конкурс за цигулари. Събитията ще се проведат от 20 до 22 октомври.", "date": "2017.10.17", "title": "Хасково: Пресконференция по повод Музикалните дни „Проф. Недялка Симеонова” и Международен конкурс за цигулари ще се проведе в Общината"}
{"url": "http://www.focus-news.net/news/2017/10/17/2447514/emsc-zemetresenie-s-umerena-sila-e-registrirano-v-rayona-na-ohrid.html", "text": "Земетресение с магнитуд от 2,6 по скалата на Рихтер е регистрирано в района на македонския град Охрид в 11.18 часа (местно време) във вторник, показва справка на официалната интернет страница на Европейския средиземноморски сеизмологичен център.\r\nЕпицентърът на труса е бил на три километра североизточно от Охрид и на пет километра южно от село Косел, в близост до което е разположен единственият действащ вулкан на Балканите – Дувалото. Дълбочината му е била от три километра.\r\nПрез последните месеци Охрид бе разлюлян от серия земетресения. В периода юни-юли районът бе ударен от над 1200 труса с различна степен на интензивност.Тереза Герова", "date": "2017.10.17", "title": "EMSC: Земетресение с умерена сила е регистрирано в района на Охрид"}
{"url": "http://www.focus-news.net/news/2017/10/17/2447515/yambol-7-rasteniya-ot-roda-na-konopa-i-nad-5-kg-kanabis-sa-izzeti-pri-proverka-na-chasten-imot-v-selo-chargan.html", "text": "7 растения от рода на конопа и над 5 кг канабис са иззети при проверка на частен имот в село Чарган. Това съобщиха от пресцентъра на МВР. Собственикът на имота е 38-годишен мъж. Той е задържан при специализирана полицейска операция срещу престъпления, свързани с наркотични вещества, проведена вчера на територията на РУ - Тунджа. В спецакцията участвали служители на сектор „Противодействие на криминалната престъпност“ при областната дирекция и колегите им от районното управление. В хода на акцията е проверен имота в село Чарган, обитаван от 38-годишния мъж. При извършените процесуално-следствени действия в таванско помещение на къщата са намерени и иззети 7 сухи зелени растения с височина над 2 м и суха листна маса с общо тегло около 5 кг, които при наркотестове реагирали положително на канабис. Иззети са и канабисови семена, найлоново пликче с кафяво пресовано вещество, дало положителна реакция на канабис, както и две електронни везни. Притежателят им е задържан с полицейска заповед за срок до 24 часа. Работата по случая продължава в рамките на образуваното досъдебно производство.", "date": "2017.10.17", "title": "Ямбол: 7 растения от рода на конопа и над 5 кг канабис са иззети при проверка на частен имот в село Чарган"}
{"url": "http://www.focus-news.net/news/2017/10/17/2447516/ombudsmanat-maya-manolova-po-chetiri-ot-vaprosite-na-gpk-ima-udovletvoritelni-resheniya-edinstveno-tozi-s-izvanrednite-pravomoshtiya-na-bankite-ne-nameri-reshenie.html", "text": "По четири от въпросите на ГПК има удовлетворителни решения, единствено този с извънредните правомощия на банките не намери решение. Това каза пред журналисти в Народното събрание омбудсманът на Република България Мая Манолова във връзка с промените в ГПК, предаде репортер на Агенция „Фокус“. „Шест цели съм поставила от името на гражданите с приемането на промените в ГПК. Първата е граждани да не бъдат съдени вече без да знаят - да не научаваш от призовката в пощенската кутия, че вече си осъден. Да има съразмерност между изпълнителната принуда и размера на дълга - да не се случва повече за 100 лв. да ти блокират всички банкови сметки, трудовите възнаграждение, жилището, включително земеделските земи. Да можеш да оспорваш оценката на недвижимия имот, който се изнася за публична продан, защото сега имоти се продават за жълти стотинки буквално, да можеш да платиш в рамките на съдебния процес, така че изобщо да не стигаш до частен съдебен изпълнител, да се редуцират таксите на частните съдебни изпълнители, така че за 100 лв. да не плащаш 1100 лв.“, обясни Манолова. Тя поясни, че друга цел е гражданинът да може да оспори, когато смята, че кредитът не е предсрочно изискуем, че размерът на дълга не е правилно определен или не са така лихвите. \r\nПо думите й тези шест теми са най-важните в жалбите на българските граждани. „Ако бъдат направени промени, това ще даде глътка въздух на редовите българи. Не става дума само за хора, които са в невъзможност да си плащат задълженията. Не става дума само за такива, които не могат да си обслужват кредите. Става дума за нормални хора, които биха си платили едно задължение, стига да бъдат своевременно информирани и разбира се, да не бъдат товарени с безбожно високи такси за малки дългове“, заяви Манолова. \r\nМанолова уточни, че е намерено удовлетворение в Правна комисия по четири въпроса. „Става дума за това да не могат да бъдат съдени граждани без да знаят. Направили сме промени в призоваването. Дадена е възможност много ясно гражданинът да плати в рамките на съдебния процес и да не стига до частен съдебен изпълнител. Има методика за оспорване на оценката на недвижим имот. Има ясни текстове, които да осигурят съразмерност между действията на съдебния изпълнител и размерът на дълга“ ,каза Манолова. По думите й по въпроса за таксите на частните съдебни изпълнители решението не е било удовлетворително, но вчера е имало допълнително разискване и ще бъдат внесени допълнителни текстове за още по-голямо намаление на таксите - най-вече по отношение на най-малките дългове. „Единственият въпрос, който засега като че ли не намери удовлетворително решение е този с извънредните правомощия на банките“, заяви омбудсманът. Според нея, ако това не се случи в това изменение на ГПК, ще се случи в следващо.\r\nДеница КИТАНОВА", "date": "2017.10.17", "title": "Омбудсманът Мая Манолова: По четири от въпросите на ГПК има удовлетворителни решения, единствено този с извънредните правомощия на банките не намери решение"}
{"url": "http://www.focus-news.net/news/2017/10/17/2447517/burgas-obshtinata-uspeshno-se-prisaedini-kam-sistemata-za-elektronen-obmen-na-dokumenti-v-darzhavnata-administratsiya.html", "text": "Община Бургас се присъедини успешно към системата за електронен обмен на документи в държавната администрация. Преминаването към този начин на работа ще облекчи обслужването на гражданите и бизнеса, ще повиши и ефективността. Това съобщиха от пресцентъра на Община Бургас. С възможностите на новата система обменът на много видове документи между администрациите ще се извършва единствено по електронен път, чрез определен от Държавна агенция „Електронно управление“ технически протокол. \r\nКъм днешна дата броят на администрациите, реални участници в електронния обмен на документи, е 34, от които 22 общини. Община Бургас е първата от големите в България, която се включва в системата. Съгласно нормативно установения срок – 1 януари 2018 г., всички административни органи трябва да използват само системи за електронен документооборот, които изпълняват този протокол.", "date": "2017.10.17", "title": "Бургас: Общината успешно се присъедини към системата за електронен обмен на документи в държавната администрация"}
{"url": "http://www.focus-news.net/news/2017/10/17/2447518/stanka-mihova-sotsialno-podpomagane-blagoevgrad-podadeni-sa-nad-14-000-zayavleniya-deklaratsii-za-otpuskane-na-tseleva-pomosht-za-otoplenie-prez-zimata.html", "text": "До края на месец октомври продължава приемът на заявления – декларации за отпускане на целева помощ за отопление през отоплителен сезон 2017/ 2018 година. Това каза за Радио „Фокус“ – Пирин Станка Михова, главен експерт в „Регионална дирекция за социално подпомагане“ – Благоевград. До началото на месец септември в дирекцията са били подадени 14 290 заявления. „Размерът на целевата помощ за месец е 73.02 лева, а за целия отоплителен сезон биват отпускани 365.10 лева“, каза още Михова. Средствата се изплащат еднократно, подчерта експертът.\r\nЛивия НИНОВА", "date": "2017.10.17", "title": "Станка Михова, Социално подпомагане – Благоевград: Подадени са над 14 000 заявления – декларации за отпускане на целева помощ за отопление през зимата"}
{"url": "http://www.focus-news.net/news/2017/10/17/2447519/ombudsmanat-maya-manolova-predlozhenieto-za-10-godishna-absolyutna-davnost-v-gpk-ne-e-podkrepeno-ot-pravna-komisiya-i-nyama-da-se-stigne-do-nego.html", "text": "Предложението за 10-годишна абсолютна давност в ГПК не е подкрепено от Правна комисия и няма да се стигне до него. Това каза пред журналисти в Народното събрание омбудсманът на Република България Мая Манолова във връзка с промените в ГПК, предаде репортер на Агенция „Фокус“.  „Това не е мое предложение. То не е подкрепено от Правна комисия и няма да се стигне до него“, уточни Манолова. Тя заяви, че по-доброто и по-честното решение и към длъжниците и към кредиторите е да бъде приет специален Закон за частния фалит, за гражданската несъстоятелност. Според нея така ще се отчетат и интересите и на двете страни.\r\nДеница КИТАНОВА", "date": "2017.10.17", "title": "Омбудсманът Мая Манолова: Предложението за 10-годишна абсолютна давност в ГПК не е подкрепено от Правна комисия и няма да се стигне до него"}
{"url": "http://www.focus-news.net/news/2017/10/17/2447520/yorgos-kumutsakos-nova-demokratsiya-pobedata-na-sdsm-e-pozitiven-znak-za-podobryavane-na-otnosheniyata-mezhdu-gartsiya-i-makedoniya.html", "text": "Външнополитическият експерт от опозиционната партия „Нова демокрация“ Йоргос Кумуцакос заяви,  че победата на Социалдемократическата партия на Македония (СДСМ) в първия тур от местните избори в страната е положителен развой на събитията и възможност за по-нататъшно подобряване на отношенията между Скопие и Атина, отбелязва скопското електронно издание „Нова ТВ“.\r\n„Самият факт, че националистът Никола Груевски загуби на местните избори, е положителното развитие на събитията. Сега в Скопие имаме много по-сигурни и по-продуктивни събеседници по отношение на въпроса за името“, подчерта Кумуцакос, коментирайки резултатите от първия тур на местните избори в Македония, проведен в неделя, 15 октомври. \r\nВ интервю за ANA-MPA, Кумуцакос изрази задоволство от подобряване на атмосферата с Македония за решаване на т.нар. спор с името.\r\n„Гърция ще направи всичко необходимо за разрешаване на спора, което ще отвори пътя евроатлантическата перспектива за Скопие“, добави Кумуцакос.Тереза Герова", "date": "2017.10.17", "title": "Йоргос Кумуцакос, „Нова Демокрация“: Победата на СДСМ е позитивен знак за подобряване на отношенията между Гърция и Македония"}
{"url": "http://www.focus-news.net/news/2017/10/17/2447521/blagoevgrad-45-kg-kanabisovi-rasteniya-sa-otkriti-pri-proverka-v-mestnostta-karakutovo.html", "text": "4.5 кг канабисови растения са открити при проверка в местността Каракутово. Това съобщиха от пресцентъра на МВР. Специализирана полицейска операция срещу производството и съхранението на наркотични вещества проведоха полицейски служители на територията на Сандански. В хода ѝ, в местността Каракутово, землището на село Сливница, била открита нива със засадени три тревисти растения с общо тегло около 4.5 кг, реагирали положително на канабис при полевия наркотест. В рамките на спецакцията, около 21.00 часа, на път Е-79 в Кресна, бил спрян за проверка лек автомобил „Фиат Брава“, управляван от мъж с инициали И. А. (24 г.) от Кресна. У водача криминалистите открили 2.24 грама тревиста маса, дала положителна реакция на канабис. За случаите е уведомена Районна прокуратура - Сандански. Работата продължава.", "date": "2017.10.17", "title": "Благоевград: 4.5 кг канабисови растения са открити при проверка в местността Каракутово"}
{"url": "http://www.focus-news.net/news/2017/10/17/2447522/ministar-nikolay-nankov-obmislya-se-razshiryavane-na-patya-varna-zlatni-pyasatsi-s-oshte-edna-lenta.html", "text": "Обмисля се разширяване на пътя Варна – Златни пясъци с още една лента. Това заяви пред журналисти във Варна министърът на регионалното развитие и благоустройството Николай Нанков, предаде репортер на Радио „Фокус“ – Варна. Ремонтът на пътя е трябвало да започне преди две седмици, но амбициозната идея, която се обмисля с експерти по кадастъра, е освен рехабилитация на участъка до разклона за Аладжа манастир, оттам двулентовият път за Златни пясъци да бъде разширен с още една лента. „Процедурите са трудни, тъй като говорим за защитена местност. Подхождаме по-амбициозно и затова се забавихме, за да оценим с колегите от кадастъра дали може и как да разширим с още една лента платното“, посочи министърът.\r\nНиколай Нанков заяви, че следи развитието на инфраструктурните проекти във Варна. „Вървят с напредък, проблемът е, че с нашето законодателство устройствените процедури и процедурите по обществени поръчки са в пъти по-времеемки от самото строителство. Общината се справя перфектно и към момента с тежките процедури по отчуждаване и строителни разрешения“, каза министърът. По думите му през следващата седмица вероятно ще започнат и реалните строителни дейности по новия голям инфраструктурен пътен проект, чиято цел е облекчаване на трафика във Варна – бул. „Левски“ и бул. „Сливница“. Строителните дейности трябва да приключат най-късно за празника на града догодина – 15 август. Амбицията е пътят да е готов до 1 юли, посочи Нанков.\r\n„Ремонт на автомагистрала „Черно море“ в посока Бургас и облекчаване на транзитния трафик в рамките на града чрез изграждането на пътното съоръжение край Игнатиево по автомагистрала „Хемус“ са сред важните проекти за следващата година“, отбеляза Нанков.\r\nТой припомни, че се работи и по прединвестиционните проучвания за съоръженията и инфраструктурата по проекта за водния цикъл на Варна, който предстои да бъде възложен през следващата година. „Индикативната стойност на проекта е към 110 млн. лева. Това е европейско финансиране за подобряване на ВиК инфраструктурата в общината“, добави министърът.\r\nПо отношение на тол системата Николай Нанков посочи, че се очаква избраният изпълнител да представи съответните документи и да докаже необходимите реквизити, за да може да бъде сключен договор. „За четири месеца свършихме това, което за две години не успяхме да постигнем. Поели сме ангажимент пред обществото и пред премиера в края на 2018 година да имаме работеща тол система. 7 месеца е срокът за внедряване, 12 месеца – за изпитване, оценка на ефективност и коригиране на дефекти, ако има такива“, каза министър Нанков.\r\nМарияна ВАЛЕНТИНОВА", "date": "2017.10.17", "title": "Министър Николай Нанков: Обмисля се разширяване на пътя Варна – Златни пясъци с още една лента"}
{"url": "http://www.focus-news.net/news/2017/10/17/2447523/ombudsmanat-maya-manolova-dalgovete-shte-se-sabirat-no-spravedlivo-ako-dalzhish-20-lv-nyama-da-plashtash-520-lv.html", "text": "Дълговете ще се събират, но справедливо – ако дължиш 20 лв. няма да плащаш 520 лв. Това каза пред журналисти в Народното събрание омбудсманът на Република България Мая Манолова във връзка с промените в ГПК, предаде репортер на Агенция „Фокус“. По отношение на таксите, Мая Манолова коментира, че би следвало те да се определят в методика и наредба на Министерство на правосъдието. „Тъй като това е една процедура, която след това и се оспорва, дотук нямаме правосъден министър, който да се е захванал и да е финализирал успешно промяната в таксата на частните съдебни изпълнители. Включително във времето се допускат и някои грешки, които са в полза на частните съдебни изпълнители“, каза Манолова. Омбудсманът обясни, че има случаи, в които частните съдебни изпълнители събират пропорционални такси. Тя даде пример с продажбата на недвижим имот. „Частните съдебни изпълнители събират високи пропорционални такси за опис на имота, след това за въвод във владение, след това за постановлението за продажба и най-накрая върху събраната сума от целия дълг. Сега това ще бъде променено“, каза Манолова. Тя посочи, че друга нейна огромна тревога са малките дългове. „Примерно по 20 лв., които масово си събират напоследък общини, монополни дружества и разни други субекти, накрая ти дължиш 520 лв., заради натрупването на такси, което не е честно. Сега първо гражданинът ще разбере, че дължи 20 лв. и ще може да ходи да си я плати преди да стигне до частен съдебен изпълнител, второ ще се сложи таван колко може да расте сметката за тези 20 лв.“, поясни Мая Манолова. Тя допълни, че не е имала за цел малките дългове да не бъдат събирани. По думите й те ще се събират, но по справедлив начин. \r\nДеница КИТАНОВА", "date": "2017.10.17", "title": "Омбудсманът Мая Манолова: Дълговете ще се събират, но справедливо – ако дължиш 20 лв. няма да плащаш 520 лв."}
{"url": "http://www.focus-news.net/news/2017/10/17/2447524/gabrovo-nad-1-kg-marihuana-e-izzet-pri-proverka-na-zhilishte-v-sevlievo.html", "text": "Над 1 кг марихуана е иззет при проверка на жилище в Севлиево. Това съобщиха от пресцентъра на МВР. Проверката в дома на 41-годишната жена била извършена вчера. Оттам е иззета зелена листна маса с тегло 1.125 кг, която при полевия наркотест реагирала на марихуана. По случая е образувано досъдебно производство. Жената е привлечена като обвиняема за извършено престъпление по чл. 354 А от НК.", "date": "2017.10.17", "title": "Габрово: Над 1 кг марихуана е иззет при проверка на жилище в Севлиево"}
{"url": "http://www.focus-news.net/news/2017/10/17/2447525/za-iskove-v-zashtita-na-edin-interes-shte-se-sabira-edna-darzhavna-taksa-nezavisimo-ot-broya-na-otvetnitsite.html", "text": "Народните представители приеха на второ четене промени в Гражданския процесуален кодекс, според които за предявените с една молба искове в защита на един интерес се събира една държавна такса върху защитавания интерес, независимо от броя на ответниците, предаде репортер на Агенция „Фокус“. Депутатите решиха за предявените с една молба искове в защита на различни интереси минималната такса да се събира от всички интереси. \r\nБиляна ИВАНОВА", "date": "2017.10.17", "title": "За искове в защита на един интерес ще се събира една държавна такса, независимо от броя на ответниците"}
{"url": "http://www.focus-news.net/news/2017/10/17/2447526/georgi-stoilov-bsp-nadyavam-se-proverkite-na-gdbop-v-ruse-da-ne-sa-politicheska-porachka-ne-se-sramuvam-ot-nito-edno-svoe-deystvie.html", "text": "Надявам се това да не е политическа поръчка. Това каза пред журналисти в парламента народният представител от БСП Георги Стоилов във връзка с проверките на ГДБОП в Русе и задържането на брат му Илия, предаде репортер на Агенция „Фокус“. „Не се срамувам от нито едно свое действие“, заяви той. „Казах на парламентарната група всички факти, които зная по случая и получих одобрението им“, посочи депутатът. „Утре ще има заседание на групата, след което ще се съобразя със всяко действие на колегите ми“, каза още Георги Стоилов. \r\nБиляна ИВАНОВА", "date": "2017.10.17", "title": "Георги Стоилов, БСП: Надявам се проверките на ГДБОП в Русе да не са политическа поръчка, не се срамувам от нито едно свое действие"}
{"url": "http://www.focus-news.net/news/2017/10/17/2447527/d-r-mariya-kamenova-rzi-montana-registrirani-sa-13-sluchai-na-virusen-hepatit-v-romskiya-kvartal-kosharnik.html", "text": "13 са случаите на вирусен хепатит в ромския квартал „Кошарник“ в Монтана. Това каза за Радио „Фокус“ – Видин д-р Мария Каменова, заместник директор на РЗИ – Монтана. Тя посочи, че случаите са регистрирани от 4 септември до днес, като някои от тях са потвърдени, а при другите се очаква потвърждение на резултата. „Три са потвърдените случаи от квартал „Кошарник“, които са хоспитализирани и 5 случая, за които очакваме излизане на резултатите, като и при тях имаме хоспитализиране. Общо хоспитализираните лица са деца са на възраст от 2 до 10 години от квартал „Кошарник“, като случаите са регистрирани в 5 семейства на съседни улици“, каза д-р Каменова. Тя допълни, че в едно семейство има 2 болни деца, като братчето се разболява 30 дни след като заболява първото дете. „Извършена е проверка във връзка със съобщен един случай на заболяло дете – 5 годишно момче, което посещава Детска градина №8 в квартала, като персоналът и контактните деца са насочени към личните си лекари за регистрирането им като контактни с хепатит „А“ за изследване на урина и чернодробни ензими и за наблюдение в рамките на 45 дни, т.е. максималния инкубационен период. Резултатите от първите проби са отрицателни“, каза д-р Каменова. Тя обясни, че сред 59-те контактни лица – персонал и деца от детската градина, няма клиника, която да доказва хепатит „А“ при тях. Извършена е дезинфекция на сградата на детската градина и прилежащия двор. Предстои още едно изследване на контактните лица до края на месеца за да се обхване целия инкубационен период. „Връчено е предписание на кмета на Община Монтана, с което е разпоредено извършване на огнищна дезинфекция в домовете и дворовете на болните и допълнително провеждане на текущи дезинфекции за периода от 1 ноември т.г. до 1 април 2018 г.“, каза д-р Каменова. Тя заяви, че от Общината трябва да осигурят и допълнително почистване, измиване и дезинфекция на съдовете за отпадъци в квартала, както и да не се допуска образуването на нерегламентирани сметища в „Кошарника“. „Вирусът е доста устойчив във външна среда и за това са препоръчани тези мерки“, добави д-р Мария Каменова.\r\nАнна ЛОЗАНОВА", "date": "2017.10.17", "title": "Д-р Мария Каменова, РЗИ – Монтана: Регистрирани са 13 случаи на вирусен хепатит в ромския квартал „Кошарник“"}
{"url": "http://www.focus-news.net/news/2017/10/17/2447528/apa-avstriyskoto-pravitelstvo-podade-ostavka.html", "text": "Във вторник, 17 септември, правителството на Австрия спази процедурите и подаде оставка, предава информационната агенция APA.\r\nСлед краткото заседание министрите, водени до този момент от канцлера Кристиан Керн (СДПА), се отправиха към сградата на Президенството. Там държавният глава Александър Ван дер Белен прие оставката, но след това помоли кабинета да продължи работата си до съставяне на новата управляваща коалиция във Виена. \r\nЩо се отнася до предстоящите правителствени преговори, Ван дер Белен още веднъж подчерта необходимостта от участието на всички партии в тях. След това той ще връчи на лидера на Австрийската народна партия (АНП) Себастиан Курц мандат за съставяне на правителство. Агенция „Фокус“ припомня:\r\nПобедител в неделните предсрочни избори за парламент стана Австрийската народна партия (АНП), която - съгласно предварителните резултати от преброяването на бюлетините, получи 31,6 % от гласовете. Партията бе изведена до върха от 31-годишния Себастиан Курц, до този момент заемащ поста министър на външните работи. \r\nУправляващата заедно с консерваторите на Курц Социалдемократическа партия на Австрия (СДПА), водена от настоящия канцлер Кристиан Керн, събра подкрепата на 26,9 % от австрийските избиратели. Трета сила след неделния вот е Австрийската партия на свободата (АПС), събрала 26 % от гласовете. Изходът от борбата за второто място обаче ще бъде решен след окончателното преброяване на бюлетините, включително и тези, изпратени по пощата. Колебанията в резултатите може да варират до два процента. \r\nВ парламента ще влязат още либералната партия \"Нова Австрия\" (Neos), и отцепилата се от \"Зелената партия на Австрия\" формация \"Списък на Петер Филц\". Тереза Герова", "date": "2017.10.17", "title": "APA: Австрийското правителство подаде оставка"}
{"url": "http://www.focus-news.net/news/2017/10/17/2447529/afp-ravnosmetkata-ot-bitkata-za-rakka-3-250-zaginali-poveche-ot-hilyada-ot-koito-sa-tsivilni.html", "text": "Битката за превземането на сочения за столица на халифата на „Ислямска държава“ сирийски град Рака е коствала живота на 3 250 души, над една трета от които са били цивилни граждани, предава AFP. \r\nПо данни на Сирийската обсерватория за човешки права най-малко 1 130 цивилни са убити в четиримесечната битка за Ракка, която започна през месец юни. Десетки други все още са в неизвестност.Тереза Герова", "date": "2017.10.17", "title": "AFP: Равносметката от битката за Ракка – 3 250 загинали, повече от хиляда от които са цивилни"}
{"url": "http://www.focus-news.net/news/2017/10/17/2447530/smolyan-obshtinata-organizira-lekoatleticheska-shtafeta-i-shoseen-probeg-posveteni-na-osvobozhdenieto-na-rodopite.html", "text": "Две спортни събития организира по традиция Община Смолян, посветени на Освобождението на Родопите и Празника на Смолян. Това съобщиха от пресцентъра на Община Смолян. Спортните прояви са Лекоатлетическата щафета и Шосейният пробег по част от маршрута на славните герои на полк. Серафимов. Стартът на Лекоатлетическата щафета ще бъде даден на 18 октомври, в 14.00 часа, на площад „България”. Финалът ще бъде на площад „Свобода”. В нея участват ученици от всички смолянски училища.    \r\nТази година Шосейният пробег в чест на 105 години от Освобождението на Родопите ще се проведе на 21 октомври, когато са кулминацията на тържествата. Стартът ще бъде даден в 9.00 часа от паметника на връх Средногорец, а финалът е на паметника на  Полк. Владимир Серафимов в Смолян. На същото място от 17.00 часа ще бъдат наградени и победителите в спортната надпревара.", "date": "2017.10.17", "title": "Смолян: Общината организира Лекоатлетическа щафета и Шосеен пробег, посветени на Освобождението на Родопите"}
{"url": "http://www.focus-news.net/news/2017/10/17/2447531/aktsenti-v-predavaneto-panagyurishte-stolitsa-na-svobodata-na-radio-fokus-pazardzhik.html", "text": "В предаването „Панагюрище – столица на свободата”, съвместно издание на Радио „Фокус” и Община Панагюрище, в минутите на рубриката ни „Панагюрище днес“ ще отделим минути за работата по различни проекти в община Панагюрище. По темата наш събеседник ще бъде директорът на най-голямото училище в града Веска Барова. В СУ „Нешо Бончев“ днес се открива Природен център „Спиралата на живота“ по програмата „Училища на бъдещето” на Фондация „Америка за България“. Повече за това какво включва проектът и какви са неговите параметри, ще чуем от директора на средното училище. \r\nВ предаването днес ще разговаряме и с кмета на село Бъта Георги Александров, къдетоСдружение „Идея“ работи успешно по проект „Вече знам и мога повече“, финансиран от  Общинската младежка програма. \r\nВъв втората част на предаването в рубриката ни „Минало славно“ ще ви разкажем за живота и делото на един от известните панагюрци – проф. Марин Дринов. Поводът е отбелязването на 179 години от рождението му на 20 октомври. Повече за родолюбивата дейност на Марин Дринов ще чуете от Ирина Ботева, главен уредник в Историческия музей в Панагюрище и завеждащ отдел „Нова история“ в музея. \r\nПредаването „Панагюрище – столица на свободата“ се излъчва всеки вторник от 15.00 до 16.00 часа. Телефоните за връзка със студиото са 0885 606692 и 034 420020. Водещ на предаването е Ваня Николова.", "date": "2017.10.17", "title": "Акценти в предаването „Панагюрище – столица на свободата” на Радио „Фокус” – Пазарджик"}
{"url": "http://www.focus-news.net/news/2017/10/17/2447532/emil-hristov-gerb-vyarno-e-che-saprugata-na-kmeta-na-radnevo-e-kmetski-namestnik-no-ne-e-naznachena-ot-mazha-si-a-prez-2004-g.html", "text": "Вярно е, че съпругата на кмета на Раднево е кметски наместник, но не е назначена от мъжа си, а през 2004 г. Това каза народният представител от ПГ на ГЕРБ от МИР – Стара Загора Емил Христов пред журналисти във връзка с твърдението, че кмета на Раднево Теньо Тенев е назначил своята съпруга за кметски наместник в село от общината, предаде репортер на Агенция „Фокус“.  По думите му тя е назначена от бившия Нончо Воденичаров и оттогава не е сменяна. „Срещу нея никога не е имало никакви обвинения. Не е имало сигнали, не е имало проверки. Напротив, хората винаги са я харесвали и са я подкрепяли. Трябва ли при това положениеедин човек, който работи в интерес на хората и селото го подкрепя да бъде сменен, само защото е роднина на някой от управляващите в общината?“, запита Христов.  Според него това не може да се приеме като укоримо поведение. „Просто трябва хората, които работят да бъдат оставени да работят“, каза Христов. Според него Драгомир Стойнев явно не познава нещата добре в региона на Стара Загора. \r\nДеница КИТАНОВА", "date": "2017.10.17", "title": "Емил Христов, ГЕРБ: Вярно е, че съпругата на кмета на Раднево е кметски наместник, но не е назначена от мъжа си, а през 2004 г."}
{"url": "http://www.focus-news.net/news/2017/10/17/2447533/sofiya--konferentsiya-na-gradskata-organizatsiya-na-bsp-shte-provede-zasedanie-na-21-oktomvri.html", "text": "XIII Конференция на Софийската градска организация на БСП ще проведе заседание на 21 октомври. Това съобщиха от пресцентъра на БСП - София. Форумът е от 10.00 часа в салона на ул. „Позитано“ №20.", "date": "2017.10.17", "title": "София: XIII Конференция на градската организация на БСП ще проведе заседание на 21 октомври"}
{"url": "http://www.focus-news.net/news/2017/10/17/2447534/blagoevgrad-kragla-masa-problemi-i-perspektivi-za-razvitie-na-kestenovite-gori-v-rayona-na-brezhani-shte-se-provede-v-yugozapadnoto-darzhavno-predpriyatie.html", "text": "Кръгла маса „Проблеми и перспективи за развитие на кестеновите гори в района на Брежани“ ще се проведе в Югозападно държавно предприятие – Благоевград на 20 октомври от 11.30 часа. Това каза за Радио „Фокус“ – Пирин Снежана Стоименова, заместник-председател на сдружение „Хора и традиции“ – село Брежани. „В рамките на този форум професори от лесотехническия сектор, доктори на науки и експерти, които са правили най-различни изследвания по отношение на кестеновите гори, ще дискутират проблематиката. Искам да отбележа, че кръглата маса ще бъде открита за всички хора и всеки, който има разработки по темата, може да участва в нея“, каза още Стоименова. Тя допълни, че е важно да се говори за кестените в Брежани, защото те са едни от най-сладките ядливи кестени в България. „Всъщност ядливи кестени в страната ни има само на три места и едното от тези места е именно нашето село. В нашите брежански гори от години расте кестеновата култура“, посочи Стоименова.\r\nЛивия НИНОВА", "date": "2017.10.17", "title": "Благоевград: Кръгла маса „Проблеми и перспективи за развитие на кестеновите гори в района на Брежани“ ще се проведе в Югозападното държавно предприятие"}
{"url": "http://www.focus-news.net/news/2017/10/17/2447535/espch-obyavi-za-nespravedliva-prisadata-sreshtu-bratyata-aleksey-i-oleg-navalni.html", "text": "Европейският съд по правата на човека (ЕСПЧ) обяви за несправедлива присъдата срещу руския опозиционен политик Алексей Навални и неговия брат Олег по дело за финансови престъпления през 2014 г., предаде Radio Free Europe. В решението си ЕПСЧ заявява, че становищата на руските съдилища по делото срещу двамата братя са „предубедени и демонстративни“. Базираният в Страсбург съд постанови Русия да изплати като компенсация в полза на двамата братя общо 76 000 евро и 460 000 рубли. \r\nАлексей и Олег Навални бяха обвинени в присвояването на около 500 000 долара от две руски фирми, едната от които свързана с френската козметична компания „Ив Роше“, както и в пране на пари. Алексей Навални получи условна присъда за срок от 3 години и половина. Олег Навални получи ефективна присъда за същия срок и към момента остава в затвора. \r\nРуското министерство на правосъдието обяви несъгласието си с присъдата на ЕСПЧ. В свое изявление ведомството заявява, че ще изчака решението да влезе в сила и ще обмисли обжалване. Калина Жекова", "date": "2017.10.17", "title": "ЕСПЧ обяви за несправедлива присъдата срещу братята Алексей и Олег Навални"}
{"url": "http://www.focus-news.net/news/2017/10/17/2447536/smolyan-odmvr-otnovo-izdirva-20-godishniya-ivelin-uzunov-ot-selo-smilyan.html", "text": "ОДМВР отново издирва 20-годишния Ивелин Узунов от село Смилян. Това съобщиха от ОДМВР - Смолян. На 16 октомври 2017 г. е получен сигнал от негови близки, че Ивелин Узунов е изчезнал от дома си в село Смилян. От 16 октомври 2017 г. сутринта Ивелин е в неизвестност. По молба на родител, е обявен за местно издирване, а в последствие и за общодържавно издирване. Той е с ръст 180 см, кафяви очи, черно яке и бежов панталон тип анцуг.\r\nНа територията около село Смилян, както и прилежащи местности в община Смолян се провежда претърсване и издирване на момчето от служители на ОД МВР, РУ – Смолян, ловци и местни жители. Към настоящия момент все още не е установен.\r\nОДМВР призовава всеки, който забележи младежа да сигнализира в полицията или на телефон 112.", "date": "2017.10.17", "title": "Смолян: ОДМВР отново издирва 20-годишния Ивелин Узунов от село Смилян"}
{"url": "http://www.focus-news.net/news/2017/10/17/2447537/aleksandar-vuchich-sarbiya-shte-prodalzhi-da-razviva-dobri-otnosheniya-s-rusiya.html", "text": "В съответствие с политиката на независимост и военна неутралност, Сърбия ще продължи да развива добри отношения с Русия. Това заяви сръбският президент Александър Вучич след среща с руския посланик Александър Чепурин във вторник, предава информационната агенция Tanjug.\r\nСпоред изявление на президентската пресслужба, Вучич и Чепурин са обсъдили по-нататъшни стъпки, насочени към засилване на двустранното сътрудничество между Белград и Москва.Тереза Герова", "date": "2017.10.17", "title": "Александър Вучич: Сърбия ще продължи да развива добри отношения с Русия"}
{"url": "http://www.focus-news.net/news/2017/10/17/2447538/sport-iztegliha-zhrebiya-za-pleyofite-na-svetovnite-kvalifikatsii.html", "text": "Световната футболна централа в Цюрих изтегли жребия за плейофите на квалификациите за Световното първенство в Русия. Поставени бяха отборите на Швейцария, Италия, Хърватия и Дания.Жребият определи следните двойки:\r\nСеверна Ирландия – Швейцария \r\nИталия – Швеция \r\nХърватия – Гърция   \r\nДания – Ейре \r\nДвубоите започват на 9 ноември и завършват на 14.\r\nВенцислав ДРАГОМАНОВ", "date": "2017.10.17", "title": "Спорт: Изтеглиха жребия за плейофите на световните квалификации"}
{"url": "http://www.focus-news.net/news/2017/10/17/2447539/emil-hristov-gerb-bratat-na-georgi-stoilov-pravil-li-e-dareniya-za-predizborna-kampaniya-na-bsp-i-kak-shte-komentirat-proizhoda-na-tezi-pari-ot-bsp.html", "text": "Братът на Георги Стоилов правил ли е дарения за предизборна кампания на БСП - най-вероятно е правил. Това каза народният представител от ПГ на ГЕРБ от МИР – Стара Загора Емил Христов във връзка с брата на народния представител от БСП Георги Стоилов,  сочен за организатор на престъпната група, която бе разбита при спецакция в Русе, предаде репортер на Агенция „Фокус“.  Христов коментира, че може би Драгомир Стойнев,  като заместник-председател на ПГ на „БСП за България“, знае повече по въпроса за това как е била финансирана предизборната кампания на БСП. „Знаете, че в Русе при акция беше арестуван един бизнесмен. Ние бихме искали да знаем този бизнесмен дали е правил дарения за предизборната кампания на БСП и ако е правил, най-вероятно е правил, как биха коментирали БСП тези пари и техния произход“, заяви Христов. Според него борбата срещу престъпността никога не може да бъде продиктувана от нещо друго, освен от желанието на правителството да се бори с тази престъпност. „Всякакви внушения за това, което се случва в момента от страна на БСП, са просто стремеж да избягат от истините“, заяви Христов.\r\nДеница КИТАНОВА", "date": "2017.10.17", "title": "Емил Христов, ГЕРБ: Братът на Георги Стоилов правил ли е дарения за предизборна кампания на БСП и как ще коментират произхода на тези пари от БСП"}
{"url": "http://www.focus-news.net/news/2017/10/17/2447540/voa-talibanite-poeha-otgovornost-za-napadenieto-v-afganistanskata-provintsiya-paktiya.html", "text": "Талибаните поеха отговорност за нападението, извършено по-рано днес срещу полицейски тренировъчен център в югоизточната афганистанска провинция Пактия, предава радио Voice of America.\r\nСходна атака бе извършена във вторник и срещу полицейска част в провинция Газни, в резултат на която загинаха седем служители на реда.\r\nВ Пактия жертвите са 32, а пострадалите – над 200. Атаката бе стартирана около 9.30 часа (местно време) във вторник, а сраженията продължиха до обедните часове. За нападението бяха използвани два заминирани автомобила, с които бе проправен път за въоръжените нападетели. Не е известно какъв е бил техният брой.\r\nМестните власти се опасяват, че броят на жертвите ще нарасне през следващите часове заради големия брой ранени..Тереза Герова", "date": "2017.10.17", "title": "VOA: Талибаните поеха отговорност за нападението в афганистанската провинция Пактия"}
{"url": "http://www.focus-news.net/news/2017/10/17/2447541/yordan-tsonev-dps-do-kraya-na-sedmitsata-shte-badem-gotovi-s-promeni-v-zakonodatelstvoto-za-sluchaya-s-ktb.html", "text": "Преценяваме, че е нужно да се направят нови промени в законодателството за случая с КТБ, до края на седмицата ще бъдем готови. Това каза пред журналисти в Народното събрание зам.-председателят на ПГ на ДПС Йордан Цонев, предаде репортер на Агенция „Фокус“. „Трябва да се даде светлина върху процеса на вторичното разграбване на КТБ“, заяви той. „Омръзна ни да отговаряме на фалшиви новини и фалшиви обвинения“, посочи Йордан Цонев. На въпрос каква е надеждата да бъдат върнати суми по случая с КТБ, той обясни: „Надявам се, че това което се случва след фалита на КТБ най-малкото ще бъде достатъчно ясно осветлено за хората“. По думите му с инсинуации, намеци и открити обвинения нещата няма да станат, а заведените дела са над 800. На въпрос дали това, че Делян Пеевски работи по закона, е причината да не идва в парламента Йордан Цонев коментира: „Гледам ви и се чудя откъде да започна. Какъв въпрос ми задавате“. „Всяко мое участие в медиите го превръщате в пресконференция за Делян Пеевски и не съм съгласен с това“, заяви той. \r\nБиляна ИВАНОВА", "date": "2017.10.17", "title": "Йордан Цонев, ДПС: До края на седмицата ще бъдем готови с промени в законодателството за случая с КТБ"}
{"url": "http://www.focus-news.net/news/2017/10/17/2447542/plovdiv-s-demonstratsiya-na-boyni-tehniki-i-pohvati-komandosite-ot-68-ma-brigada-spetsialni-sili-otbelyazaha-profesionalniya-si-praznik.html", "text": "С демонстрация на бойни техники и похвати командосите от 68-ма бригада „Специални сили” отбелязаха професионалния си празник и Деня на военния парашутист на площад „Централен“ в Пловдив, предаде репортер на Радио „Фокус” – Пловдив. Бригадата е едно от най-елитните поделения в Българската армия. Демонстрациите предизвикаха възхищение у събралите се зрители на площада, сред които и много деца. Елитният отряд показа за първи път новите си бойни униформи, същите като на американските пехотинци. Командосите  показаха различни ситуации на схватки и отбрана при задържане на парашутисти, както и чупене на греди и тухли.\r\nПреди това имаше тържествен строй, приветствия и награждаване, тържествен молебен, както и поднасяне на венци и цветя пред паметника на военнослужещите, доблестно изпълнили своя дълг. С благодарствена грамота от бригаден генерал Явор Матеев бе награден и вицепремиерът Валери Симеонов за приноса му в развитието на 68-ма бригада „Специалните сили“. Симеонов присъства на празника на военния парашутист.\r\nСпециално за празника реч произнесе и командирът на 68-ма бригада Явор Матеев. Към личния състав той се обърна с думите: „Гордея се с вас, заставам пред вас и след вас, когато е необходимо! Всеки един от вас е важен и необходим за Българската армия и за специалните сили”, каза Матеев.\r\nЦветана ТОНЧЕВА", "date": "2017.10.17", "title": "Пловдив: С демонстрация на бойни техники и похвати командосите от 68-ма бригада „Специални сили” отбелязаха професионалния си празник"}
{"url": "http://www.focus-news.net/news/2017/10/17/2447543/plovdiv-ediniyat-ot-prebitite-gorski-strazhari-ostava-za-nablyudenie-v-universitetska-bolnitsa-sveti-georgi.html", "text": "Единият от пребитите горски стражари остава за наблюдение в Университетска болница „Свети Георги” в Пловдив. Това съобщи за Радио „Фокус” – Пловдив говорителят на болницата. Той е с гръбно-коремна травма и травма на главата. Няма наранявания на вътрешни органи и състоянието му е стабилно. Мъжът има и разкъсно-контузна рана на главата, както и фрактура на орбитална кост. Извършена е консултация с лицево-черепни хирурзи. Други двама от общо тримата бити служители на Горското стопанство в Хисаря също са били прегледани в болницата и освободени за домашно лечение. Фрактурите на крайниците им не налагат лечение в болница.\r\nЦветана ТОНЧЕВА", "date": "2017.10.17", "title": "Пловдив: Единият от пребитите горски стражари остава за наблюдение в Университетска болница „Свети Георги”"}
{"url": "http://www.focus-news.net/news/2017/10/17/2447544/24-vesti-makedoniya-albanskiyat-premier-provede-sreshti-s-liderite-na-dsi-besa-i-alians-za-albantsite.html", "text": "Министър-председателят на Албания Еди Рама проведе среща с лидерите на водещите албански партии в Македония – „Демократичен съюз за (евро)интеграция“, БЕСА и „Алианс за албанците“, предава скопската електронна медия „24 Вести“ . \r\nСлед разговорите председателят на ДСИ Али Ахмети сподели, че темата на дискусията са били актуалните политически събития в Македония и възможностите за бъдещо сътрудничество.\r\nВ Скопие Рама проведе отделни срещи със Зиядин Села („Алианс за албанците“) и Билял Касами (БЕСА), както и с лидера на ВМРО-ДПМНЕ Никола Груевски, чиито позиции бяха сериозно разклатени след неделния вот за местна власт в Македония. По-късно тази вечер Рама ще бъде приет и от министър-председателя Зоран Заев (СДСМ).Тереза Герова", "date": "2017.10.17", "title": "„24 Вести“ (Македония): Албанският премиер проведе срещи с лидерите на ДСИ, БЕСА и „Алианс за албанците“"}
{"url": "http://www.focus-news.net/news/2017/10/17/2447545/valentina-vasileva-obshtina-smolyan-pet-initsiativi-sa-posveteni-na-105-godini-ot-osvobozhdenieto-na-rodopite.html", "text": "Пет инициативи, посветени на 105 години от Освобождението на Родопите, ще се проведат в Смолян на 18 октомври. Това съобщи за Радио „Фокус” – Смолян Валентина Василева, директор на Дирекция „Обществени дейности и заетост” в Община Смолян. Традиционната Ученическа лекоатлетическа щафета „105 години от Освобождението на Родопите” ще се проведе от 14.00 часа. Стартът ще бъде даден на площад „България”, а финалът е на площад „Свобода”. От 16.00 часа в Родопския драматичен театър „Николай Хайтов” – Смолян ще бъде представен спектакълът „Хък Фин”. В 17.00 часа в Регионална библиотека „Николай Вранчев” – Смолян ще се проведе среща с проф. Милияна Каймаканова на тема „Родопите и средновековната българска история”, в 18.00 часа в Изложбена зала „Петър Стайков” на Клуба на дейците на културата ще бъде представена новата книга на Светозар Казанджиев „Милост“ – сборник разкази, в същия час в Народно читалище „Орфееви гори-1870” в Райково ще бъде Премиерата на Младежки театър „Ирис” на постановката „Междучасия” от Кънчо Стойчев.\r\nДаниела БОЙКОВА", "date": "2017.10.17", "title": "Валентина Василева, Община Смолян: Пет инициативи са посветени на 105 години от Освобождението на Родопите"}
{"url": "http://www.focus-news.net/news/2017/10/17/2447546/blagoevgrad-obshtinata-organizira-sastezanie-po-planinsko-koloezdene-na-21-oktomvri.html", "text": "Община Благоевград и „ЛФФ Ендуро Благоевград“ организират състезание по планинско колоездене. Това съобщиха от пресцентъра на Община Благоевград. Надпреварата започва на 21 октомври от 09.30 часа и ще продължи на 22 октомври. Трасето, по което ще се провежда планинското колоездене, обхваща  района на парк „Бачиново“ и землището на селата Делвино и Дъбрава.  \r\nПървият ден от планинското състезание ще започне с регистрация от 09.30 часа и ще продължи със свободни тренировки по етапите. В 18.30 часа ще бъде дадена техническа конференция. В неделя от 09.30 часа започва надпреварата, която се очаква да приключи около 16.00 часа. Веднага след това ще бъде церемонията по награждаване на победителите. Спортната инициатива ще се проведе в четири състезателни етапа. Първият етап е в посока село Дъбрава - изкачване. Два спускащи етапа тръгват от района на язовира над село Дъбрава в посока парк „Бачиново“ и два, които ще тръгнат от района на село Делвино и връх Ореляк, в посока базата на ЮЗУ „Неофит Рилски“. Старт-финалната зона ще бъде разположена около Пъмп-трак „Бачиново“.\r\nТова е шестият, последен, кръг от Българските Ендуро Серии. С него официално ще бъде закрит състезателния сезон по колоездене в България. Във вело дисциплината, която е част от финалния кръг участие ще вземат 100 състезатели на възраст между 16 и 55 години.\r\nПланинското колоездене е един сравнително нов спорт за България, който печели все повече почитатели. В родината на този спорт - САЩ той се практикува от години.  Неговото начало е през 70-те години на ХХ век в Калифорния,където се появяват ентусиасти, които преправят колелата си, като им слагат дебели гуми и други  подобрения, за да могат да се спускат с тях по склоновете на планините.", "date": "2017.10.17", "title": "Благоевград: Общината организира състезание по планинско колоездене на 21 октомври"}
{"url": "http://www.focus-news.net/news/2017/10/17/2447547/varna-pameten-znak-na-hristo-botev-be-otkrit-v-grada-initsiativata-be-podkrepena-ot-obshtinata.html", "text": "Паметен знак на Христо Ботев бе открит в Ботевата градинка във Варна, предаде репортер на Радио „Фокус“ – Варна. На събитието присъстваха кметът на Варна Иван Портних, министърът на регионалното развитие и благоустройството Николай Нанков, областният управител Стоян Пасев, председателят на ОС – Варна Тодор Балабанов, районният кмет на кметство „Одесос“ Георги Недев, авторът на орелефа Живко Дончев, ученици от ОУ „Христо Ботев“ и граждани. \r\nСъздаването и именуването на Ботевата градинка е една от забравените страници от историята на Варна, посочи Антония Йовчева, директор на Дирекция „Култура и духовно развитие“ към Община Варна. До 1925 година това място, на което се намира днес градинката, е било запустяла и заблатена долина в края на града, близо да съборената десетина години преди това крепостна стена. През 1934 година във Варна е учреден клон на Националното родолюбиво дружество „Отец Паисий“, в което участвали лекари, учители, банкери. Създава се младежка организация към дружеството и именно тези младежи две години по-късно, през 1936 година, успяват само за няколко месеца да почистят заблатения терен, да направят градина, да оформят алеи и да оградят облагороденото пространство. Именували новата градинка Ботева, за да подчертаят основните характеристики на своите цели – родолюбие, бунтарство и прогрес, за да изразят духа на своето време. Днес, инициативата за поставяне на паметния знак е дошла отново от младите хора на Варна в лицето на учениците и учителите от ОУ „Христо Ботев“, които са били подкрепени и от родителите на децата. Община Варна е финансирала идеята, която се вписва в програмата за съхранение на българската памет. „Ние показваме уважение към приемствеността на традициите в нашия град“, каза още Антония Йовчева.\r\nМарияна ВАЛЕНТИНОВА", "date": "2017.10.17", "title": "Варна: Паметен знак на Христо Ботев бе открит в града – инициативата бе подкрепена от Общината"}
{"url": "http://www.focus-news.net/news/2017/10/17/2447548/veliko-tarnovo-obshtina-svishtov-e-sred-otlichenite-17-obshtini-s-etiket-za-inovatsii-i-dobro-upravlenie-na-mestno-nivo.html", "text": "Община Свищов е сред отличените 17 общини с Етикет за иновации и добро управление на местно ниво, съобщиха от пресцентъра на Общината. Останалите носители на приза, които са негови достойни лауреати за четвърти път, са: Банско, Бяла Слатина, Вълчи дол, Габрово, Горна Оряховица, Девня, Димитровград, Добрич, Кнежа, Павликени, Поморие, Русе, Самоков, Свищов, Смядово, Троян и Търговище.\r\nКметът на Община Свищов Генчо Генчев получи лично наградата, която удостоверява постигнатото високо качество на управлението в общината и ангажираността ѝ да прилага европейските принципи за добро управление. Градоначалникът благодари за високото признание и не пропусна да отбележи, че постигнатите резултати са в следствие на упорития и всеотдаен труд на служителите в общинска администрация и експертите в нея. Той благодари на колегите си за усърдието в ежедневната работа и на гражданите, за проявата на търпение и разбирателство при решаване на проблемите в община Свищов. По време на награждаването, министър Нанков каза, че тези призове и от професионална, и от морална гледна точка съдържат много повече от статуетката, която представлява наградата. „Тук говорим за морален стимул и признание за всички усилия през годините, довели до това Вашата община да се отличава от останалите по 12 принципа, които съдържат всичко необходимо и за което предишни ръководства на НСОРБ са се борили – да сте по-прозрачни, по-отворени, по-диалогични и по-добри за онези български граждани, които живеят на Ваша територия“, подчерта той.\r\nНа годишната среща присъстваха и членовете на общинското ръководство, които взеха участие в програмата организирана от НСОРБ.\r\nВ Стратегия за иновации и добри практики на местно ниво към Съвета на Европа са заложени 12 принципа за добро управление: честно провеждане на избори, представителност и гражданско участие; отзивчивост; ефикасност и ефективност; откритост и прозрачност; върховенство на закона; етично поведение; компетентност и капацитет; иновации и отвореност за промени; устойчивост и дългосрочна ориентация; стабилно финансово управление; човешки права, културно разнообразие и социално единство; отчетност. По един от тях е гравиран на всяка от стените на кристалния дванадесетостен, който представлява отличието. Европейският Етикет за добро управление се връчва на местни власти, доказали прилагането им в своята ежедневна работа.\r\nПрез 2010 г. Република България става първата държава-членка на Съвета на Европа, акредитирана да присъжда Етикет на свои местни власти. Отличието се връчва на всеки две 2 години, а главната цел на инициативата е да се насърчават усилията на все повече местни власти и продуктивното съперничество между тях, което на свой ред да доведе до по-ефективни политики, насочени към силно и жизнено местно самоуправление в България.", "date": "2017.10.17", "title": "Велико Търново: Община Свищов е сред отличените 17 общини с Етикет за иновации и добро управление на местно ниво"}
{"url": "http://www.focus-news.net/news/2017/10/17/2447549/peter-mihalko-poslanik-na-es-v-moldova-borbata-sreshtu-koruptsiyata-e-kriteriyat-na-koyto-se-bazira-pomoshtta-ot-es.html", "text": "Корупцията е най-лошото явление за всяко общество и е дори още по-лошо за едно общество в преход, заяви ръководителят на делегацията на Европейския съюз в Молдова Петер Михалко, предава информационната агенция IPN.\r\nВ интервю за местната редакция на радио „Свободна Европа\" словашкият политик заяви, че борбата с корупцията е един от основните критерии, определящи за отпускането на помощ от ЕС за Молдова.\r\n\"Като прочетете споразумението за асоцииране ще видите акцент, поставен върху борбата срещу корупцията. Със сигурност в тази връзка е важно всички държавни институции, участващи в борбата с корупцията, да работят надеждно, така че гражданите да са сигурни, че институциите са независими и няма интереси, които да им влияят небалансирано\", подчерта дипломатът.\r\nПетер Михалко отбеляза, че ЕС иска Република Молдова да бъде демократична държава и да изпълни критериите, свързани с правата на човека, спазването на демократичните норми при прилагането на спорната смесена избирателна система, да запази многопартийната политическа система, независимостта на правосъдието и свободата на медиите. Тереза Герова", "date": "2017.10.17", "title": "Петер Михалко, посланик на ЕС в Молдова: Борбата срещу корупцията е критерият, на който се базира помощта от ЕС"}
{"url": "http://www.focus-news.net/news/2017/10/17/2447550/na-kasatsionno-obzhalvane-pred-vks-shte-podlezhat-vazzivnite-resheniya-po-vaprosite-protivorechashti-s-aktove-na-ks-ili-na-sada-na-es.html", "text": "На касационно обжалване пред  Върховния касационен съд (ВКС) ще подлежат въззивните решения по въпросите, противоречащи на актове на Конституционния съд (КС) или съда на Европейския съюз (ЕС). Това се въведе след като Народното събрание прие текстове от Гражданския процесуален кодекс (ГПК) на второ четене, предаде репортер на Агенция „Фокус“.  Съгласно приетия текст на обжалване ще подлежат въззивните решения, в които съдът се е произнесъл  по материалноправен или процесуалноправен въпрос, който е решен с противоречие със задължителната практика на Върховния касационен съд и Върховния съд в тълкувателни решения и постановления, както и в противоречие с практиката на Върховния касационен съд. В рамките на дебата председателят на Правна комисия и депутат от ГЕРБ Данаил Кирилов посочи, че този текст ще  подобри правната защита и ще върне доверието в правосъдието. Заместник-председателят на ПГ на „БСП за България“ Крум Зарков заяви, че БСП няма да подкрепи този текст, защото законодателят ще подходи прибързано към този въпрос. \r\nДеница КИТАНОВА", "date": "2017.10.17", "title": "На касационно обжалване пред ВКС ще подлежат въззивните решения по въпросите, противоречащи с актове на КС или на Съда на ЕС"}
{"url": "http://www.focus-news.net/news/2017/10/17/2447551/atentatat-sreshtu-ubitata-v-malta-razsledvashta-zhurnalistka-e-zaradi-rabotata-y-da-razoblichava-koruptsiyata-v-politikata-ubeden-e-sinat-y.html", "text": "Атентатът срещу убитата в Малта разследваща журналистка е заради работата й да разобличава корупцията в политиката, убеден е синът й, предаде Reuters. \r\nДафне Каруана Галиция, разкрила връзките на правителството с офшорни данъчни убежища, загина при бомбен атентат в понеделник следобед. Взривно устройство, прикрепено към автомобила й, се е активирало минути след като е напуснала дома си в северната част на острова. \r\n„Моята майка бе убита заради това, че тя стоеше между върховенството на закона и онези, които го нарушават, както правят мнозина силни журналисти“, заяви Матю Каруана Галиция във „Фейсбук“. Калина Жекова", "date": "2017.10.17", "title": "Атентатът срещу убитата в Малта разследваща журналистка е заради работата й да разобличава корупцията в политиката, убеден е синът й"}
{"url": "http://www.focus-news.net/news/2017/10/17/2447552/blagoevgrad-sastezatelite-ot-taekuon-do-klub-houk-bansko-se-zavarnaha-ot-sloveniya-s-chetiri-medala.html", "text": "С четири медала стартира състезателният сезон за клуб „Хоук – Банско“. Това съобщиха от пресцентъра на Община Банско. На международният турнир „Словения Опън 2017“, който се проведе на 13 - 14 октомври в град Веление, Словения, таекуондистите от Банско демонстрираха завидна техника и силна подготовка в бойното изкуство. \r\nВ категорията до 58 кг за девойки Катрин Гемкива завоюва злато и бронз в две от дисциплините: спаринг и тул.\r\nИван Сугарев, в категория деца, се пребори за среброто, а Михаил Цинцаров, в категория мъже до 78 кг, също донесе на своя клуб сребърен медал. \r\nНад 80 състезатели от България участваха в спортния форум в Балканската държава, на който имаше представители още от седем държави от източния регион на Европа. Състезателният сезон за „Хоук – Банско“ едва започва, като предстои участието им на международния турнир „България Опън 2017“ в град Благоевград.", "date": "2017.10.17", "title": "Благоевград: Състезателите от таекуон-до клуб „Хоук – Банско“ се завърнаха от Словения с четири медала"}
{"url": "http://www.focus-news.net/news/2017/10/17/2447553/valeri-zhablyanov-bsp-ima-zaplaha-uchitelite-da-izcheznat-kakto-mnogo-drugi-profesii.html", "text": "Има заплаха учителите да изчезнат, както много други професии, тъй като младите хора не желаят да изберат тази професия за своя или напускат страната. Това заяви зам.-председателят на НС и народен представител от „БСП за България” Валери Жаблянов по време на дискусия за проблемите в образователната ни система с настоящи и бивши учители, и директори на училища, провела се в гр. Кюстендил, съобщиха от пресцентъра на НС на БСП. Валери Жаблянов, заедно с депутата от левицата Иван Ибришимов посочиха, че ще отнесат възникналите въпроси по време на дискусията за решение в НС. \r\nПо наболелите въпроси в образователната ни система се изказа г-н Кирил Иванов- учител в Трето ОУ „Проф.Марин Дринов”, който има двама студенти и работи допълнително, за да ги издържа. Соня Кръстева, учителка от Пето ОУ „Хр. Ботев” повдигна темата за училищата мастодонти и за причините за детската агресия.  Христо Цоцомански разказа  как най-добрите учители се уволняват неправомерно и след завръщането им със съдебно решение, държавата плаща обещетения, хиляди лв., толкова, че да ремонтираш едно цяло училище.  Библиотекарката Елка Тодорова от отдел „Детска библиотека” се изказа за липсата на библиотекари в училищата, Наташа Павлова, дългогодишен учител и председател на КНСБ поясни, че делегираните бюджети не са за предпочитане.", "date": "2017.10.17", "title": "Валери Жаблянов, БСП: Има заплаха учителите да изчезнат, както много други професии"}
{"url": "http://www.focus-news.net/news/2017/10/17/2447554/zdf-novi-razkritiya-za-teroristichniya-atentat-v-berlin-vlastite-sa-poluchili-preduprezhdeniya-ot-tarsesht-ubezhishte.html", "text": "Лице, търсещо убежище в Германия, е отправило предупреждения към властите за потенциалната опасност, произтичаща от Анис Амри – мъжът, отговорен за терористичната атака във федералната столица Берлин от декември 2016 г., предава телевизионният канал ZDF.\r\nПрез есента на 2015 г. сириецът Мохамед Дж. описва Амри пред социалния служител в центъра за настаняване като радикален и опасен ислямист, а през юни 2016 г. отправя нови предупреждения, в които твърди, че Анис Амри е имал контакти с „Ислямска държава“.\r\nПолицията е изслушала свидетеля няколко седмици преди терористичната атака в Берлин. Това става ясно от вътрешни документи, представени пред редакцията на телевизията.Тереза Герова", "date": "2017.10.17", "title": "ZDF: Нови разкрития за терористичния атентат в Берлин – властите са получили предупреждения от търсещ убежище"}
{"url": "http://www.focus-news.net/news/2017/10/17/2447555/prokuror-ivan-geshev-12-dushi-sa-zadarzhani-do-momenta-pri-spetsaktsiya-sreshtu-grupa-za-narkorazprostranenie-v-burgas.html", "text": "12 души са задържани до момента при спецакция срещу група за наркоразпространение в Бургас. Това каза на брифинг прокурор Иван Гешев, административен ръководител на Специализираната прокуратура (СпП), във връзка с разследване срещу организирана престъпна група за наркоразпространение в град Бургас, предаде репортер на Агенция „Фокус“. \r\nПо думите на Гешев операцията е започнала рано тази сутрин и в момента действията по разследването продължават на територията на цялата страна. Той уточни, че до момента се претърсени 10 адреса и са задържани 12 лица. „Намерени са множество наркотични вещества на 8 от адресите – основно марихуана и синтетични наркотици, в процес на установяване е точното им количество. Намерени са също и боен пистолет, бухалки, ловна пушка, няколко хиляди лева и евро, везни, както и модерна, високотехнологична инсталация за цялостно обзавеждане на нарколаборатория“, допълни прокурор Гешев. „Тази група, освен с разпространение на наркотични вещества, се е занимавала и с вторични престъпления със силови действия по отношение на дилъри, които са отказвали да работят с тях или са извършвали действия, които не са се харесвали на групата и са били в противоречие с нейните интереси“, отбеляза още той. \r\n„Това, което мен лично ме радва в последно време, колкото и странно да звучи е, че делата за наркоразпространение почват в някаква степен да не представляват интерес и аз си го обяснявам с факта, че такива операции с ГДБОП вече превръщаме в рутина и се случват почти всяка седмица по няколко. Това е факт“, коментира Иван Гешев. По думите му това показва, че ГДБОП и Специализираната прокуратура работят сериозно за борбата срещу разпространението на наркотични вещества. „Не подценяваме борбата с този вид престъпност, защото по същество хората, които задържаме по тези дела, тровят нашите деца. Хубаво е, дори когато рутинно се случват такива операции, да не забравяме, че това е едно доста сериозно престъпление с остър социален и  обществен ефект“, допълни още той.", "date": "2017.10.17", "title": "Прокурор Иван Гешев: 12 души са задържани до момента при спецакция срещу група за наркоразпространение в Бургас"}
{"url": "http://www.focus-news.net/news/2017/10/17/2447556/tri-chasa-prodalzhava-zasedanieto-na-ksns-po-temata-za-antikoruptsionnite-zakonodatelni-merki.html", "text": "Вече три часа продължава заседанието на Консултативния съвет за национална сигурност (КСНС) при президента Румен Радев на тема „Необходими законодателни мерки за противодействие на корупцията“, предаде репортер на Агенция „Фокус“. На „Дондуков“ 2 пристигнаха: премиерът Бойко Борисов, главният прокурор Сотир Цацаров, зам.-председателят на ПП ГЕРБ и председател на ПГ на партията Цветан Цветанов, председателят на НС Димитър Главчев, председателят на ДПС Мустафа Карадайъ, председателят на БСП, председател на ПГ на „БСП за България“ Корнелия Нинова, вътрешният министър Валентин Радев, правосъдният министър Цецка Цачева, вицепремиерът и министър на отбраната Красимир Каракачанов, вицепремиерът и външен министър Екатерина Захариева, зам.-председателят на НС и народен представител от ОП Явор Нотев, председателя на ВКС Лозан Панов. Към момента никой от присъстващите не е напуснал заседанието. Очаква се след края му президентът да направи изявление, чрез което да съобщи до какви решение се е стигнало по време на Консултативния съвет за национална сигурност. Агенция „Фокус“ припомня: На 9 октомври президентът Румен Радев прекрати КСНС заради загуба на кворум и насрочи ново заседание на 17 октомври. Решението си той обоснова, като обясни, че са започнали задълбочени дебати, които не са продължили поради отсъствието и напускането на част от членовете на Съвета заради международни ангажименти, въпреки предварително потвърденото им участие в заседанието на Съвета. По думите му именно това е довело до загуба на кворум. \r\nЛюба АЛЕКСИЕВА", "date": "2017.10.17", "title": "Три часа продължава заседанието на КСНС по темата за антикорупционните законодателни мерки"}
{"url": "http://www.focus-news.net/news/2017/10/17/2447557/bsp-mon-ne-e-napravilo-tsyalosten-analiz-za-rezultatite-ot-parvata-godina-na-deystvie-na-obrazovatelniya-zakon.html", "text": "„До този момент МОН не е направило цялостен анализ за резултатите от първата година на действие на закона, а в същото време прилагането му породи множество въпроси, чието решаване зависи от нови промени в нормативната база”. Около тази теза се обединиха народните представители от „БСП за България” Драгомир Стойнев, Георги Гьоков и Донка Симеонова по време на дискусия „За делника на образованието”, проведена в Стара Загора и организирана от Областният съвет на БСП в града, съобщиха от пресцентъра на НС на БСП. По време на дискусията учители, директори, представители на местната власт, на обществени съвети, на различни образователни степени и граждани от 11-те общини в старозагорски регион обсъдиха проблемите, възникнали в практиката при прилагането на новия закон за предучилищното и училищното образование и наредбите, регламентиращи държавните образователни стандарти. Те предложиха да се изработи образователна карта за всяко населено място, която ще улесни въвеждането на задължителния едносменен режим на обучение в училище. Според тях е необходим и задълбочен анализ на населението, включващ и образователната инфраструктура и институции в България. Те подчертаха, че ще продължат да настояват за качествено образование, което да бъде приоритет за държавата. „Над 20 актуални питания и въпроси са отправени към министъра, свързани с новия закон, наредбите, грижата за училищата в малките населени места, за психологическите съветници и редица други. Ежедневно при депутатите постъпват нови сигнали, за трудноработеща образователна система”, каза Донка Симеонова. Според нея въвеждането на цялостен нов подход е от изключителна необходимост за качественото образование, нужна е държавна политика, която да стане водеща за българското общество.\r\nВ дискусията учителите определиха механизма за съвместната работа на институциите по обхващане и задържане в училищата на деца и ученици в задължителна предучилищна и училищна възраст, като хаотичен. „Да повтарят класа онези ученици от първи до четвърти клас, които не са постигнали необходимите компетентности от учебната програма, ученикът или знае или не знае, не може дете, което пише и чете перфектно да се равнява с дете, което  не може да прочете дори заглавие”, аргументираха предложението си учители в начална степен, които изразиха недомислиците от учебния процес, създадени от новите нормативни постановки.\r\nБлизо 250 са издадените заповеди за тази учебна година, разказаха директори, които се борят с административната тежест, увеличила се многократно. „С какво да се занимава един ръководител и екипът му – образование, възпитание, да тушира агресията, да има индивидуален подход към колеги и деца, или да издава безброй заповеди”, посочиха училищни директори, които искат училищата им да създават успешен образователен процес. „Това без финанси не може да се реализира. Парите са основен въпрос за българското училище, но подходът към тази тема трябва да е свързан с цялостен анализ, който да включва редица параметри от годината на строеж на сградата, през броя ученици до учителските заплати”, заявиха педагозите, които не желаят повече да се работи „на парче” в най-важната сфера на живота.\r\nОбобщението и предизвикателствата в делника на българското образование ще бъдат представени на кръгла маса в навечерието на Деня на народните будители. За участие в кръглата маса ще бъдат поканени представители на образователната и академичната общност от цялата страна.", "date": "2017.10.17", "title": "БСП: МОН не е направило цялостен анализ за резултатите от първата година на действие на образователния закон"}
{"url": "http://www.focus-news.net/news/2017/10/17/2447558/shumen-zapochna-izgrazhdaneto-na-metalnata-pokrivna-konstruktsiya-nad-igrishteto-na-arena-shumen.html", "text": "Започна изграждането на металната покривна конструкция на „Арена Шумен“, предаде репортер на Радио „Фокус“ – Шумен. Емил Мартинов, ръководител на проекта заяви пред журналисти, че вече са поставени 3 от общо 12 стоманени греди. „В момента сме се съсредоточили върху изграждането на металната покривна конструкция над игрището, сложна е, състои се от 12 греди, с обтегачи на по-долно ниво, отделните греди се свързват с хикс връзки, стоят върху специални лагери, които да поемат напреженията на покрива или евентуални движения на сградата“, заяви Мартинов. Той допълни, че е разчетено на седмица да се монтират по три греди. Върху тях ще се постави ЛТ ламарина, топлоизолация с минерална вата и хидроизолационна мембрана, която ще отвежда дъждовните води от покрива на залата. \r\nПродължават и довършителните дейностите по помещенията под трибуните – помещения за инсталации, съблекални за играчи и треньори, помещения за медицинска помощ, фитнес, кафенета. Сложен е ¼ от плоския покрив, който е на две нива. Остават стоманобетонни дейности в блока над западната трибуна. „Стоманобетоновите работи ще приключат до 10 - 15 ноември, което ще даде възможност за монтажа и на последните 2 греди на покрива и да затворим сградата, ще продължим с интериорните и довършителни дейности“, каза Мартинов. Той посочи, че ако метеорологичните условия позволят, ще бъде спазен срокът за пускане на залата в експлоатация за Коледа.\r\nИвелина ИВАНОВА", "date": "2017.10.17", "title": "Шумен: Започна изграждането на металната покривна конструкция над игрището на „Арена Шумен“"}
{"url": "http://www.focus-news.net/news/2017/10/17/2447559/nyama-da-se-dopuska-obezpechenie-na-isk-varhu-vzemaniya-na-lechebni-zavedeniya-ot-nzok.html", "text": "Народните представители приеха на второ четене промени в Гражданския процесуален кодекс, според които не се допуска обезпечение на иск върху вземания на лечебните заведения от НЗОК не се допуска, предаде репортер на Агенция „Фокус“. Както досега не се допуска и обезпечение на иск за парично вземане срещу държавата, държавните учреждения, общините и лечебните заведения по чл. 5, ал. 1 от Закона за лечебните заведения. В закона се запазва недопускането на обезпечение на иск за парично вземане чрез налагане на запор върху вземания, върху които не се допуска принудително изпълнение.\r\nБиляна ИВАНОВА", "date": "2017.10.17", "title": "Няма да се допуска обезпечение на иск върху вземания на лечебни заведения от НЗОК"}
{"url": "http://www.focus-news.net/news/2017/10/17/2447560/plovdiv-nad-500-hilyadi-esenno-proletni-tsvetya-sa-zasadeni-v-gradinite-i-parkove-ot-nachaloto-na-oktomvri.html", "text": "Над 500 хиляди есенно-пролетни цветя са засадени в пловдивските градини и паркове от началото на октомври. Това съобщи за Радио „Фокус” – Пловдив директорът на ОП „Градини и паркове“ Стоян Алексиев. По думите му до края на сезона се очаква общият брой на цветята да достигне близо милион. „Когато напролет достигнат пълния си разцвет, отново ще направят Пловдив още по-красив“, подчерта Алексиев. С различни цветове се отличават всички централни и квартални паркове и градини, кръгови кръстовища и улици, разделителните ивици на булеварди.\r\nСъс 70 хиляди стръка цветя са напълно оформени новите фигури в „Кривия партер“, както служителите на общинското предприятие наричат веригата цветни лехи в Цар Симеоновата градина, разположени между Виенския павилион и Пеещите фонтани. Със също толкова бройки в момента се обновява алеята зад паметника на „Васил Петлешков“. Стоян Алексиев припомни, че от няколко години предприятието вече не купува цветя, а всичко е собствено производство. По думите му доброто развитие на растенията се дължи както на постоянните грижи, така и на новоизградените поливни системи.\r\nОт Общинското предприятие „Градини и паркове“ се надяват гражданите да не посягат на общественото, да не пускат и домашните си любимци в цветята, а да пазят и се радват на красотата.\r\nЦветана ТОНЧЕВА", "date": "2017.10.17", "title": "Пловдив: Над 500 хиляди есенно-пролетни цветя са засадени в градините и паркове от началото на октомври"}
{"url": "http://www.focus-news.net/news/2017/10/17/2447561/georgi-gyokov-bsp-edin-ot-vseki-deset-raboteshti-mozhe-da-bade-prichislen-kam-grupata-na-raboteshtite-bedni.html", "text": "В Хасково се проведе среща-разговор на тема: “Социални аспекти на бюджет 2018”. Това съобщиха от пресцентъра на НС на БСП. Срещата е инициирана от НС на БСП, като целта е в поредица от срещи да се представи алтернативният бюджет на БСП за 2018 г. По време на дискусията бяха представени предложенията, касаещи социалната част на бюджета. Участници бяха народният представител от „БСП за България” и зам.-председател на Комисията по труда, социалната и демографската политика Георги Гьоков, депутатът от левицата Виолета Желева, Емилия Масларова - председател на Съвета по социална политика към НС на БСП. В дискусията активно се включиха представителни на НПО, съветници и експерти, ангажирани с проблемите на социалната политика.\r\nНародните представители изразиха тревога от факта, че 40% от българите са бедни или са под риск от бедност. 70% от пенсионерите са поставени в същото положение. \"1 от всеки 10 работещи може да бъде причислен към групата на работещите бедни. Факт е, че от 27 социални плащания, 25 са замразени от 2008 година\", посочи Гьоков.\r\nПрисъстващите се обединиха около тезата, че след като години наред десницата налага неолибералния модел на управление и самоцелна финансова стабилност, последиците се усещат от всички български граждани. \"България е държавата членка на ЕС с най-ниско жизнено равнище, с най-голям дял от населението живеещо, в риск от бедност\", каза още присъстващите.\r\nПредложенията на БСП са реалистични и са базирани на параметрите на икономическата макрорамка, очертана от управляващите. Парламентарната група “БСП за България” ще направи предложения за:\r\n- Законов механизъм за обвързване размера на минималната работна заплата с размера на средната работна заплата за страната\r\n- Обвързване размера на месечното парично обезщетение за отглеждане на дете от 1 до 2 години с размера на минималната работна заплата. От 340 лв. за 2018 г. то да стане 510 лв. Това увеличение ще обхване 38 000 майки.\r\n- Разширяване обхвата на помощта от 250 лв. В началото на учебната година, освен за 1-ви клас да бъдат предвидени и за учениците от семейства с ниски доходи от 2-ри, 3-ти и 4-ти клас. Тази допълнителна помощ ще обхване 120 000 деца.\r\n-Първи стъпки към семейно подоходно облагане. Приспадане до 50 лв. месечно от дължимия данък общ доход на работещи родители с деца. Тази мярка ще обхване над 400 000 работещи семейства.\r\n-Преизчисляване на старите пенсии, отпуснати до 2013г. (като първа стъпка) и постепенното намаляване на разликите между старите и новоотпуснатите пенсии. Увеличението на пенсиите ще обхване над 1 млн. пенсионери.\r\n- Двойно разширяване на обхвата на енергийните помощи от: от 250 хиляди на 500 хиляди домакинства.\r\n- Увеличаване на средствата и обхавата на програмите по асистентска помощ за хора с увреждания и самотно живеещи хора.\r\nПо време на срещата бяха поставени въпроси, касаещи социалните стандарти, условията на труд на социалните работници, разликите в размера на пенсиите, затрудненията, които се изпитват от хората с увреждания при работа със социалните служби и големия обем “бумащина”, механизмите за контрол на входа на социалната система.", "date": "2017.10.17", "title": "Георги Гьоков, БСП: Един от всеки десет работещи може да бъде причислен към групата на работещите бедни"}
{"url": "http://www.focus-news.net/news/2017/10/17/2447562/tass-katalunskite-vlasti-nyama-da-se-otkazvat-ot-planovete-si-za-nezavisimost.html", "text": "Говорителят на регионалното правителство в Барселона Жорди Турул заяви, че каталунските власти не мислят да се отказват от стремежите си да постигнат независимост на автономната област, предава ТАСС.\r\nСпоред неговите думи, каталунското ръководство е „отворило вратите за диалог“, докато „правителството на Испания ги е затворило“. „Предаването не е част от сценариите, които разглежда това правителство (на Каталуния)“, подчерта Турул, добавяйки, че автономията „залага“ на преговорите.\r\n„Все още не сме решили за формата на нашия отговор за Рахой, но няма да му кажем нищо по-различно от това в понеделник“, увери Турул.\r\nПревод и редакция:", "date": "2017.10.17", "title": "ТАСС: Каталунските власти няма да се отказват от плановете си за независимост"}
{"url": "http://www.focus-news.net/news/2017/10/17/2447563/montana-vazstanoveno-e-dvizhenieto-po-pat-112-smirnenski-slavotin.html", "text": "Възстановено е движението по път III-112 Смирненски – Славотин. Това съобщиха от пресцентъра на Агенция \"Пътна инфраструктура\".", "date": "2017.10.17", "title": "Монтана: Възстановено е движението по път III-112 Смирненски – Славотин"}
{"url": "http://www.focus-news.net/news/2017/10/17/2447564/sport-dia-evtimova-se-klasira-za-vtoriya-krag-na-turnira-v-antaliya.html", "text": "Диа Евтимова се класира за втория кръг на турнира на червени кортове в турския град Анталия. Поставената под номер две в основната схема българка се наложи над швейцарската квалификантка Даниела Вукович с 6:4, 6:3 в мач, продължил 76 минути. \r\nЗа място на четвъртфиналите Евтимова ще играе срещу Виталия Стамат от Молдова.", "date": "2017.10.17", "title": "Спорт: Диа Евтимова се класира за втория кръг на турнира в Анталия"}
{"url": "http://www.focus-news.net/news/2017/10/17/2447565/ek-v-balgariya-tarsi-novi-dobrovoltsi-za-svoya-mladezhki-ekip-evropa.html", "text": "За седма поредна година набираме креативни и любознателни студенти, които носят в себе си европейски дух и доброволчески ентусиазъм, имат много добри знания за Европейския съюз и желание да натрупат опит в областта на комуникацията, се казва в съобщение от пресслужбата на ЕК.\r\nМладежки екип \"Европа\" е комуникационен проект на Представителството на Европейската комисия в България. Той се състои от активни студенти, обучаващи се в бакалавърски, магистърски или докторски програми, които участват в разнообразните комуникационни дейности на Комисията, на информационната мрежа \"Европа Директно\" (Europe Direct) и на Информационното бюро на Европейския парламент. \r\nИзбраните участници преминават през професионално обучение за умения по комуникация и трансфер на знания от възпитаници на програмата. Сред най-големите награди е и информационното посещението на европейските институции в Брюксел като тази година е предвидено и посещение на Постоянното представителство на Република България в ЕС. \r\nТам младежите ще се докоснат до един от основните центрове на предстоящото българско ротационно председателство на Съвета на ЕС. В края на своето участие те получават от Европейската комисия в България индивидуален сертификат за събитията, които са организирали и в които са участвали. \r\nКрайният срок за кандидатстване е 5 ноември 2017г. - 22:00ч.българско време.", "date": "2017.10.17", "title": "ЕК в България търси нови доброволци за своя Младежки екип \"Европа\""}
{"url": "http://www.focus-news.net/news/2017/10/17/2447566/sliven-obshtinata-podkrepya-natsionalnata-kampaniya-neka-da-pomognem-na-edno-balgarsko-semeystvo.html", "text": "Община Сливен подкрепя националната кампания „Нека да помогнем на едно българско семейство“, заяви Диян Стефанов, председател на сдружение Свободата на бъдещото изкуство, организатор на събитията от кампанията. Това съобщиха от пресцентъра на Община Сливен. Кампанията се осъществява за втора поредна година с подкрепата на много общини, сред които и Община Сливен.\r\n„През изминалата година подкрепихме Александра Кръстянина от Варна. Тази година кампанията е в подкрепа на Любомир Райков с церебрална парализа синдром на Уест и се нуждае от 30 000 лв за лечение в Турция. Заповядайте, заедно можем да помогнем на едно българско семейство”, посочи Стефанов.\r\nДнес от 18.00 до 20.00 часа в зала „Май“ сдружението ще прожектира селекцията си от студентски филми и ще разпространява информация за кампанията.", "date": "2017.10.17", "title": "Сливен: Общината подкрепя националната кампания „Нека да помогнем на едно българско семейство“"}
{"url": "http://www.focus-news.net/news/2017/10/17/2447567/varna-skulptorat-zhivko-donchev-e-avtor-na-pametniya-znak-na-hristo-botev-koyto-be-otkrit-v-botevata-gradinka.html", "text": "Скулпторът Живко Дончев е автор на паметния знак на Христо Ботев, който бе открит в Ботевата градинка във Варна, предаде репортер на Радио „Фокус“ – Варна. Паметният знак представлява каменна стела с бронзов орелеф на Христо Ботев. Върху камъка е гравиран стих от неговата поезия – „Настане вечер - месец изгрее, звезди обсипят сводът небесен…“. Каменна информация встрани от паметника припомня, че Ботевата градинка е създадена през 1936 година от родолюбиви варненци.\r\n„Щастлив съм, че в навечерието на един от най-духовните празници в българския календар Денят на народните будители, откриваме паметник на Ботев, който обедини мечтата на едно училище с инициативността на Община Варна. Ще продължим да работим за развитие и поддържане на това място, за да съхраним традицията, положена от нашите предци“, каза кметът на Варна Иван Портних.\r\nМинистърът на регионалното развитие и благоустройството Николай Нанков заяви, че за първи път е на събитие във Варна по повод, който не е свързан с инфраструктурни проекти, а с нещо, което изпълва дните ни с духовно съдържание. „Поздравявам всички, които са били съпричастни с реализацията на паметника“, каза министър Ненков.\r\nПоздравления отправи и Ангелина Денчева, зам.-директор на ОУ „Христо Ботев“, която благодари на Община Варна, че се е отзовала и на инициативата на училището по повод 90-годишнината от основаването му. „Христо Ботев е част от нашето минало, съвремие и бъдеще и когато говорим за него, говорим за цяла епоха. Той не беше само поет, революционер, патриот. Той беше България! Радваме се, че като ботевци носим този негов заряд в душите и сърцата си“, заяви Ангелина Денчева.\r\nТържеството завърши с изпълнение на Явор Дарелов, ученик от 5 клас, който припомни част от великолепната сатира на Ботев „Това ви чака“.\r\nМарияна ВАЛЕНТИНОВА", "date": "2017.10.17", "title": "Варна: Скулпторът Живко Дончев е автор на паметния знак на Христо Ботев, който бе открит в Ботевата градинка"}
{"url": "http://www.focus-news.net/news/2017/10/17/2447568/plovdiv-rayonna-prokuratura-karlovo-nablyudava-dosadebno-proizvodstvo-za-prebitite-gorski-sluzhiteli.html", "text": "Районна прокуратура – Карлово наблюдава досъдебно производство за нанасени телесни повреди на четирима служители от Териториално поделение „Държавно горско стопанство - Хисар“ (ТП ДСГ - Хисар). Това съобщиха от пресцентъра на Апелативна прокуратура - Пловдив.  \r\nНа 16 октомври 2017 г., около 19.00 часа, в землището на град Баня, община Карлово, по поречието на река Стряма, служители на ТП ДГС - Хисар установили, че се извършва незаконна сеч. По черен път настигнали четири каруци, които били натоварени с дървен материал. Служителите успели да спрат едната каруца, а другите избягали. Те започнали да документират нарушенията, но междувременно на мястото пристигнала голяма група от мъже, жени и деца от кв. „Стряма“, които носели колове и камъни. Те започнали да хвърлят камъни по горските служителите, както и да им нанасят удрят. За случая е бил е подаден сигнал в РУ на МВР - Карлово. До момента е установено, че са пострадали четирима служители на ТП ДСГ - Хисар, като единия от тях е с фрактура на ръката.     \r\nДнес за срок от 24 часа по Закона за МВР са задържани трима мъже, за които е  установено е, че са съпричастни към нанасянето на телесните повреди. Под ръководството на Районна прокуратура - Карлово и в момента продължават процесуално-следствените действия и оперативно-издирвателните мероприятия за установяване на самоличността на всички участниците в деянието. \r\nВ хода на провежданата мащабна акция е установено, че в множество къщи в кв. „Стряма“ в гр. Баня, се съхранява незаконно добит дървен материал, за което са извършени претърсвания и изземвания и са образувани досъдебни производства за престъпление по чл. 235 ал. 2 във връзка с ал. 1 от НК – за незаконно съхранение на незаконно добит от другиго дървен материал. Разследването продължава.", "date": "2017.10.17", "title": "Пловдив: Районна прокуратура - Карлово наблюдава досъдебно производство за пребитите горски служители"}
{"url": "http://www.focus-news.net/news/2017/10/17/2447569/kyustendil-obshtinata-e-zapochnala-podgotovka-za-obezpechavane-na-sotsialnite-uslugi-prez-esenno-zimniya-sezon.html", "text": "Община Кюстендил е започнала подготовка за обезпечаване на социалните услуги през есенно-зимния сезон. Това каза пред Радио „Фокус” – Кюстендил Радмила Рангелова, зам.-кмет на Община Кюстендил. „Сега се подготвяме за зимата, за да можем да обезпечим качественото и навременното обслужване на всички потребители на всички социални услуги и евентуално при влошена зимна обстановка. Основната тежест в случая пада върху комплекса за социални услуги. В рамките на комплекса се намира и домашен социален патронаж, който е с една доста значима роля в нашата местна общност. Към момента патронирани лица са 585, в това число са лица, които са по проект топъл обяд. Имаме лица, които са обслужвани от домашен социален патронаж и лица, които ползват общинска социална трапезария. По-важното в случая е това, което касае зимната пътна обстановка, това е че непрекъснато се увеличава броят на населените места, които обслужваме. Към днешна дата те са 44 извън рамките на град Кюстендил”, каза Радмила Рангелова. По думите й в тази връзка поетапно са закупени няколко автомобила, в момента социалният комплекс разполага с 3 високопроходими такива, защото по-голямата част от селата са високопланински и труднодостъпни. Всички автомобили, които патронират имат купени зимни гуми, те са обслужени, така че да няма притеснение при евентуално голямо влошаване на зимната обстановка.\r\nВенцеслав ИЛЧЕВ", "date": "2017.10.17", "title": "Кюстендил: Общината е започнала подготовка за обезпечаване на социалните услуги през есенно-зимния сезон"}
{"url": "http://www.focus-news.net/news/2017/10/17/2447570/blagoevgrad-obshtina-bansko-be-otlichena-s-etiket-za-inovativno-i-dobro-upravlenie.html", "text": "Община Банско бе отличена с Етикет за иновативно и добро управление в проведената четвърта процедура по присъждане на Етикета, ръководена от Министерството на регионалното развитие и благоустройството. Това съобщиха от пресцентъра на Община Банско. Кметът Георги Икономов получи наградата лично от ресорния министър Николай Нанков по време на Годишния форум на местните власти, организиран от Националното сдружение на общините. Наградата, под формата на 12-ъгълен кристал, символизира 12-те принципа на демократично управление, защитени от местната администрация в рамките на процедурата – честно провеждане на избори; отзивчивост; ефикасност и ефективност; откритост и прозрачност; върховенство на закона; етичност; компетентност и капацитет; иновации; устойчивост и дългосрочно планиране; стабилно финансово управление; човешки права и културно многообразие; отчетност.\r\n„Община Банско защити за втори път престижното отличие. Заедно с още 16 български общини, преминахме през трите етапа на оценка, които да удостоверят, че тези принципи на управление, приети от Съвета на Европа, са залегнали в работата на общинска администрация Банско. С тази награда поздравявам всички общински служители! Също така благодаря на моите съграждани за подкрепата, която ми оказват“, коментира Икономов по време на церемонията.\r\nС Етикета се удостоверява, че управлението в дадена община отговаря на определени изисквания за качество на предоставяните административни услуги. Той е морална награда, символ на престиж и стимул за общините да подобряват своето управление в услуга на гражданското общество.\r\nГлавната цел на инициативата за присъждане на Етикета е да се насърчават усилията на все повече местни власти и продуктивното съперничество между тях, което на свой ред да доведе до по-ефективни политики, насочени към силно и жизнено местно самоуправление в България.", "date": "2017.10.17", "title": "Благоевград: Община Банско бе отличена с Етикет за иновативно и добро управление"}
{"url": "http://www.focus-news.net/news/2017/10/17/2447571/daily-sabah-binali-yaldaram-prizova-da-se-ima-predvid-istoricheskata-sadba-na-kirkuk.html", "text": "Министър-председателят на Турция Бинали Йълдъръм заяви, че Киркук трябва да бъде управляван на основата на „историческата си съдба“, пише турското издание Daily Sabah.\r\nДемографската картина в богатия на петрол регион, включваща туркмени, араби и кюрди, се е променила след военната операция на САЩ в Ирак от 2003 година, каза турският премиер, по време на събрание на депутати от управляващата „Партия на справедливостта и развитието“(АКП).\r\n„Вземането на Киркук под контрола на централното правителство на Ирак е позитивно развитие“, заяви Йълдъръм и добави, че „Важното в случая е, че административната система, която трябва да бъде въведена, трябва да възстанови демографския статут, основан на историческата съдба на региона“.\r\nПревод и редакция:", "date": "2017.10.17", "title": "Daily Sabah: Бинали Йълдъръм призова да се има предвид „историческата съдба“ на Киркук"}
{"url": "http://www.focus-news.net/news/2017/10/17/2447572/kyustendil-komisiyata-za-izbor-na-upravitel-na-obshtinskata-bolnitsa-v-dupnitsa-ne-e-dopusnala-do-sabesedvane-dvamata-kandidati.html", "text": "Комисията за избор на управител на общинската болница в Дупница не е допуснала до събеседване двамата кандидати. Това съобщиха за Радио „Фокус” – Кюстендил от създадената с решение на общински съвет – Дупница комисия за провеждане на конкурса, чиито председател е Йонко Гергов. Причина за недопускането на двамата кандидати за събеседване са ниските оценки, поставени от страна на комисията на предоставените концепции. Предстои Общинският съвет в Дупница да вземе решение за насрочване на нов конкурс. До тогава лечебното заведение ще продължи да се ръководи от назначения за временен управител доцент Димитър Недин.\r\nВенцеслав ИЛЧЕВ", "date": "2017.10.17", "title": "Кюстендил: Комисията за избор на управител на общинската болница в Дупница не е допуснала до събеседване двамата кандидати"}
{"url": "http://www.focus-news.net/news/2017/10/17/2447573/prokuror-ivan-geshev-8-dushi-sa-zadarzhani-za-trafik-na-hora-ot-granitsa-do-granitsa.html", "text": "8 души са задържани за трафик на хора „от граница до граница“. Това каза на брифинг прокурор Иван Гешев, административен ръководител на Специализираната прокуратура (СпП), във връзка с разследване на организирана престъпна група, занимаваща се с трафик на хора, предаде репортер на Агенция „Фокус“. \r\nПрокурор Гешев уточни, че групата е извършвала трафик на хора „от граница до граница“ и е упражнявала силови действия срещу бивши нейни членове. „Имаме данни за причинени средни и тежки телесни повреди на бивши членове на тази организирана престъпна група“, отбеляза той, като допълни, че по нея се работи от септември 2016. „Към момента са задържани 8 лица на територията на три града – Перник, Видин и София. Четирима от тях са сирийски граждани, един от които е с хуманитарен статут, а останалите четирима са български граждани“, поясни Иван Гешев. Той допълни, че при претърсванията са намерени и два пистолета – боен и газов, преправен на боен, както и наркотици – половин килограм марихуана. „Дейността на групата най-кратко може да се опише като „пълно обслужване от граница до граница“. Емигрантите са посрещани на границата с Турция, транспортирани са до Бургас, след което до София, където са преспивали основно на територията на „Модерно предградие“. От там са транспортирани до Видин и чрез други членове на групата е осигурено напускането им на границата през река Дунав“, разказа Гешев. Той допълни, че по оценки на Специализираната прокуратура и на службите на ДАНС групата е една от най-сериозните, занимаващи се с този вид дейност, които до този момента са констатирани на територията на Република България.", "date": "2017.10.17", "title": "Прокурор Иван Гешев: 8 души са задържани за трафик на хора „от граница до граница“"}
{"url": "http://www.focus-news.net/news/2017/10/17/2447574/veliko-tarnovo-okolo-60-detsa-trenirat-v-svishtovskiya-karate-klub-aleko-30-ot-tyah-uchastvat-i-v-mezhdunarodni-i-natsionalni-sastezaniya.html", "text": "Около 60 деца тренират в свищовския карате клуб „Алеко“, 30 от тях участват и в международни и национални състезания. Това каза в предаването „Добре дошли в Свищов“ на Радио „Фокус“ – Велико Търново собственикът на клуба и старши треньор Марин Маринов. Спорната структура съществува от над 30 години, но е официално регистрирана преди 23. Със състезателите се занимават четирима треньори. „Имаме 30 постоянни деца, които се състезават и още толкова, които не се състезават. Клубът развива много добре своята дейност не само тренировъчна, но и състезателна. В национален мащаб нашият клуб за миналата година се класира на пето място в страната по брой медали. Като се има в предвид, че у нас има около 46 - 47 клуба, това също е едно отлично представяне за малък град като Свищов“, допълни Марин Маринов. Всекидневните тренировки се осъществяват в спортен салон, безвъзмездно предоставен от Община Свищов.\r\nЛуиза ТРАНЧЕВА", "date": "2017.10.17", "title": "Велико Търново: Около 60 деца тренират в свищовския карате клуб „Алеко“, 30 от тях участват и в международни и национални състезания"}
{"url": "http://www.focus-news.net/news/2017/10/17/2447575/kyustendil-zaradi-propadane-na-chast-ot-patya-e-vavedena-vremenna-organizatsiya-na-dvizhenieto-sled-rilski-manastir.html", "text": "Заради пропадане на част от пътя е въведена временна организация на движението след Рилски манастир. Това съобщиха за Радио „Фокус” – Кюстендил от Областно пътно управление – Кюстендил. По пътя след Рилски манастир е въведена временна организация на движението със срок до 31 октомври. Поради пропадане на част от дясната пътна лента и банкета скоростта е ограничена до 30 км/час, а движението се извършва двупосочно само в едната пътна лента. \r\nС нормална интензивност е движението по автомагистрала „Струма” и път Е-79. \r\nСлаб е трафикът в посока ГКПП – „Гюешево”. \r\nВ участъци от пътя Горна Козница – Мала Фуча движението се извършва само в едната лента заради частични ремонтни дейности. До 31 октомври в участъците се извършва ремонт на асфалтовата настилка, почистване и попълване на пътни банкети.\r\nВенцеслав ИЛЧЕВ", "date": "2017.10.17", "title": "Кюстендил: Заради пропадане на част от пътя е въведена временна организация на движението след Рилски манастир"}
{"url": "http://www.focus-news.net/news/2017/10/17/2447576/sofiyskiyat-apelativen-sad-osadi-na-2-godini-i-6-mesetsa-zatvor-obvinyaem-za-ukrivane-na-informatsiya-za-bankovi-karti-na-chuzhdi-grazhdani.html", "text": "Софийският апелативен съд е уважил протеста на Окръжна прокуратура – София срещу оправдателната първоинстанционна присъда спрямо Р. Петров, обвинен за незаконно съхраняване на информация за банкови карти на италиански граждани. Наложеното от Софийския апелативен съд наказание на подсъдимия Петров е „лишаване от свобода“ за две години и шест месеца при първоначален общ режим на изтърпяване. Това съобщиха от пресцентъра на Апелативна прокуратура - София. Обвинителният акт срещу Р. Петров (на 50 години) е бил внесен за разглеждане в съда от Окръжна прокуратура – София през юни 2016 г. за извършено от него престъпление по чл. 249, ал. 4, вр. ал. 3 от НК. Година по-късно съдът го е признал за невиновен с мотив, че от събрания по делото доказателствен материал не може да бъде направен еднозназначен, недвусмислен и категоричен извод, че Петров е извършител на престъплението и е знаел, че в обитавания от него имот се намира мултимедийна карта, съдържаща информация за чужди платежни инструменти.\r\nРазследването по случая започнало през февруари 2010 г., когато в ГДБОП - МВР гр. София постъпил сигнал за престъпна дейност, свързана с изготвянето на скимиращи устройства и поставянето им на банкови апарати на територията на България и страни от Европейския съюз, с последващо осъществяване на нерегламентирани трансакции. При условията на неотложност на 24 февруари 2010 г. била проведена специализирана полицейска акция, при която били извършени претърсвания и изземвания на няколко адреса на територията на гр. София и Софийска област.\r\nНа същата дата, около 06.30 часа, било извършено претърсване в жилището в гр. Елин Пелин, обитавано от подсъдимия Р. Петров, жената, с която живеел на семейни начала и техния малолетен син, а втория етаж на къщата – от баща му.\r\nПо време на акцията били намерени и иззети компютри, няколко броя флаш памет с надписи, банкови карти, мобилни телефони, паметни карти в опаковки, видео-камера, фотоапарати, електронен елемент и други вещи.\r\nПри претърсването на първия етаж на обитаваната от Петров къща, в най-долния ляв кухненски шкаф, била намерена и иззета карта памет в надпис „Nokia“ Tape DTS-16 CE, а в окачен кухненски шкаф - електронен елемент с правоъгълна форма и две крачета под него, поставен в найлоново пликче.\r\nЗаключението на извършената съдебнотехническата експертиза сочи, че в мултимедийната карта е записан файл, съдържащ информация с 21 записа от втора пътечка (Track) на банкови карти, който е най-важният за картата в качеството й на банков платежен инструмент. При проверката на BIN кода (първите шест цифри от номера на сметката) софтуерът показал информация за конкретни банкови (дебитни) карти, издадени от „Банка Национале дел Лаворо“ в Италия.\r\nВ хода на досъдебното производство и чрез международна поръчка за правна помощ, изпълнена от италианските власти, били установени титулярите на картите, в качеството им на картодържатели, оправомощени да разполагат с информацията в тях. Всичките са италиански граждани, предимно от гр. Пескара. Видно от протоколите с обобщена информация, съставени в отдел „Разследване международни следствени поръчки“ към Апелативния съд в Рим, нито един от картодържателите - италиански граждани, не е дал доброволно достъп на подсъдимия Петров до притежаваните от тях карти, както и до съдържанието на информацията в тях.\r\nЕлектронният елемент с правоъгълна форма и две крачета под него, намерен в дома на подсъдимия, също бил подложен на техническо изследване. Изводът на експертите е, че той представлява мономагнитна глава за четене на информация от магнитна лента. Този тип глави се използват за снемане на информация или запис на такава от и на магнитна лента. Основното им приложение е в аудио записващи и възпроизвеждащи устройства, както и устройства за четене и запис на информация от смарт-карти. Експертите са констатирали, че магнитната глава била използвана, което е проличало от следите от припой по изводите на главата, както и от следите от лепило по металния корпус.\r\nНаложеното от Софийския апелативен съд наказание на подсъдимия Петров е „лишаване от свобода“ за две години и шест месеца при първоначален общ режим на изтърпяване.\r\nТова не е първата осъдителна присъда за Петров. През 2011 г. Окръжният съд в Мюнхен го е осъдил на „лишаване от свобода“ за срок от пет години и шест месеца за извършване в съучастие на фалшифициране на разплащателни карти в условия на продължавано престъпление.", "date": "2017.10.17", "title": "Софийският апелативен съд осъди на 2 години и 6 месеца затвор обвиняем за укриване на информация за банкови карти на чужди граждани"}
{"url": "http://www.focus-news.net/news/2017/10/17/2447577/georgi-ganetsovski-rim-vratsa-moneti-koito-datirat-ot-sredata-na-i-do-kraya-na-iii-vek-sled-hrista-se-sadarzhat-v-darenieto-ot-mezdra.html", "text": "Монети, които датират от средата на I до края на III век след Христа, се съдържат в дарението от Мездра, каза за Радио „Фокус“ – Видин Георги Ганецовски, археолог и директор на Регионалния исторически музей във Враца. Той посочи, че монетите бяха открити след изкореняване на дърво в Мездра в края на месец август и дарени на музея от собствениците на имота. „Монетите са циркулирали и трупани за един период от 200 години. Редките монети се отнасят към I век. Това са римски императорски денари, сечени по времето на императорите Нерон, Галба, Деспасиан, Вит, Нерва, както и една интересна емисия от II век от времето на Клодий Албин. Всички монети, които сме обработили, са като един каталог на императорите, управлявали Римската империя, почти без пропуск“, каза Ганецовски. Той допълни, че сред емисиите могат да се видят и монетите на дами, които са съпруги или дъщери на някои от императорите.  \r\n„Една от находките е монета от времето на император Север Александър, който управлявал от 222 до 235 година. След 235 година се е случило събитие, което е принудило собственика на това крупно имане да го зарови в земята. Повечето от находките, открити в района на Мездра, се свързват с този период монети. Това е свързано с едно голяма варварско нападение, което обхваща територията на днешна Северна България в средата на III“, каза археологът. Той изрази съжаление, че на музея са предадени само 183 монети от общото открито количество над 1000 монети. Георги Ганецовски заяви, че тепърва предстои да се изучават монетите, които ще бъдат изложени през пролетта на следващата година в традиционната историческа изложба „Нови постъпление във фондовете на Врачанския музей“.\r\nАнна ЛОЗАНОВА", "date": "2017.10.17", "title": "Георги Ганецовски, РИМ – Враца: Монети, които датират от средата на I до края на III век след Христа, се съдържат в дарението от Мездра"}
{"url": "http://www.focus-news.net/news/2017/10/17/2447578/kyustendil-obshtinata-izgrazhda-tsentar-za-vremenno-nastanyavane-na-nuzhdaeshti-se-litsa.html", "text": "Община Кюстендил изгражда Център за временно настаняване на нуждаещи се лица. Това каза пред Радио „Фокус” – Кюстендил Радмила Рангелова, заместник-кмет на Общината. По думите й дейностите са на финала. „Подготвихме проект, технически инвестиционен проект във всички части. В момента сме на подбор на фирма-изпълнител, която да изпълни дейностите по ремонт и реконструкция на сградата, която сме избрали за предоставяне на тази услуга. За съжаление обаче центърът няма да може да стартира в началото на тази зима, така че трябва да се справяме отново без наличието на такъв”, обясни Рангелова. По думите й центърът ще се намира в село Лозно, а услугата ще бъде предоставяна като държавно делегирана дейност.\r\nВенцеслав ИЛЧЕВ", "date": "2017.10.17", "title": "Кюстендил: Общината изгражда Център за временно настаняване на нуждаещи се лица"}
{"url": "http://www.focus-news.net/news/2017/10/17/2447579/unian-pred-ukrainskiya-parlament-ima-sblasatsi-mezhdu-demonstranti-i-politsiyata-ima-postradali.html", "text": "Пред сградата на украинския парламент в Киев има сблъсъци между демонстранти и полицията, предава украинската УНИАН.\r\nСпоред кореспондент на украинската агенция, стълкновенията са започнали след като полицията е блокирала прохода през железните заграждения към сградата на парламента.\r\nЧаст на Националната гвардия на Украйна се е притекла на помощ на местната полиция за  блокирането на прохода между металическите рамки. В този момент няколко младежа със закрита са се нахвърлили върху гвардейците. Друга част от протестиращите е започнала да чупи металните ограждения и да се бие с полицаите.\r\nВ резултат от сблъсъците е пострадал един от демонстрантите, получил нараняване в главата. Освен това има и пострадал сътрудник на полицията. След сблъсъка той е останал да лежи на тротоара, а от неговия нос е текла кръв. Медици са оказали помощ на пострадалите.\r\nПревод и редакция:", "date": "2017.10.17", "title": "УНИАН: Пред украинския парламент има сблъсъци между демонстранти и полицията, има пострадали"}
{"url": "http://www.focus-news.net/news/2017/10/17/2447580/sliven-zhiteli-na-grada-protestiraha-sreshtu-uvelichenieto-na-taksa-smet-i-se-obyaviha-za-poniska-tsenata-na-vodata.html", "text": "Граждани на Сливен се обявиха против увеличението на такса смет в общината, предаде репортер на Радио „Фокус“ – Сливен. По време на заседанието на Общински съвет – Сливен над 100 протестиращи поискаха данъците да бъдат намалени, както и цената на водата. Преди това в Общинския съвет бе внесена подписка за намаляване на данък сгради на 2.2 на хиляда върху данъчната оценка. Близо 4 000 бяха събраните подписи с искане за намаляване на данъчната тежест. Въпреки това, Общинският съвет реши, че жителите ще плащат по–висока такса смет Прието бе и районирането на населените места. Досега таксата бе еднаква за цялата община. Жителите на Сливен вече ще плащат вместо по 0.9 промила върху данъчната оценка на жилищните си имоти, по 1.05 промила, а в селата – 1.8 промила. Увеличението за нежилищните имоти е от 1.2 на 1.5 промила за Сливен и 2.35 – за селата. Общинският съвет в Сливен обаче намали данък сгради от 3.2 на 2.7 промила. Това трябва да компенсира донякъде по–високата стойност на чистотата. Същевременно Община Сливен ще трябва да продължи да дофинансира сметосъбирането. Досега общината е заделяла допълнително около 4 млн лева.\r\nЛюдмила ЙОРГОВА", "date": "2017.10.17", "title": "Сливен: Жители на града протестираха срещу увеличението на такса смет и се обявиха за по–ниска цената на водата"}
{"url": "http://www.focus-news.net/news/2017/10/17/2447581/agentsiya-fokus-izlachva-na-zhivo-izyavlenieto-na-prezidenta-rumen-radev-sled-zasedanieto-na-ksns.html", "text": "Агенция „Фокус“ излъчва на живо изявлението на президента Румен Радев след заседанието на Консултативния съвет за национална сигурност (КСНС) на тема: „Необходими законодателни мерки за противодействие на корупцията“. Изявлението на президента може да гледате  .", "date": "2017.10.17", "title": "Агенция „Фокус“ излъчва на живо изявлението на президента Румен Радев след заседанието на КСНС"}
{"url": "http://www.focus-news.net/news/2017/10/17/2447582/blagoevgrad-initsiativata-da-varnem-detsata-v-hrama-se-provezhda-v-selo-brezhani.html", "text": "Инициативата „Да върнем децата в храма” се провежда в село Брежани, като част от тържествата по повод 170-ата годишнина от освещаването на храм „Св. Димитър“ в малкото населено място. Това каза за Радио „Фокус“ – Пирин Снежана Стоименова, заместник-председател на сдружение „Хора и традиции“ – село Брежани. Образователната кампания е по идея на сдружение „Хора и традиции”, църковното настоятелство, кметство Брежани и ръководството на СУ „Св. св. Кирил и Методий“ – Симитли. \r\n„Първите 60 деца от всички трети класове на училището, водени от класните им ръководители начело с директорката Таня Янкова, получиха първите уроци по християнство от свещеника на храма отец Яне. Свещеникът започна своя разказ с кратката, но богата история на храм „Свети Димитър”, построен преди 170 години, два пъти опожаряван, но възкръснал отново, за да дарява надежда, вяра и упование на християните“, каза още Стоименова. Тя се надява все повече и повече деца от Симитли да проявят интерес към инициативата.\r\nЛивия НИНОВА", "date": "2017.10.17", "title": "Благоевград: Инициативата „Да върнем децата в храма” се провежда в село Брежани"}
{"url": "http://www.focus-news.net/news/2017/10/17/2447583/plovdiv-zadarzhaha-za-24-chasa-trima-ot-romite-uchastvali-v-poboya-nad-gorski-strazhari-v-grad-banya.html", "text": "Задържани за 24 часа са трима от ромите, за които е  установено е, че са съпричастни към побоя над стражари в град Баня. Това съобщи за Радио „Фокус”- Пловдив говорителят на Прокуратурата. Под ръководството на Районна прокуратура-Карлово и в момента продължават процесуално-следствените действия и оперативно-издирвателните мероприятия за установяване на самоличността на всички участници в деянието. Районна прокуратура – Карлово наблюдава досъдебно производство за нанесени телесни повреди на четирима служители от Териториално поделение Държавно горско стопанство-Хисар.\r\nНа 16 октомври 2017 г., около 19 часа,  в землището на град Баня, общ. Карлово, по поречието на река Стряма, служители на Държавно горско стопанство -Хисар установили, че се извършва незаконна сеч.  По черен път настигнали четири каруци, които били натоварени с дървен материал. Служителите успели да спрат едната каруца, а другите избягали.  Те започнали да документират нарушенията, но междувременно на мястото пристигнала голяма група от мъже, жени и деца от кв. „Стряма“, които носели колове и камъни. Те започнали да хвърлят камъни по горските служителите, както и да им нанасят удари. За случая е бил е подаден сигнал в РУ на МВР-Карлово. До момента е установено, че са пострадали четирима служители на Горско стопанство – Хисаря.\r\nВ хода на провежданата мащабна акция е установено, че в множество къщи в кв. „Стряма“ в Баня,  се съхранява незаконно добит дървен материал, за което са извършени претърсвания и изземвания и са образувани досъдебни производства за незаконно съхранение на незаконно добит от другиго дървен материал. Разследването продължава.\r\nЦветана ТОНЧЕВА", "date": "2017.10.17", "title": "Пловдив: Задържаха за 24 часа трима от ромите, участвали в побоя над горски стражари в град Баня"}
{"url": "http://www.focus-news.net/news/2017/10/17/2447584/mvr-na-18-oktomvri-vremenno-shte-bade-spryano-preminavaneto-po-dunav-most-2-poradi-tehnicheska-profilaktika-na-mostovoto-saorazhenie.html", "text": "На 18 октомври временно ще бъде спряно преминаването по \"Дунав мост 2\" поради техническа профилактика на мостовото съоръжение. Това съобщиха от пресцентъра на МВР. Ограничението ще бъде от 13.00 до 14.00 часа поради техническа профилактика на мостовото съоръжение. Информацията е получена в ГД „Гранична полиция“ от „Дунав мост Видин – Калафат“ АД.", "date": "2017.10.17", "title": "МВР: На 18 октомври временно ще бъде спряно преминаването по \"Дунав мост 2\" поради техническа профилактика на мостовото съоръжение"}
{"url": "http://www.focus-news.net/news/2017/10/17/2447585/prezidentat-rumen-radev-ksns-ne-postigna-saglasie-otnosno-badeshtiya-antikoruptsionen-organ.html", "text": "КСНС не постигна съгласие относно бъдещия антикорупционен орган. Това каза в свое изявление президентът Румен Радев след заседанието на Консултативния съвет за национална сигурност (КСНС) на тема: „Необходими законодателни мерки за противодействие на корупцията“, предаде репортер на Агенция „Фокус“. „Целта на настоящия Съвет бе да търсим съгласие около принципни решения за ефективна борба с корупцията. Обединихме се, че резултатите от борбата са ниски поради несъвършенства в законодателството. Постигнато бе съгласие за основните насоки в работата на държавните институции, които да гарантират прилагане на комплексен подход, който да се фокусира върху разкриването и реализирането на наказателната отговорност. Второ, нормативна уредба, която да обхваща превенцията. Трето, ефективни механизми, както за пресичане на практики, така и за своевременно разкриване на корупционни практики. Независимост на органите“, заяви Радев. По думите му членовете на КСНС са се обединили около следните решения - да приемат промени в НК относно корупционните престъпления. „Второ, НС да разгледа и приеме Закон за противодействие на корупцията. Трето, новият закон да регламентира всеобхватни мерки, включващи превенцията, отнемане на незаконно придобито имущество. Съветът не успя да постигне съгласие относно ролята и функциите на антикорупционния орган, както и относно принципите за назначаването на неговото ръководство. Наистина е необходим независим разследващ орган“, каза още Румен Радев. \r\nИзявлението на президента може да гледате  .\r\nЛюба АЛЕКСИЕВА", "date": "2017.10.17", "title": "Президентът Румен Радев: КСНС не постигна съгласие относно бъдещия антикорупционен орган"}
{"url": "http://www.focus-news.net/news/2017/10/17/2447586/blagoevgrad-v-grada-shte-se-provede-ezhegodnata-kampaniya-po-povod-evropeyskiya-den-za-borba-s-trafika-na-hora.html", "text": "Националната комисия за борба с трафика на хора и деветте местни комисии в градовете Благоевград, Пловдив, Пазарджик, Сливен, Монтана, Русе, Варна, Бургас, Велико Търново започват своята ежегодна кампания по повод 18 октомври – Европейския ден за борба с трафика на хора. Това съобщиха от пресцентъра на Община Благоевград. В рамките на кампанията са планирани различни инициативи на национално и местно ниво, целящи информирането на широката общественост за рисковете от въвличане в трафик на хора чрез интернет, както и дискутиране на възможността мрежата да се ползва за детекция и разследване на престъплението. Традиционната кампания тази година е насочена към информирането на обществеността и специфичните уязвими групи по отношение рисковете от въвличане в схеми на трафик на хора чрез интернет.  \r\nГлобалната мрежа се използва все повече, както като средство за набиране на хора и трафик с цел сексуална и трудова експлоатация, така и за набиране на хора и експлоатирането им под други форми - с цел просия или сключване на насилствен и фиктивен брак. \r\nСредства за набиране на жертвите често са социалните мрежи и интернет страници на брачни агенции, агенции за ескорт, сайтове за запознанства, страници, които предлагат работа в сферата на услугите, като помощ в домакинството, сервитьорство и барманство, лични грижи, строителство, производство и др. Интернет се ползва и с цел разпространение на порнографски материали и на по-късен етап като форма на изнудване на жертвите, фигуриращи в материалите. При сексуалната експлоатация и порнография особено уязвими са децата, младите жени, както и хората с по-ниска интернет култура и информираност. Интернет може да бъде и средство за противодействие на трафика на хора, както по отношение на ефективното разследване на престъплението, така и като инструмент за превенция.", "date": "2017.10.17", "title": "Благоевград: В града ще се проведе ежегодната кампания по повод Европейския ден за борба с трафика на хора"}
{"url": "http://www.focus-news.net/news/2017/10/17/2447587/rudawkyurdistan-kyurdskiyat-ezik-e-bil-zabranen-na-preskonferentsiya-v-kirkuk.html", "text": "Началникът на полицията в Киркук е получил забрана да говори на кюрдски език по време на пресконференция на ръководителите на силовите структури в града, съвместно с новия губернатор на провинцията, назначен от министър-председателя на Ирак Хайдер ал Абади, предава кюрдската новинарска агенция Rudaw.\r\nВременният губернатор на Киркук Ракан Али ал Джабури, който е арабин и беше назначен на мястото на Наймалдин Карим, оказал пълна подкрепа за провеждането на кюрдския референдум за независимост в областта, организира пресконференция, след срещата си с ръководителите на силовите структури на Киркук и офицери от иракските въоръжени сили.\r\nЦелта на мероприятието е била да се предаде послание, че градът е в сигурни ръце и тези, които са избягали по време военните операции в понеделник, могат да се завърнат в домовете си.\r\nНачалникът на полицията Омар Хатаб, който е кюрд, се е опитал да говори на своя език, но е бил блокиран от Али Фазил Омран, командир на иракските сили по време на операция „Тигър“, довела до превземането на Киркук.\r\n„Говори на арабски“, е казал Омран на Хатаб, когато той е започнал да говори на кюрдски.\r\nВоенният командир заяви, че иракските сили „не са дошли като освободители, а като част от предислокация на военните части в провинция Киркук“.\r\nПревод и редакция:", "date": "2017.10.17", "title": "Rudaw(Кюрдистан): Кюрдският език е бил забранен на пресконференция в Киркук"}
{"url": "http://www.focus-news.net/news/2017/10/17/2447588/haskovo-obshtinata-podkrepya-kampaniyata-neka-da-pomognem-na-edno-balgarsko-semeystvo-v-pomosht-na-5-godishniya-lyubomir-raykov.html", "text": "Община Хасково подкрепя Благотворителната кампания „Нека да помогнем на едно българско семейство“, организирана от Сдружение „Future Leeway Movies” (Свободата на бъдещото изкуство), за събиране на средства за лечение на 5-годишния Любомир Райков от град Тетевен, който е с диагноза детска церебрална парализа и епилепсия – Синдром на Уест. Това съобщиха от пресцентъра на Община Хасково. \r\nПо този повод на 20 октомври от 16.00 часа в Голямата зала на ОП „Младежки център“ - Хасково сдружение FLM ще прожектира селекция от студентски късометражни филми. Входът ще бъде чрез дарение. За целта във фоайето на Младежки център ще бъдат разположени кутии за парични дарения. В кампанията можете да дарите колкото желаете и можете. Събраната сума ще бъде преведена за лечението на Любомир.\r\nКаним всички, които желаят, да подкрепят благотворителната инициатива.\r\nФилмова програма:Батмобил\r\nРежисьор: Деян Барарев\r\nСценарий: Деян Барарев\r\nС участието на: Димитър Мартинов, Росен Гицов, Десислава Бакърджиева\r\nРазведеният Владимир живее със 17 годишния си син Христо след скорошен развод с успялата си бивша съпруга. Въпреки това Владимир продължава да се държи все едно нищо не се е случило, което изключително много дразни сина му. Появяването на открадната им семейна кола не помага на ситуацията, особено когато тя е паркирана пред тях и Владо настоява, че това е техният Батмобил.В очакване\r\nРежисьор: Валери Леков\r\nОператори:  Йордан Начев и Димитър Костов\r\nМонтаж: Димитър Иванов\r\nВсички възрастни хора са уязвими и неподготвени за модерния технологичен свят, което понякога може да се окаже тяхната най-голяма слабост.Слон\r\nРежисьор: Огнян Костовски\r\nОператор: Ангел Балакчийски\r\nСценарист: Пламена Велковски\r\nГлавни актьори: Александър Донев, Венцислав Вълчев, Филипа Балдева\r\nВторостепенни актьори: Божидар Божинов, Радмила Вълчева, Нешка Караджийска, Спас Кисьов\r\nКогато възрастните идват на територията на въображението на детето, винаги има жертви.70 +\r\nРежисьор: Петър Ангелов", "date": "2017.10.17", "title": "Хасково: Общината подкрепя кампанията „Нека да помогнем на едно българско семейство“ в помощ на 5-годишния Любомир Райков"}
{"url": "http://www.focus-news.net/news/2017/10/17/2447589/ombudsmanat-maya-manolova-prietite-promeni-v-gpk-shte-dadat-vazmozhnost-grazhdanite-da-razberat-che-sa-sadeni-i-da-plashtat-po-adekvatni-taksi.html", "text": "Приетите текстове ще дадат малко повече самочувствие на тези, които са попаднали в изпълнителен процес, възможност да разберат, че са съдени и да платят по-адекватни такси от кожодерството, което до момента наблюдавахме в изпълнителния процес. Това каза омбудсманът на Р България Мая Манолова от парламентарната трибуна за промените в Гражданския процесуален кодекс, предаде репортер на Агенция „Фокус“. „Благодаря за ефективната работа и за приемането на изключително важни текстове, които са в подкрепа на българските граждани“, се обърна тя към депутатите. „Ангажиментът, който поех аз и поехте вие, че ще бъдат ограничени свръхправомощията на частните съдебни изпълнители ще бъде изпълнен. Ще се въдвори повече справедливост в тази част от изпълнителния процес“, заяви Мая Манолова. „Българските граждани наистина ще разберат, че имат омбудсман, който ги защитава и народни представители, които ги защитават“, коментира тя. „За съжаление, не може да се каже същото по отношение на банките. Стъпките, които се правят в ограничаване на банковите свръхправмощия, са много по-скромни, но трябва да отбележа, че има такива“, посочи омбудсманът. „Например банките вече няма да могат да товарят длъжника с допълнителни такси, каквито са таксите за опис, за постановление за възлагане и пропорционална такса върху целия дълг. Ще носят и отговорност в случаите, в които са поискали несъразмерност върху имуществото на длъжника“, уточни тя. „Трябва да призная, че аргументите, които се изтъкват от парламентарната трибуна от Данаил Кирилов са основателни. Стоя с лицето си, когато казвам неща, които ще се харесат и тогава, когато казвам неща, които няма да се харесат, както на депутатите, така и на част от публиката, която наблюдава дебата“, каза още Мая Манолова. \r\nБиляна ИВАНОВА", "date": "2017.10.17", "title": "Омбудсманът Мая Манолова: Приетите промени в ГПК ще дадат възможност гражданите да разберат, че са съдени и да плащат по-адекватни такси"}
{"url": "http://www.focus-news.net/news/2017/10/17/2447590/veliko-tarnovo-nyakolko-poseshteniya-na-ivanovskite-skalni-manastiri-sa-vklyucheni-v-plana-na-uchenicheskiya-speleoklub-pri-pgt-d-r-vasil-beron.html", "text": "Посещения на Ивановските скални манастири, на Беляковското плато и Арбанашките пещери са предвидени в плана за новата учебна година на спелеоклуб „Проф. Рафаил Попов“ при ПГТ „Д-р Васил Берон“ във Велико Търново. Това съобщи за Радио „Фокус“ – Велико Търново Евгени Коев, ръководител на клуба и учител по география. Той отбеляза, че предстои да се проведе организационна сбирка, на която да бъде приета програмата за дейността на клуба. В него са заложени няколко посещения на Ивановските скални манастири край Русе. Новите членове ще бъдат включени в обучения „млад пещерняк“, които ще се проведат на Беляковското плато и на пещерите и скалните ниши край Арбанаси. „За да бъде осигурено тяхното здраве и живот, основните познания, които трябва да имат, са свързани с биологията, с климатологията, с опасностите, които крие природата. Така, че това ще са първите ни занимания. В по-късен етап ще проведем обучение за техниката на единичното въже“, допълни Евгени Коев.\r\nНадежда КРЪСТЕВА", "date": "2017.10.17", "title": "Велико Търново: Няколко посещения на Ивановските скални манастири са включени в плана на ученическия спелеоклуб при ПГТ „Д-р Васил Берон“"}
{"url": "http://www.focus-news.net/news/2017/10/17/2447591/mustafa-karadaya-dps-ksns-postigna-printsipno-saglasie-po-red-vazhni-temi-i-vaprosi.html", "text": "Може да се каже, че КСНС постигна принципно съгласие по ред важни теми и въпроси. Това заяви пред журналисти лидерът на ДПС Мустафа Карадайъ след заседание на Консултативния съвет за национална сигурност, предаде репортер на Агенция „Фокус“. „Консултативния съвет прие една обща политическа рамка, според нас, към която Народното събрание ще се придържа, надяваме се“, заяви Карадайъ. \r\nНа въпрос защо не се е стигнало до съгласие кой да избира ръководителят на антикорупционния орган, Карадайъ отговори: „Има внесени законопроекти. Този въпрос ще се разглежда в Народното събрание. Нещо повече – ние поставихме една тема на това заседание. Това е темата, свързана с това, което виждаме в последните дни, седмици, месеци. Нашата оценка е, че демокрацията е в опасност, включително и свободата на словото. От тази гледна точка ние призовахме за адекватни действия и отговорните политици в страната“.", "date": "2017.10.17", "title": "Мустафа Карадайъ, ДПС: КСНС постигна принципно съгласие по ред важни теми и въпроси"}
{"url": "http://www.focus-news.net/news/2017/10/17/2447592/blagoevgrad-detsata-ot-tsentara-za-lichnostno-i-tvorchesko-razvitie-shte-vzemat-uchastie-v-razlichni-initsiativi-s-izvestni-talanti.html", "text": "Възпитаниците на Центъра за личностно и творческо развитие на децата на Благоевград ще излязат на една сцена с известни таланти от България. Първата инициатива ще се проведе в сряда, 18 октомври, от 18.00 часа във фоайето на Младежки дом. Това съобщиха от пресцентъра на Община Благоевград. Поканени са всички любители на танците на открит урок, който ще бъде воден от преподавателя по съвременни танци Георги Ганев. Специално участие ще вземат и танцови двойки от Клуб по спортни танци „Импулс” - Велинград. \r\nНа 19 октомври от 18.30 часа талантите от Центъра ще имат възможност да се срещнат и свирят заедно със световния музикант Пабло Мецелани в студиото на Радио Благоевград. Той е от Аржентина. Завършил е музикалното си образование в АМТИИ - Пловдив. Мецелани пее и свири на различни инструменти като гайда, кавал, китара, тамбура, кларинет. Неговата голяма любов е българският фолклор и песните от македонския край. За свои съмишленици на музикалната сцена Пабло Меценати се спира имено на школата по тамбура с преподавател Веселинка Боянова към ЦЛТРДБ.", "date": "2017.10.17", "title": "Благоевград: Децата от Центъра за личностно и творческо развитие ще вземат участие в различни инициативи с известни таланти"}
{"url": "http://www.focus-news.net/news/2017/10/17/2447593/prezidentat-rumen-radev-chlenovete-na-ksns-se-obediniha-okolo-priemaneto-na-promeni-v-nakazatelniya-kodeks-za-koruptsionnite-prestapleniya.html", "text": "Членовете на КСНС се обединиха около приемането на промени в Наказателния кодекс за корупционните престъпления. Това каза в свое изявление президентът Румен Радев след заседанието на Консултативния съвет за национална сигурност (КСНС) на тема „Необходими законодателни мерки за противодействие на корупцията“, предаде репортер на Агенция „Фокус“. „Проведохме КСНС по приоритетна за обществото ни тема – противодействието на корупцията по високите етажи на властта. Целта на настоящия съвет бе да търсим съгласие около принципни решения за ефективна борба с корупцията. Участниците се обединиха около констатацията, че резултатите от борбата с корупцията по високите етажи на властта са ниски поради несъвършенства в законодателството в институционална рамка и поради липсата на обособена структура с ясни правомощия и капацитет за ефективна борба с корупцията. Постигнато бе съгласие за основни насоки в работата на държавните институции за ефективно противодействие на корупцията, сред лицата, заемащи или заемали висши публични длъжности, които да гарантират първо, прилагане на комплексен подход, който наред с превенцията да се фокусира и върху разкриването, разследването и реализирането на наказателна отговорност“, заяви Радев. Като второ той пстави нормативна база, която да обхваща всички аспекти на превенцията, противодействието и борбата с корупцията. „Трето, ефективни институции и механизми както за превенция и пресичане на корупционни практики, така и за своевременно разкриване и разследване на корупционни престъпления. Четвърто, независимост на органите за превенция и противодействие на корупцията от проверяваните и разследваните лица“, добави той. Президентът уточни, че членовете на КСНС са се обединили около следните предложения към изпълнителната и законодателната власт - първо, да приемат промени в Наказателния кодекс относно корупционните престъпления, за да бъдат обхванати адекватно проявните форми на корупция не само в публичния, но и в частния сектор. „Второ, НС да разгледа и приеме закон за противодействие на корупцията и трето новият закон да регламентира всеобхватни мерки, включващи превенцията, отнемане на незаконно придобито имущество и своевременното разкриване разследване на престъпления, свързани с корупционни прояви на лица, заемащи или заемали висши публични длъжности“, каза още Румен Радев. \r\nЛюба АЛЕКСИЕВА", "date": "2017.10.17", "title": "Президентът Румен Радев: Членовете на КСНС се обединиха около приемането на промени в Наказателния кодекс за корупционните престъпления"}
{"url": "http://www.focus-news.net/news/2017/10/17/2447594/aktsenti-v-sutreshniya-blok-dobro-utro-balgariya-na-radio-fokus.html", "text": "В сутрешния блок „Добро утро, България“ на Радио „Фокус“ ще коментираме темата за каталонската криза и как тя ще се отрази на икономиката на ЕС. За това какви са очакванията за икономическия ръст на общността през следващата година ще попитаме проф. Боян Дуранкев от УНСС. Има ли политическа воля за борба с корупцията у нас? След консултативния съвет при президента темата ще коментираме с проф. Михаил Константинов. \r\nГоце Делчев ще отбележи с тържествена програма 105-ата годишнина от Балканската война и Освобождението на Неврокоп. Очаквайте кмета на Общината Владимир Москов. \r\nКак животните в зоопарка във Варна се подготвят за зимния сезон ще научим от репортера на Радио „Фокус“ - Варна Марияна Валентинова. \r\nЗа старта на ХІV-тото Международно туристическо изложение „Планините в България – гостоприемство в четири сезона” ще ни разкаже на финала на предаването Даниела Бойкова от Радио „Фокус“ - Смолян. \r\nТези и още теми в „Добро утро, България“ на Радио „Фокус“ можете да чуете от 6.00 до 10.00 с водещ Евелин Цанева.", "date": "2017.10.17", "title": "Акценти в сутрешния блок „Добро утро, България“ на Радио „Фокус“"}
{"url": "http://www.focus-news.net/news/2017/10/17/2447595/veliko-tarnovo-uvelichenie-na-turistite-otchitat-v-muzeya-v-selo-gorna-studena-sled-napravenite-remonti.html", "text": "След ремонтите на музея „Главна квартира на Руската Дунавска армия 1877 година“ в свищовското село Горна Студена има увеличение на туристите. Това заяви в предаването „Добре дошли в Свищов“ на Радио „Фокус“ – Велико Търново кметът на населеното място Лорета Костадинова. Сега предстои поставянето на обозначителна табела на главния път София – Русе, който минава над селото. Идеята е обсъдена и с кмета на Свищов Генчо Генчев. „През миналата година направихме ремонт на покрива, през тази – вътре в самата сграда. Течовете бяха отстранени, направи се и обновяване на вътрешността. Следващият момент беше възстановяването на парка на музея, тъй като доста дълги години никой не му беше обръщал внимание, но отново благодарение на кмета Генчо Генчев тази година успяхме да го изчистим и да го преведем в приличен вид“, допълни Костадинова. Остава да бъде извършена и реставрация на руските оръжия, които се съхраняват в селото, но средства за това все още няма. „Искам музеят да придобие хубав вид, за да може като дойдат туристите, да се радват и да виждат нещата, както са изглеждали в миналото“, обясни Лорета Костадинова. Тя допълни, че за да се засили още повече посетителският интерес, е нужна и по-активна реклама.\r\nЛуиза ТРАНЧЕВА", "date": "2017.10.17", "title": "Велико Търново: Увеличение на туристите отчитат в музея в село Горна Студена след направените ремонти"}
{"url": "http://www.focus-news.net/news/2017/10/17/2447596/olya-genova-priroden-park-vrachanski-balkan-za-poredna-godina-otbelyazahme-mezhdunarodnata-nosht-na-prilepite.html", "text": "Природен парк „Врачански Балкан” отбелязва Международната нощ на прилепите, каза за Радио „Фокус“ – Видин Оля Генова, експерт в дирекцията на парка. Тя посочи, че за поредна година природният парк съвместно с еко клуб „Детелини“ към СУ „Христо Ботев“ - Враца ще отбележат Международната нощ на прилепите в Природозащитен център „Натура” от 18.00 часа. \r\n„Градът – дом на хората и прилепите“ е темата през тази година. Предвидени са презентации, игри, прилепни ателиета за участниците. Програмата е подходяща както за по-малки деца, така и за по-големи любознателни участници“, каза Оля Генова. Инициативата е част от международна кампания, чествана ежегодно по инициатива на Споразумението за опазване на европейските видове прилепи – EUROBATS.\r\nАнна ЛОЗАНОВА", "date": "2017.10.17", "title": "Оля Генова, Природен парк „Врачански Балкан”: За поредна година отбелязахме Международната нощ на прилепите"}
{"url": "http://www.focus-news.net/news/2017/10/17/2447597/the-daily-express-kyurdski-protestirashti-nahluha-v-posolstvoto-na-irak-v-london.html", "text": "Кюрдски демонстранти нападнаха посолството на Ирак в Лондон и потъпкаха знамето на близкоизточната страна, пише британското издание The Daily Express.\r\nВъв видеоматериал от събитието, се вижда как един от демонстрантите троши прозорец на приземния етаж на зданието, докато други протестиращи мятат предмети по сградата, намираща се в централната част на британската столица.\r\nДемонстрацията е била организирана от кюрдите, за да изразят протеста си срещу военната операция на Въоръжените сили на Ирак срещу контролирания от кюрдските сили град Киркук.\r\nВ друг видеоматериал, заснет от прозорец в отсрещната на посолството сграда, се вижда как група от разярени протестиращи крещи и развява кюрдски знамена. В един момент няколко демонстранти започват да ритат входната врата на дипломатическото представителство и след като я избиват нахлуват в сградата и излизат от нея носейки иракското знаме, което са хвърлили на земята и са започнали да тъпчат.\r\nТълпата се е разпръснала при появата на местната полиция.\r\nПревод и редакция:", "date": "2017.10.17", "title": "The Daily Express: Кюрдски протестиращи нахлуха в посолството на Ирак в Лондон"}
{"url": "http://www.focus-news.net/news/2017/10/17/2447598/ombudsmanat-maya-manolova-ne-e-chestno-bankite-da-imat-svrahpravomoshtiya-i-bez-vsyakakva-proverka-da-mogat-da-se-snabdyavat-s-izpalnitelen-list-sreshtu-dlazhnika.html", "text": "Отстоявам вече 5 години, че не е честно банките да имат свръхправомощия и без всякаква проверка да могат да се снабдяват с изпълнителен лист срещу длъжника, особено в случаите, в които е допусната грешка. Това каза омбудсманът на Р България Мая Манолова от парламентарната трибуна във връзка с промените в Гражданския процесуален кодекс, предаде репортер на Агенция „Фокус“. \"Предложенията, зад които стоя, не са достатъчно добри, защото финално, като се удари чертата, натоварват длъжника”, коментира тя. „Дали ще се мине през съдебен процес, в който ще има 4% такса за вещите лица, адвокати, юристконсулстки възнаграждения и инстанции, в крайна сметка ще бъде потърпевш длъжника“, посочи Мая Манолова. „Банките няма да могат своевременно да си съберат задълженията и сметката в крайна сметка ще я платят длъжниците. Затова в хода на дебатите направих предложение, което засега не срещна подкрепа - уреждането на една ад хок процедура, такава каквато е уредена по повод на обжалването на оценките на недвижимите имоти, които се изнасят на публична продан“, обясни омбудсманът. „От една страна там гражданинът се защитава, че няма за жълти стотинки да му продадат имота. От друга страна не се бави до безкрай изпълнителното производство“, уточни Мая Манолова. „Рано или късно ще се стигне до това предложение, защото ЕК наблюдава България по отношение на заповедното производство в контекста на защита на потребителите. Тоест дали съдът в заповедното производство може да направи преценка за наличието на неравноправни търговски клаузи, които се отнасят до банките и търговските дружества“, каза още омбудсманът. \r\nБиляна ИВАНОВА", "date": "2017.10.17", "title": "Омбудсманът Мая Манолова: Не е честно банките да имат свръхправомощия и без всякаква проверка да могат да се снабдяват с изпълнителен лист срещу длъжника"}
{"url": "http://www.focus-news.net/news/2017/10/17/2447600/vanya-ananieva-mkbth-veliko-tarnovo-horata-reshili-da-zapochnat-rabota-v-chuzhbina-vinagi-tryabva-da-proveryavat-agentsiyata-za-nabirane-na-personal.html", "text": "Хората, решили да започнат работа в чужбина, винаги трябва да проверяват дали агенцията за набиране на персонал е лицензирана. Това каза за Радио „Фокус“ – Велико Търново Ваня Ананиева, секретар на Местната комисия за борба с трафика на хора към Община Велико Търново. Тя посочи, че това те могат да направят на интернет сайта на Агенцията по заетостта или в Дирекция „Бюро по труда“. Ако нямат възможност, те могат да се обърнат към Местната комисия за борба с трафика на хора. При заминаване в чужбина с цел учене или студентска бригада, също е препоръчително да се проучи университетът или фирмата. Ваня Ананиева посъветва още решилите да търсят препитание извън страната, да не се доверяват на съмнителни обяви за работа, които съдържат обещания за високо заплащане на нискоквалифицирана работа в чужбина. „Често това заплащане не е реално. Съгласете се, че няма как някаква много висока сума да бъде заплатена за нискоквалифицирана работа. Познати и приятели също могат да ви подведат. В никакъв случай не искам да кажа, че всеки, който ви посъветва или ви предложи работа, ви лъже. Просто имайте едно на ум, ако имате примамливо предложение за работа извън страната. Бъдете внимателни и проучете всички детайли по заминаването и условията на труд“, допълни Ваня Ананиева. \r\nЗадължително е преди започване на работа да се подпише договор, който ясно регламентира условията за работа. Всеки работник трябва да получи от работодателя копие от договора на български език или на езика, който говори, както и на официалния език за страната на работодателя. Най-важното е личните документи да останат в служителя. „Нека да не ги дават под никакъв предлог на никого. Ако работодателите искат техните лични карти, да си направят ксерокопия и да дават тях, но личния документ да бъде в тях. Ако се случи нещо в чужбина, това е нещото, което ще докаже, че те са български граждани и ще им бъде оказана помощ за връщането в България“, допълни Ваня Ананиева. Тя посочи, че всеки, който има намерение да започва работи в чужбина, може да получи повече информация в Местната комисия за борба с трафик на хор или на интернет сайта antitraffic.government.bg.\r\nНадежда КРЪСТЕВА", "date": "2017.10.17", "title": "Ваня Ананиева, МКБТХ – Велико Търново: Хората, решили да започнат работа в чужбина, винаги трябва да проверяват агенцията за набиране на персонал"}
{"url": "http://www.focus-news.net/news/2017/10/17/2447601/prezidentat-rumen-radev-ksns-ot-30-may-e-dobar-primer-za-pretsedent-za-konsensusni-merki-koito-i-dosega-ne-sa-pretvoreni-v-politiki.html", "text": "КСНС от 30 май е добър пример за прецедент за консенсусни мерки, които и досега не са претворени в политики. Това каза в свое изявление президентът Румен Радев след заседанието на Консултативния съвет за национална сигурност (КСНС) на тема „Необходими законодателни мерки за противодействие на корупцията“, предаде репортер на Агенция „Фокус“. Радев уточни, че не са постигнали съгласие и относно контрола на действията на бъдещия антикорупционен орган. „Предложих още 2 точки към обединените предложения, които съдържаха моето виждане за всеобхватни и ефективни мерки за противодействието на корупцията. В дебатите и в гласуването те не бяха приети. Искам още веднъж да подчертая своето виждане, че наистина е необходимо независимо разследващ орган, който да подпомага и да разкрива, пресича и разследва корупционни схеми, да работи за реализирането на наказателна отговорност, защото дълбоко в себе си не вярвам, че корупцията може да бъде преборена само с имуществени декларации и борбата с нея да се задоволява с мерки за превенция. Разбира се, те са важни, но тук говорим за всеобхватност. Необходими са и много други неща. Сега въпросът е в ръцете на българския парламент, на нашите народни представители“, заяви президентът. По думите му предстои да видят доколко техните решения ще отчетат и резултатите от днешното заседание, и високите обществени очаквания. „Искам да обърна внимание и на още един факт, касаещ работата на КСНС, защото този от 30 май наистина е добър пример за прецедент. На него имаше смислен дебат по въпросите за национална сигурност, беше постигнат един много добър консенсус по редица конкретни мерки, но те и досега не са претворени в политики и решения. В уважаващите себе си държави политиците са тези, които изискват от военните да имат способности, за да отстояват суверенитет, а не обратното. Затова наистина, уважавайки този КСНС и запазвайки неговата роля и място в обществения дебат, следващи такива Съвети на тема национална сигурност, ще има, когато видим реални стъпки в изпълнените решения на предишния. Надявам се решенията на този Съвет, приети с консенсус да бъдат отчетени“, каза още Румен Радев. \r\nЛюба АЛЕКСИЕВА", "date": "2017.10.17", "title": "Президентът Румен Радев: КСНС от 30 май е добър пример за прецедент за консенсусни мерки, които и досега не са претворени в политики"}
{"url": "http://www.focus-news.net/news/2017/10/17/2447602/sport-kristiano-ronaldo-otiva-na-sad-za-neplateni-danatsi.html", "text": "Супер звездата на световния футбол Кристиано Роналдо отказа да подпише споразумение със съдебните власти в Испания, по обвинението, че е укрил данъци в размер на 14,7 милиона евро от приходи върху имиджовите му права и така прати спора за решение в съда. Футболистът определи като „несъстоятелно“ обвинението, предявено от Министерството н а финансите на Испания и твърди, че има „несъответствие“ в заведената документация по делото.", "date": "2017.10.17", "title": "Спорт: Кристиано Роналдо отива на съд за неплатени данъци"}
{"url": "http://www.focus-news.net/news/2017/10/17/2447603/burgas-mnogoprofilnata-bolnitsa-v-grada-e-gotova-da-prieme-patsientite-ot-pomorie-dokato-se-reshi-problemat-s-tyahnata-bolnitsa.html", "text": "Докато в Поморие се разреши проблемът с болницата, сме готови да приемем всички пациенти, нуждаещи се от планов или спешен прием. Това съобщиха от пресцентъра на УМБАЛ - Бургас. Информираме кметовете на всички населени места в общината, както и общопрактикуващите лекари, че могат да насочват при нас нуждаещите се от хоспитализация. \r\nУМБАЛ - Бургас е най-голямата болница в Югоизточна България, която изпълнява и социални функции, няма да върнем нито един пациент. Имаме над 30 отделения по почти всички медицински специалности, както и 24-часов спешен прием.  \r\n\"Вярваме, че властите ще намерят бързо решение на ситуацията с поморийската болница, защото не е добре лечебните заведения да бъдат затваряни. Дотогава жителите на Община Поморие могат да намерят медицинска помощ в нашите отделения\", добавиха още от УМБАЛ - Бургас.", "date": "2017.10.17", "title": "Бургас: Многопрофилната болница в града е готова да приеме пациентите от Поморие, докато се реши проблемът с тяхната болница"}
{"url": "http://www.focus-news.net/news/2017/10/17/2447604/zapochva-protsedura-po-zalichavane-na-amazon-travel-ot-natsionalniya-turisticheski-registar.html", "text": "Започва процедура по заличаване на „Амазон Травел“ ЕООД  от Регистъра на туроператорите и туристическите агенти, част от Националния туристически регистър. Това реши днес Експертната комисия по регистрация на туроператори и туристически агенти, която се запозна със събраните по случая материали, обсъди ги единодушно и след гласуване излезе с мотивирано предложение към министъра на туризма Николина Ангелкова, съобщиха от пресцентъра на Министерство на туризма.\r\nНа 13 октомври 2017 г. туроператорът уведоми с писмо Министерство на туризма, че прекратява дейността си, като причина беше посочена „неплатежоспособност на дружеството и невъзможност да продължи да работи“. Незабавна проверка от Министерство на туризма установи, че сайтът на Амазон Травел е неактивен. \r\nВ понеделник (16 октомври 2017 г.) експерти от министерството незабавно извършват  проверка на два адреса, свързани с фирмата. На първия адрес установяват, че се помещава друга фирма, която няма общо с дейността на туроператора. А на втория офисът е запечатан. \r\nВ Министерство на туризма са постъпили шест сигнала и жалби на граждани, в които се твърди за проблеми и некоректност от страна на Амазон Травел. Клиенти на туроператора заявяват, че са се записали и са плащали за екскурзии и почивки, които не са се осъществили. Според договорите на клиентите с туроператора, фирмата е длъжна да възстанови пълните суми на туристите при евентуално неосъществяване на пътуванията им. \r\nСъгласно Закона за туризма сигналите и жалбите са изпратени незабавно по компетентност на Комисията за защита на потребителите (КЗП).\r\nАмазон Травел е регистриран като туроператор и туристически агент от месец март 2016 г. Според регистрацията задължителната застраховка на туроператора покрива отговорността за причинени вреди вследствие на неразплащане със своите контрагенти, включително при неплатежоспособност и несъстоятелност. Туроператорът има валидна застраховка  и сертификат в Националния туристически регистър, валиден до 13 април 2018 г.\r\nДо окончателното решаване на казуса с Амазон Травел Министерството на туризма съветва гражданите да бъдат бдителни при избора си на оферти за почивки, предлагани от името на този туроператор.", "date": "2017.10.17", "title": "Започва процедура по заличаване на Амазон - Травел от Националния туристически регистър"}
{"url": "http://www.focus-news.net/news/2017/10/17/2447605/srabskiyat-sputnik-publikuva-snimki-na-podarenite-ruski-mig-ove.html", "text": "Сръбското издание на руския \"Спутник\" публикува за първи път фотографии на шестте изтребителя \"МиГ-29\", подарени от Русия на Сърбия. Според \"Спутник\" \"МиГ\"-овете, които пристигнаха в авиобазата \"Батайница\"  транспортирани от \"Ан-124\", предстои да бъдат ремонтирани от руски и сръбски технически екипи за да достигнат ниво \"четвърто поколение +\".\r\nНа същият ремонт ще бъдат подложени и четирите \"МиГ-29\" на сръбските ВВС, с които страната разполагаше преди руското дарение.\r\n\"Спутник\" твърди, че същите самолети притежават армиите на Германия, Франция, Италия и Великобритания. \r\nМеждувременно 18 сръбски бойни пилоти са изпратени на обучение в руския тренировъчен център в Липецк.\r\nКакто \"Фокус\" вече съобщи, на 11 октомври 2017 г., сръбският министър Александър Вулин заяви пред журналисти, че  двадесет и осемгодишните руските \"МиГ-ове\" няма да бъдат зачислени на дежурства, тъй като това състояние не са в състояние да изпълняват бойни задачи, но като цяло са полезни за армията.Превод и редакция: Иван ЛАЗАРОВ", "date": "2017.10.17", "title": "Сръбският \"Спутник\" публикува снимки на подарените руски \"МиГ\"-ове"}
{"url": "http://www.focus-news.net/news/2017/10/17/2447606/nachalnikat-na-otbranata-general-leytenant-andrey-botsev-shte-uchastva-v-tarzhestvata-za-105-ata-godishnina-ot-osvobozhdenieto-na-grad-nevrokop-i-praznik-na-gotse-delchev.html", "text": "Началникът на отбраната генерал-лейтенант Андрей Боцев и заместник-началникът на отбраната генерал-лейтенант Пламен Атанасов ще участват на 18 октомври в тържествата по повод 105-ата годишнина от Освобождението на град Неврокоп и празник на град Гоце Делчев. Това съобщиха от пресцентъра на Министерство на отбраната. \r\nВ тържествената проверка (заря), която ще започне в 18.30 часа на площад „Македония“ в град Гоце Делчев, ще участват военнослужещи от Националната гвардейска част и от бригадно командване - Благоевград от състава на Сухопътните войски.", "date": "2017.10.17", "title": "Началникът на отбраната генерал-лейтенант Андрей Боцев ще участва в тържествата за 105-ата годишнина от Освобождението на град Неврокоп и празник на Гоце Делчев"}
{"url": "http://www.focus-news.net/news/2017/10/17/2447607/prezidentat-rumen-radev-nadyavam-che-parlamentat-shte-podhodi-kam-protivodeystvieto-na-koruptsiyata-osaznavayki-mashtaba-na-problema-i-nadmogvayki-lichnite-i-partiynite-interesi.html", "text": "Надявам, че парламентът ще подходи към противодействието на корупцията, осъзнавайки мащаба на проблема и надмогвайки личните и партийните интереси. Това каза в свое изявление президентът Румен Радев след заседанието на Консултативния съвет за национална сигурност (КСНС) на тема „Необходими законодателни мерки за противодействие на корупцията“, предаде репортер на Агенция „Фокус“. „Преди седмица имах повод да кажа, че корупцията ощетява и унижава пряко или косвено всеки български гражданин. Тя уврежда облика на България, обезсърчава хората, отказва инвеститорите и  минира бъдещето на държавата. Хиляди българи работят зад граница, далеч от семействата си, прогонени и демотивирани от корупцията у нас. Затова борбата с нея изисква незабавни, решителни, всеобхватни и ефективни мерки“, коментира Радев. Той благодари на участниците в днешното заседание за задълбочените дебати. „Силно се надявам, че българският парламент ще подходи към противодействието на корупцията, осъзнавайки мащаба на проблема и надмогвайки конюнктурните лични и партийни интереси в името на България“, каза още държавният глава. \r\nЛюба АЛЕКСИЕВА", "date": "2017.10.17", "title": "Президентът Румен Радев: Надявам, че парламентът ще подходи към противодействието на корупцията, осъзнавайки мащаба на проблема и надмогвайки личните и партийните интереси"}
{"url": "http://www.focus-news.net/news/2017/10/17/2447608/tass-demonstrantite-v-kiev-razpanaha-palatki-pred-sgradata-na-parlamenta.html", "text": "Участниците на митинга в центъра на украинската столица Киев започнаха да разпъват палатки па площада пред сградата на парламента, а също и в пешеходната зона около него, предава ТАСС.\r\nПредставители на партията „Движение на новите сили“, оглавявана от бившия губернатор на Одеска област и бивш президент на Грузия Михаил Саакашвили, донесоха около 20 палатки и започнаха да ги разпъват. Освен на територията около зданието на парламента на Украйна – на площада на Конституцията, участниците в протеста имат намерение да разпънат палатки и в Мариинския парк, разположен в близост до парламента и в пешеходната зона на улица Грушевски.\r\nПред парламента се появиха и представители на движението „Автомайадан“ и донесоха полева кухня.\r\nПо този начин, според думите на участниците в демонстрацията, те се опитват  да постигнат изпълнението на своите искания – лишаване на депутатите от неприкосновеност, създаване на антикорупционен съд и др.\r\nОтначало полицията се опита да попречи на протестиращите да разпънат палатките, заради което се получиха сблъсъци. В резултат от тях пострадаха най-малко трима души, от които един полицай.\r\nПревод и редакция:", "date": "2017.10.17", "title": "ТАСС: Демонстрантите в Киев разпънаха палатки пред сградата на парламента"}
{"url": "http://www.focus-news.net/news/2017/10/17/2447609/tsvetan-tsvetanov-gerb-vsichki-uchastnitsi-v-ksns-yasno-zayaviha-che-imame-politicheska-volya-da-se-borim-s-koruptsiyata.html", "text": "Искам да благодаря за възможността днес да имаме един много задълбочен разговор, всеки да отстоява своята теза и накрая да излезем всички представители на политическите сили заедно с президента, с министър-председателя, с председателя на българския парламент и министрите. Това означава, че имаме ясната политическа воля да се борим с корупцията. Това беше ясно заявено от всички участници в КСНС. Това каза пред журналисти зам.-председателят на ПП ГЕРБ и председател на парламентарната група на партията Цветан Цветанов след заседанието на Консултативния съвет за национална сигурност (КСНС) на тема: „Необходими законодателни мерки за противодействие на корупцията“, предаде репортер на Агенция „Фокус“.\r\n„Има две точки, които не бяха приети, поради това, че има спорни моменти относно кой да назначава органа и това, че разследването, което се предлага в момента от страна на БСП в техния законопроект нарушава конституцията и затова имаме разминаване. Взе се принципно решение да се предложат на гласуване. Всички участници в КСНС гласуваха за отпадането на тези две точки, единствено г-жа Корнелия Нинова и президентът гласуваха за оставането на тези две точки“, отбеляза Цветанов. „Искам да направя едно разграничаване от това, което беше казано от президента в днешната пресконференция –за стария Консултативен съвет по тема „Национална сигурност“. Националната стратегия за национална сигурност в момента минава обществено обсъждане. Тя ще бъде внесена в Министерски съвет за приемане до края на октомври, което означава, че срокът ще бъде изпълнен. Има възложена задача на Министерство на финансите заедно с Министерство на отбраната да се разработи схема за това как до 2024 година ще имаме 2 % от БВП за отбрана. Това ще бъде тема на дебат, който ще бъде гледан и в бюджета. Така че от тази гледна точка смятам, че нямаме абсолютно никакви несъответствия по неизпълнението, а напротив – имаме сериозна политическа воля да се движим по точките, които са приети на Консултативния съвет при президента“, заяви още Цветанов.  \r\n„Смятам, че позицията на почти всички представители на политическите сили беше следната – в момента има два законопроекта. Дебатът трябва да се води в българския парламент и законопроектите трябва да бъдат приети от българския парламент. Има внесени законопроекти и стартирала процедура по обсъжданията, които направиха от Министерство на правосъдието. Много по-лесно и по-бързо щяхме да приемем антикорупционния закон, ако беше внесен от група народни представители. Но ние взехме политическо решение заедно с Обединени патриоти, че цялата процедура ще бъде извървяна от начало, независимо, че в 43-тия парламент антикорупционния закон беше приет на първо четене, а на второ четене не достигна време, за да бъде приет, заради разминаването, което имахме относно анонимните сигнали. Всички се консолидираха около това, че Министерство на правосъдието имаше работна група, тя извървя своя път, имаше много обсъждания и коментари и искам да благодаря за много активната роля на Цецка Цачева при разискванията по точките, които приемахме на КСНС“, посочи още зам.-председателят на ПП ГЕРБ. „Имаше точка, според която законът ще регламентира всички тези функции, които са за разкриване, за разследване и оперативно-издирвателната дейности, както и всички функции, които са възложени на съответните компетентни органи, които се борят с корупцията. Така че от тази гледна точка законодателят е този, който ще реши как ще бъде решен този въпрос. Ние принципно подкрепихме тази точка и без абсолютно никаква редакция законът ще е този, който ще се определи, в зависимост от парламентарната воля и позицията на вяска една парламентарна група, които са представени в българския парламент“, допълни той.\r\nЛюба АЛЕКСИЕВА", "date": "2017.10.17", "title": "Цветан Цветанов, ГЕРБ: Всички участници в КСНС ясно заявиха, че имаме политическа воля да се борим с корупцията"}
{"url": "http://www.focus-news.net/news/2017/10/17/2447610/ministerstvoto-na-kulturata-shte-podpomogne-remonta-na-balgarskiya-metoh-v-istanbul.html", "text": "Министерството на културата ще подпомогне ремонта на Българския Метох в Истанбул. Такъв ангажимент пое министърът на културата Боил Банов на среща с представители на Българската православна църковна община в Република Турция, съобщиха от пресцентъра на Министерство на културата. \r\nТриетажната каменна сграда е строена в средата на 19 в. Тя е един от центровете на Българското Възраждане, като тогава в различни периоди в нея са печатани над 20 вестника и списания. Сградата е напълно възстановена, но са необходими средства за справяне с проблеми, появили се след наводнения. \r\nПредседателят на Фондацията на православните църкви на Българската екзархия Васил Лиазе отправи покана министър Банов да присъства на откриването и освещаването на обновената българска църква \"Свети Стефан\". \r\nМинистър Боил Банов връчи на гостите църковна утвар, която да се използва по време на богослуженията в църквата „Св. Стефан“. \r\nПо-рано представителите на българската църковна община получиха уверение от министър-председателя Бойко Борисов, че правителството ще продължи да помага дейността им.", "date": "2017.10.17", "title": "Министерството на културата ще подпомогне ремонта на Българския Метох в Истанбул"}
{"url": "http://www.focus-news.net/news/2017/10/17/2447611/afp-politseyska-kola-e-vzrivena-v-yugoiztochen-turski-grad.html", "text": "Взрив разтресе югоизточния турски град Мерсин, намиращ се на средиземноморския бряг, когато полицейски автомобил бе взривен, докато се е движел из центъра на града, предава AFP.\r\nЧастна турска информационна агенция е съобщила, че в резултат от взрива има неуточнен брой жертви, а в района на инцидента се е разпространила паника.\r\nПревод и редакция:", "date": "2017.10.17", "title": "AFP: Полицейска кола е взривена в югоизточен турски град"}
{"url": "http://www.focus-news.net/news/2017/10/17/2447612/brig-gen-yavor-mateev-nie-sme-spetsialnite-sili-zatova-nie-sme-tam-kadeto-drugite-ne-mogat.html", "text": "Ние сме специалните сили, затова ние сме там, където другите не могат. Така бригаден генерал Явор Матеев се обърна в приветствието си към личния състав на 68-ма бригада Специални сили по повод празника им, предаде репортер на Радио „Фокус” - Пловдив. „Пред вас стои вашият командир, аз се гордея с вас”, каза още Матеев. „Бъдете сигурни, че във всеки един момент заставам пред вас и зад вас, когато е необходимо. Бъдете сигурни, че всеки един от вас, от военния служител до моя заместник, е важен и необходим за силите за специални операции, за Българската армия и за Република България”, добави бригаден генерал Матеев.\r\nВ приветствието си командирът на 68-ма бригада Специални сили Явор Матеев посочи още, че 2017 година е била преломна за тях по отношение на организационното им изграждане и развитие. Благодарение на промените в Закона за отбраната и въоръжените сили, които бяха гласувани в края на 2016 година, през тази година е започнал коренно противоположен ход в изграждането и развитието на силите за специални операции на Българската армия. Благодарение на последвали решения на политическото и военно ръководство на Министерството на отбраната в специалните сили е била извършена сериозна вътрешна реорганизация, създадени са били условия за повишаване на професионализма в редиците им. „Нашият учебен център вече обучава и ние произведохме първите военнослужещи със сержантски звания, операторите от силите за специални операции вече са фокусирани само и единствено по основните мисии и задачи на специалните сили”, каза Матеев. „Вече имаме собствен бюджет, който планираме и изразходваме по най-правилния начин. Командната верига вече е скъсена значително”, добави той.\r\nСпоред бригаден генерал Матеев на специалните сили предстоят още отговорни задачи. „Силно се надявам, че през 2018 година ние ще можем да реализираме вторият етап от организационното изграждане на специалните сили и най-накрая България ще има командване на специалните операции на Българската армия”, добави Матеев.\r\nЦветана ТОНЧЕВА", "date": "2017.10.17", "title": "Бриг. ген. Явор Матеев: Ние сме специалните сили, затова ние сме там, където другите не могат"}
{"url": "http://www.focus-news.net/news/2017/10/17/2447613/stefan-radev-kmet-na-sliven-prietite-promeni-v-naredbata-za-mestnite-taksi-sa-v-sazvuchie-s-politikata-ni-za-finansovo-ozdravyavane-na-obshtinata.html", "text": "„Приетите промени в Наредбата за местните такси и цени на услуги и предоставяни права на територията на община Сливен са в съзвучие с политиката ни за финансово оздравяване на общината\". Това посочи кметът на Сливен по време на днешното заседание на Общинския съвет, съобщиха от пресцентъра на Община Сливен. В залата Радев оттегли тази част от Наредбата, която регламентира гробищните такси и цени на услуги. Те ще се предложат за разглеждане на следващата сесия. Радев изтъкна, че Общината има много по-голям недостиг на средства за дейностите по сметосъбирането, отколкото са предложенията за увеличение на таксите за смет, но се съобразява с възможностите на хората и с това, че трябва по-плавно да се работи в тази посока. „Идеята ни е с намалението на данъка и увеличението на таксите да се получи сумарно намаление на плащането за данък сгради и такса смет”, посочи кметът на Сливен. „Прие се по-голямо намаление на данък сгради, отколкото предлагахме. Ще се наложи да оптимизираме определени разходи. Като намаляваме приходите няма как да заложим същите разходи, които сме предвидили”. Така кметът на Сливен коментира днешното решение на Общинският съвет да намали данък сгради от 3.2 на 2.7 промила.\r\nСъветниците отхвърлиха предложението за ликвидация на „Център за кожно-венерически заболявания – Сливен” ЕООД. В мотивите за ликвидация са посочени загубите, които дружеството трупа всяка година, основно към МБАЛ „Д-р Иван Селимински”.  Изпълнителният директор на  МБАЛ е изразил писмено съгласие за разкриване на отделение по кожни и венерически болести. „Досега всички действия, които правим са да запазим тази здравна дейност в Сливен и да защитим интересите на работещите в диспансера и преди всичко на пациентите, без да натоварваме допълнително гражданите на Сливен. Дейността, която ще извършва отделението към болницата ще бъде много по-устойчива и много по-широко спектърна от това, което може да извършва сега диспансера”, заяви кметът Стефан Радев.", "date": "2017.10.17", "title": "Стефан Радев, кмет на Сливен: Приетите промени в Наредбата за местните такси са в съзвучие с политиката ни за финансово оздравяване на общината"}
{"url": "http://www.focus-news.net/news/2017/10/17/2447614/korneliya-ninova-bsp-nov-edinen-organ-s-razsledvashti-funktsii-v-koyto-prezidentskata-institutsiya-da-ima-otnoshenie-ochevidno-nyama-da-ima.html", "text": "Това заяви пред журналисти лидерът на БСП Корнелия Нинова, коментирайки провелия се Консултативен съвет по национална сигурност, предаде репортер на Агенция „Фокус“. \r\n„Президентът предложи в общата декларация текст, който казва, че се създава единен, независим, нов орган, който да се занимава с разследване на корупционни престъпления. Този текст беше подложен на гласуване и събра два гласа – неговият и моят. Срещу 12 „против“, т.е. единен, нов орган, който да се занимава с разследване, а не с проверка на декларации и глоби, очевидно е, че няма да има“, обясни Нинова и подчерта, че президентът е предложил текст, който да предвижда при конструирането на един такъв орган да има баланс на институциите. „Тоест – и президентската институция, и парламентът ще имат отношение към избирането и назначаването на хората в такъв орган. Този текст беше подложен на гласуване и събра два гласа – неговия и моя, срещу 12 „против“, обясни лидерът на БСП. „Двата въпроса, които бяха спорни и по които има различни законопроекти, днес разбрахме как ще бъдат решени. Оттук нататък отговорността е на мнозинството. Те в парламента ще си приемат един нова орган, който ще се занимава с проверка на декларации и с налагане на глоби“, допълни още тя. Нинова увери, че БСП ще продължи да защитава своя законопроект в парламента. „От това, което съдя по КСНС, те вече са решили какво ще направи мнозинството в парламента. Да си носят отговорността за това, че имитират борба с корупцията“, каза лидерът на БСП. По думите е политическата класа няма истинско желание да се бори с корупцията, защото е част от нея.", "date": "2017.10.17", "title": "Корнелия Нинова, БСП: Нов единен орган с разследващи функции, в който президентската институция да има отношение, очевидно няма да има"}
{"url": "http://www.focus-news.net/news/2017/10/17/2447615/tsvetan-tsvetanov-gerb-pravitelstvoto-e-stabilno.html", "text": "Правителството е стабилно. Това каза пред журналисти след заседанието на КСНС зам.-председателят на ПП ГЕРБ и председател на парламентарната група на партията Цветан Цветанов в отговор на журналистически въпрос за исканата от ДПС оставка на вицепремиера Валери Симеонов, предаде репортер на Агенция „Фокус“. „Уважавам всяко едно различно мнение. Уважаваме всяка една парламентарна група и политиките, които те отстояват в българския парламент. Предсрочните парламентарни избори, които бяха проведени на 26 март 2017 година дадоха много ясен знак какво да бъде парламентарното мнозинство“, коментира Цветанов. „В момента правителството е стабилно, придържа се към изпълнение на управленската програма, която беше приета в началото на август“, допълни той. „Предстои внасянето на бюджета, което ще бъде един от съществените дебати, които ще се водят към края на годината. Убеден съм, че с икономически растеж около 4%, който ще приключим тази година и с прогноза за 3,7% за другата година, действително ще гарантираме повече в разходната част, без да увеличаваме дефицитът, който ще бъде под 1%“, посочи още Цветанов. \r\nЛюба АЛЕКСИЕВА", "date": "2017.10.17", "title": "Цветан Цветанов, ГЕРБ: Правителството е стабилно"}
{"url": "http://www.focus-news.net/news/2017/10/17/2447616/srebra-kaseva-obshtina-kazanlak-tselta-na-esenniya-salon-na-izkustvata-e-da-podkrepi-i-da-stimulira-hudozhnitsite.html", "text": "За поредна година Община Казанлък организира Есенен салон на изкуствата. Това каза за Радио „Фокус“ Сребра Касева, началник – кабинет на кмета на Община Казанлък. Тя заяви, че целта на тази инициатива е да подкрепи и да стимулира художниците в Казанлък. Есенният салон се провежда всяка година в навечерието на Деня на народните будители. Първият е организиран през 2001 година. „Форматът се оказа изключително успешен и ние започнахме да организираме Есенния салон ежегодно, като той се провежда под патронажа на кмета на общината Галина Стоянова“, каза Сребра Касева. Тази година в организацията на проявата ще участва и Художествената галерия. Журито, което ще оценява творбите е в 5-членен състав, определен със заповед на кмета. То обсъжда творбите, които са подадени за участие и определя тези, които ще участват в годишната изложба. Спечелилите се определят от участващите в изложбата. Всеки автор има право да участва с не повече от три творби в разделите живопис, графика и скулптура. 25 октомври е крайният срок за събиране на творбите. Председател на журито тази година е проф. д-р Галина Лардева, декан на Факултет „Изобразителни изкуства“ в Академията за музикално, танцово и изобразително изкуство и директор на Есенен салон на изкуствата в Пловдив.\r\nНаградният фонд включва наградата на Община Казанлък за Есенен салон 2017 е парична и в размер на 500 лева. Друга учредена награда е „Дебют на млад автор“. Носителят на тази награда взима парична премия, но получава и правото на безплатна изложба в залата на „Искра“ 4 или на Художествената галерия в Казанлък през 2018 година. Наградените творби ще остават във фонда на Художествената галерия.\r\nОсвен художниците Община Казанлък подкрепя чрез различни форми и творците в другите видове изкуства – организира се представяне на книги в рубриката „Очи в очи с поезията на...“, след известно прекъсване е възстановено издаването на списание „Кула“, предстои и провеждането на есенни дни на поезията: „Полагаме усилия да подпомагаме творците на Казанлък и те да имат възможности за изява“, каза още Касева. \r\nСлавяна ГАЙДАРОВА", "date": "2017.10.17", "title": "Сребра Касева, Община Казанлък: Целта на Есенния салон на изкуствата е да подкрепи и да стимулира художниците"}
{"url": "http://www.focus-news.net/news/2017/10/17/2447617/prezidentat-rumen-radev-shte-uchastva-v-chestvaniyata-po-sluchay-105-godini-ot-osvobozhdenieto-na-grad-gotse-delchev.html", "text": "Президентът Румен Радев ще участва в честванията по случай 105 години от Освобождението на град Гоце Делчев на 18 октомври. Това съобщиха от прессекретариата на държавния глава. На площад „България“ в град Гоце Делчев президентът ще приеме почетния строй, ще произнесе слово и ще присъства на тържествената заря-проверка в града.", "date": "2017.10.17", "title": "Президентът Румен Радев ще участва в честванията по случай 105 години от Освобождението на град Гоце Делчев"}
{"url": "http://www.focus-news.net/news/2017/10/17/2447618/hurryiet-dvanadeset-dushi-postradaha-pri-bombena-ataka-sreshtu-politseyski-avtobus-v-turskiya-grad-mersin.html", "text": "Автобус, превозващ полицейски служители, беше взривен в югоизточния турски град Мерсин, в резултат от което са пострадали 12 служители на органите на реда, пише турското издание Hurryiet.\r\nВзривът се е случил на един от главните пътища на провинцията. Трима прокурори са натовари с разследването на случая.\r\nКъм мястото на събитието са изпратени полицейски служители, пожарникари и линейки.\r\nВ миналото подобни атаки срещу полицейски служители са провеждани от поставената извън закона в Турция - „Работническата партия на Кюрдистан“(ПКК) и от лица, свързани с терористичната групировка „Ислямска държава“.\r\nПревод и редакция:", "date": "2017.10.17", "title": "Hurryiet: Дванадесет души пострадаха при бомбена атака срещу полицейски автобус в турския град Мерсин"}
{"url": "http://www.focus-news.net/news/2017/10/17/2447619/dobrich-eko-kashtichkata-za-vodoplavashti-ptitsi-v-zooparka-e-pochti-zavarshena.html", "text": "Еко къщичката за водоплаващи птици в зоопарка в Добрич е почти завършена. Това съобщи директорът на Общинското предприятие „Център за защита на природата и животните“ (ЦЗПЖ) Севдалина Венкова, предаде кореспондент на Радио „Фокус” – Варна. Еко къщичката е изградена по идея на Сдружението „ДоброЖънци“, която бе подкрепена от Община град Добрич. Градежът бе изцяло от естествени материали с доброволен труд. Според Севдалина Венкова остава да бъдат поставени само врата и прозорци. Те ще бъдат изрисувани от деца, което ако не се случи до края на месец ноември, със сигурност ще бъде направено през пролетта на следващата година. От първи октомври ЦЗПЖ е със зимно работно време, отворен е за посетители от 10.00 до 16.00 часа. По отношение на посещаемостта се запазва тенденцията от предходната година. „Сравнително можем да кажем, че сме доволни от летния сезон, защото тенденцията от миналата и тази година е към лек спад в посещаемостта. Говорим като индивидуални посетители. Докато имаме увеличение на броя рождени дни, които се празнуват при нас. Но това е разбираемо, защото през летния сезон по-голямата част от нашите съграждани работят на морето и по-малко деца остават с бабите си, които идват при нас да се разхождат. Може би трябва да измислим нови атракции през следващата година, за да се увеличи броят на посетителите“, каза Севдалина Венкова. Тя отбеляза, че няма промяна на входната такса за посещение на зоопарка и за момента ръководството му не счита, че може да бъде вдигната, тъй като в града средната платежоспособност не е много висока и евентуално увеличение ще доведе до намаляване на посетителите. По думите на Севдалина Венкова освен българските има и индивидуални туристи румънци, които посещават Центъра. „Но да не забравяме, че Констанца, които ни бяха наш основен партньор, един огромен град, по-голям от Варна, едва ли Добрич е толкова атрактивно място за тях. Те идват в България, но посещават Дуранкулак, Балчик заради „Двореца“ на царица Мария, също и Варна е по-атрактивен град“, коментира Севдалина Венкова. \r\nЖулиета НИКОЛОВА", "date": "2017.10.17", "title": "Добрич: Еко къщичката за водоплаващи птици в зоопарка е почти завършена"}
{"url": "http://www.focus-news.net/news/2017/10/17/2447620/korneliya-ninova-bsp-pokanih-politicheskite-lideri-s-obshto-pismo-da-poiskame-ot-sada-da-oglasi-polititsite-po-sluchaya-ktb-posledva-malchanie.html", "text": "Казах на колегите, че ние политиците трябва да дадем сигнал, че сме осъзнали, че с този проблем ние трябва да се борим. Той тръгва от нас и ние трябва да започнем тази борба. Готови ли сте да ми помогнете и да се присъедините към едно общо писмо, което всички лидери да подпишем до съда и да кажем: „Огласете политиците по случая „КТБ“, което прокуратурата посочи. Последва мълчание. Това каза пред журналисти лидерът на БСП Корнелия Нинова след участието си в Консултативния съвет по национална сигурност, предаде репортер на Агенция „Фокус“. „Когато Специализираната прокуратура приключи разследването по КТБ, прокурорът обяви, че са стигнали до извода, че има политици, които са получавали нерегламентирано пари от там. Ние направихме запитване да бъдат огласени тези политици. Такова писмо изпратих и до Специализирания съд, където се намира в момента делото. Тези дни получих отговор, че не може да ми бъде представена такава информация, а в случай, че съдията-докладчик реши, то той може в публично заседание да ги обяви“, заяви Нинова.", "date": "2017.10.17", "title": "Корнелия Нинова, БСП: Поканих политическите лидери с общо писмо да поискаме от съда да огласи политиците по случая „КТБ“, последва мълчание"}
{"url": "http://www.focus-news.net/news/2017/10/17/2447621/sputniksarbiya-govoritelyat-na-ruskoto-mvnr-mariya-zaharova-planira-da-poseti-sarbiya.html", "text": "Говорителят на руското МВнР Мария Захарова ще посети Сърбия през следващата година, предава сръбското издание на руския \"Спутник\".\r\nСъобщението е направено от самата Захарова, която участва в Световния фестивал на младежта и студентите в Сочи. По време на работата на един от панелите тя е заявила, че е \"обещала на министъра на външните работи Ивица Дачич да посети Сърбия, което най-вероятно ще стане през следващата година.\"\r\nСпоред говорителя на руското МВнР по време на нейното посещение в Белград ще бъде обсъдено и информационното сътрудничество между двете страни.Превод и редакция: Иван ЛАЗАРОВ", "date": "2017.10.17", "title": "\"Спутник\"(Сърбия): Говорителят на руското МВнР Мария Захарова планира да посети Сърбия"}
{"url": "http://www.focus-news.net/news/2017/10/17/2447622/sofiya-vavezhda-se-vremenna-organizatsiya-na-dvizhenieto-za-stroitelni-deynosti-na-ul-kozloduy.html", "text": "Въвежда се временна организация на движението за строителни дейности на ул. “Козлодуй“. Това съобщиха от пресцентъра на Столична община. От 8.00 часа до 18.00 часа на 18 октомври 2017 г. се забранява влизането на пътни превозни средства в двете посоки по ул. “Козлодуй“, между ул. “Цар Самуил“ и ул. “Братя Миладинови“.", "date": "2017.10.17", "title": "София: Въвежда се временна организация на движението за строителни дейности на ул. “Козлодуй“"}
{"url": "http://www.focus-news.net/news/2017/10/17/2447623/zoran-zaev-balkanite-veche-nyama-da-sa-bure-s-barut-a-dvigatel-na-razvitie.html", "text": "Страните от Западните Балкани, за да очакват присъединяване към Европейския съюз, трябва да реализират растеж на брутния вътрешен продукт от над пет процента, а това ще могат да го направят само ако се интегрират икономически и навлизат съвместно на европейския пазар. Това каза днес македонският премиер Зоран Заев след приключване на двудневната бизнес среща  САМИТ100 за бизнесмени от Югоизточна Европа, която се състоя в Скопие, предава македонската „Сакам да кажам“.\r\n\"Знам, че бизнесмените от този регион ще работят за увеличаване на печалбите и следователно за икономическото развитие на техните страни и ние сме тук, за да им помогнем в този процес. Балканите вече не могат да бъдат буре с барут. Балканите трябва да бъдат движеща сила за развитието на Европейския съюз, тъй като имат този потенциал. Двигател на това развитие трябва да бъде точно бизнес общността и знам, че над 150 бизнесмени, които през тези два дни участваха в срещата, ще се възползват от възможностите за взаимно сътрудничество \", каза Заев.\r\nТой каза, че на срещата са присъствали и представители на митническата администрация и от останалите институции и внимателно са слушали бележките от бизнес общността, за да може правителството след това да предприеме мерки, за да се намалят или премахнат пречките, които срещат компаниите.\r\n\"Едно от основните послания беше да се улеснят процедурите за преминаване на границата, за да се намали чакането. Ние внимателно изслушваме изискванията на бизнес общността и ще направим всичко възможно, за да отговорим на тях \", каза Заев.\r\nПредседателят на Съвета на министрите на Босна и Херцеговина Денис Звиздич заяви, че европейското сътрудничество трябва да бъде начело на дневния ред на всички правителства от Балканите, но че регионът трябва първо да се свърже икономически, а след това страните да се интегрират в Съюза.\r\nПревод и редакция:", "date": "2017.10.17", "title": "Зоран Заев: Балканите вече няма да са буре с барут, а двигател на развитие"}
{"url": "http://www.focus-news.net/news/2017/10/17/2447624/stara-zagora-obnoveno-mezhdublokovo-prostranstvo-beshe-otkrito-v-edin-ot-kvartalite-na-kazanlak.html", "text": "Облагородено междублоково пространство беше открито в един от кварталите на Казанлък, предаде кореспондент на Радио „Фокус“. Сдружение „М.И.В\" получи финансиране по проекта за облагородяване на терен в междублоково пространство в Казанлък. Проектът е на Националната неправителствена организация „БГ Бъди активен”. Избраният за облагородяване терен в Казанлък се намира в междублоковото пространство на ул. „Тракия“ №5. Проектните дейности бяха осъществени в периода 4 – 11 октомври. Проектът е на обща стойност 9 000 лв. и бе реализиран от младежкото сдружение в партньорство с Община Казанлък, както и с доброволния труд на живеещите в района граждани. \r\nВ процеса на изпълнение на проекта е извършено почистване, заравняване и озеленяване на терена. Изградени са беседка и пейки, поставени са уреди за фитнес на открито и маси за тенис, както и кошчета за отпадъци. \r\nСлавяна ГАЙДАРОВА", "date": "2017.10.17", "title": "Стара Загора: Обновено междублоково пространство беше открито в един от кварталите на Казанлък"}
{"url": "http://www.focus-news.net/news/2017/10/17/2447625/sputnik-sarbiya-v-belgrad-pristignaha-ruskite-vazdushni-akrobati-strizhi.html", "text": "Руските въздушни акробати от групата \"Стрижи\" с шест \"МиГ-29\" са пристигнали в авиобазата Батайница край Белград, предава сръбското издание на руския \"Спутник\".\r\nРуският екип ще участва във въздушното шоу, посветено на 70 годишнината от освобождението на Белград през Втората световна война (1939-1945).\r\nГост на тържествата ще бъде руския министър на отбранат Сергей Шойгу.\r\nИзданието припомня, че след 2012 г. групата \"Стрижи\" идват за трети път в Сърбия.Превод и редакция: Иван ЛАЗАРОВ", "date": "2017.10.17", "title": "\"Спутник\" (Сърбия): В Белград пристигнаха руските въздушни акробати \"Стрижи\""}
{"url": "http://www.focus-news.net/news/2017/10/17/2447626/sport-seriozen-interes-kam-vechnoto-derbi-levski-tsska.html", "text": "Запалянковците проявяват сериозен интерес към вечното дерби Левски – ЦСКА, което трябва да се играе в събота, 21 октомври, от 16:00 часа на националния стадиона „Васил Левски“. До 18 часа днес са продадени около 6700 пропуска за всички сектори. Цените за билетите за секторите „А“ и „В“ са по 15 лева, а за „Б“ и „Г“ са по 10 лева. Прогнозите са хубаво време предполагат, че тази среща ще се превърне в една от най-посетените, от българското първенство, в последните години.", "date": "2017.10.17", "title": "Спорт: Сериозен интерес към вечното дерби Левски – ЦСКА"}
{"url": "http://www.focus-news.net/news/2017/10/17/2447627/iliana-benovska-g-zho-ninova-koruptsiya-li-e-ili-e-zakupuvane-na-deputatsko-myasto-tova-che-bratat-na-georgi-stoilov-arestuvan-v-momenta-iliya-za-reket-i-nasilie-e-daritel-na-bsp.html", "text": "Как ще коментирате, г-жо Нинова, корупция ли е, или е закупуване на депутатско място това, че братът на Георги Стоилов, арестуван в момента - Илия, за рекет и насилие, е под номер 498 във вашият дарителски списък на парламентарните избори? Това белег на корупция ли е, закупуване на депутатско място ли, или какво? Този въпрос зададе днес журналистът Илиана Беновска на лидера на БСП Корнелия Нинова, съобщиха от екипа на предаването „Беновска пита“.\r\nМедия: И вярно ли е, че брат му е финансирал кампания на БСП с пари от нощни клубове?\r\nКорнелия Нинова: Както ви обещах, този случай ще разгледаме в парламентарната група и в ИБ и ще ви информираме за разговорите, фактите и решенията. \r\nИлиана Беновска: Каква е вашата оценка в момента обаче?\r\nКорнелия Нинова: Нямахме възможност, тъй като КСНС приключи току-що, да си видя ПГ.\r\nИлиана Беновска: Ние разполагаме с документа, можем да ви го покажем.\r\nКорнелия Нинова: Всичко ще обсъдим, спокойно, но ви моля да не искате от мен еднолично решение. Първо ще разговаряме в ПГ и след това ще ви обявим решение. Няма да избягаме от този въпрос.\r\nИлиана Беновска: Вие считате ли, че сега предконгресно, като кофти реклама, ГЕРБ Ви победиха- заедно с президента - по отношение на вашия законопроект за антикорупционния орган?\r\nКорнелия Нинова: Не съм тук, за да разговаряме за конгреса на БСП. За конгреса- заповядайте там и там ще видите и ще разговаряме.\r\nИлиана Беновска:  Да, но как го оценявате? \r\nКорнелия Нинова: Не смятам, че това има някаква връзка с конгреса и че са ни „сглобили“ с президента Радев, защото позициите са ясни отдавна, поне от месеци. Позицията на президента Радев е ясна от година и нещо, още от предизборната му кампания. Моля, отворете си предизборните му обещания. Той от тогава говори за такъв орган. Така че това не е сега и защото има конгрес, и защото искат да ни „сглобят“ с президента Радев.\r\nИлиана Беновска: Не, в смисъл, че няма да се случи неговото участие  в  назначаването на антикорупционния орган. Нали?\r\nКорнелия Нинова: Очевидни са различията и те са принципни и отдавнашни- както между президента Радев и позицията на ГЕРБ, така и между нашата и позицията на ГЕРБ. Тук няма някакво решение, което е взето току-що и ат хок на този КСНС. Просто тук паднаха маските и се видя кой за какво се бори.\r\nИлиана Беновска: Ще искате ли промяна между първо и второ четене, да речем, на закона за корупция, за да можете да предложите някакъв контролен орган, ако нещата вървят да се назначава ръководството на органа от НС? \r\nКорнелия Нинова: Г-жо Беновска, очевидно стана ясно, че по темите кой ще назначава органа и дали той ще разследва корупцията, а няма само да проверява декларации- няма разбиране. Какво да правим между първо и второ четене? \r\nИлиана Беновска: Контролен орган някакъв няма ли да измислите? \r\nКорнелия Нинова: Няма как. Става въпрос за държавност.", "date": "2017.10.17", "title": "Илиана Беновска: Г-жо Нинова, корупция ли е, или е закупуване на депутатско място това, че братът на Георги Стоилов, арестуван в момента - Илия, за рекет и насилие, е дарител на БСП"}
{"url": "http://www.focus-news.net/news/2017/10/17/2447628/plovdiv-vavezhda-se-vremenna-organizatsiya-na-dvizhenieto-po-ul-bogomilska-v-asenovgrad-zaradi-deynosti-po-vodniya-proekt-na-grada.html", "text": "Улица „Богомилска” в Асеновград става еднопосочна, в участъка от кръстовището с ул. „Скалата” до кръстовището с ул. „Цар Иван Асен II”. Това съобщиха за Радио „Фокус“ - Пловдив от Община Асеновград. Реорганизацията влиза в сила от 18 октомври 2017 г. до 31 октомври 2017 г. Това се налага във връзка с осъществяването на „Проект за рехабилитация на водоснабдителната и канализационна мрежа на град Асеновград с изграждане на Пречиствателна станция за отпадни води”\r\nПризовават се всички участници в движението за повишено внимание, стриктно спазване на пътната сигнализация и указанията на изпълнителя, за да не се възпрепятства извършването на ремонтните дейности и да не се създават предпоставки за пътнотранспортни произшествия.", "date": "2017.10.17", "title": "Пловдив: Въвежда се временна организация на движението по ул. „Богомилска” в Асеновград заради дейности по Водния проект на града"}
{"url": "http://www.focus-news.net/news/2017/10/17/2447629/tass-ukrayna-i-polsha-anonsiraha-savmesten-dokument-za-obuchenie-na-ezika-na-natsionalnite-maltsinstva.html", "text": "Киев и Варшава имат намерение да разработят съвместна декларация, чрез която да гарантират правата на полското малцинство в Украйна да се учи на родния си език. Това заяви Министърът на образованието и науката на Украйна Лилия Гриневич, след срещата си с полската си колежка Анна Залевска, предава ТАСС.\r\n„До сега работихме над съвместен документ, декларация, потвърждаваща задълженията на нашата страна да осигури и гарантира правата на полското малцинство да се учи на родния си език“, съобщи Гриневич. \r\nПревод и редакция:", "date": "2017.10.17", "title": "ТАСС: Украйна и Полша анонсираха съвместен документ за обучение на езика на националните малцинства"}
{"url": "http://www.focus-news.net/news/2017/10/17/2447630/loreta-kostadinova-kmet-na-selo-gorna-studena-nadyavam-se-aktivnoto-ni-satrudnichestvo-s-obshtina-svishtov-da-prodalzhi-i-za-napred.html", "text": "Кметството в свищовското село Горна Студена си сътрудничи много активно с ръководството на Община Свищов. Това каза в ефира на Радио „Фокус“ – Велико Търново Лорета Костадинова, управник на населеното място. Тя изказа благодарността си към кмета на Община Свищов Генчо Генчев. Костадинова подчерта, че Генчев е на ясно с проблемите на селата, тъй като самият е бил управник в Царевец. „Мисля, че сегашният кмет е предразположен към селата, знае проблемите им и се отзовава винаги с голямо разбиране към тях. Той е на ясно и с това, че ако нямаш подкрепата на Общината, всичко се случва много трудно“, каза още Лорета Костадинова. Тя добави, че със средства от Общинския бюджет и чрез програма „Местни инициативи“ в Горна Студена са извършени различни малки ремонти. Те са обхванали няколко тротоарни пространства, сградата на Кметството и Здравната служба. „И за напред имаме уверението на г-н Генчев, че ще направи всичко възможно, за да издейства някакви средства за подобряване на инфраструктурата“, заяви Лорета Костадинова. По думите ѝ в населеното място има улици, които са много компрометирани. Според Костадинова за техния ремонт има изготвени проекти, но средства все още няма.\r\nЛуиза ТРАНЧЕВА", "date": "2017.10.17", "title": "Лорета Костадинова, кмет на село Горна Студена: Надявам се активното ни сътрудничество с Община Свищов да продължи и за напред"}
{"url": "http://www.focus-news.net/news/2017/10/17/2447631/afp-10-dushi-sa-arestuvani-vav-frantsiya-po-podozrenie-che-sa-organizirali-zagovor-za-ubiystvoto-na-polititsi.html", "text": "Френската полиция арестува 10 души в югоизточна Франция и района на Париж, по подозрение, че са организирали заговор за убийството на политици, предава AFP, позовавайки се на източници, близки до разследването.\r\nАрестите, извършени от анти-терористичното звено на полицията, са на лица, на възраст между 17 и 25 години и са част от разследване срещу крайно-десни активисти, сподели източникът на агенцията, потвърждавайки информацията на френското издание Le Monde.\r\nПревод и редакция:", "date": "2017.10.17", "title": "AFP: 10 души са арестувани във Франция по подозрение, че са организирали заговор за убийството на политици"}
{"url": "http://www.focus-news.net/news/2017/10/17/2447632/d-r-vladimir-vladimirov-kmet-na-obshtina-kula-poluchavame-signali-za-zatrudneno-snabdyavane-s-darva-za-ogrev-na-naselenieto-v-obshtinata.html", "text": "Получаваме сигнали за затруднено снабдяване с дърва за огрев на населението в общината. Това каза за Радио „Фокус“ – Видин д-р Владимир Владимиров, кмет на Община Кула. Той посочи, че сигналите са кметове и кметски наместници на малки населени места. „Хората, които са получили помощи за отопление не могат да се снабдят с дърва за огрев, цените са много високи и липсват на пазара. Причината е в износа на дървесина за Румъния, която извършват фирмите, добиващи дърва“, каза д-р Владимиров. Той обясни, че за снабдяване с твърдо гориво – дърва за огрев и въглища на детската градина в Кула и Дома за възрастни хора е обявена обществена поръчка. „Проведохме обществената поръчка, класирахме една фирма на първо място и тя се отказа да подпише договор с нас. Сега сме поканили фирмата класирана на второ място“, обясни кметът на Кула. Д-р Владимиров посочи, че малките сгради на кметствата и читалищата в общината се отопляват с дърва, които се добиват от общинска гора. „Училището в Кула, което е единствено в общината, се отоплява с нафта и метан – 2 котела от парното отопление работят с нафта и един – с метан. Ръководството на училището провежда обществената поръчка за осигуряване на горивото“, обясни кметът на Община Кула д-р Владимир Владимиров. Той допълни, че са приключени ремонтите по уличната мрежа в Кула и вече се преминава към подготовка за зимния период.\r\nАнна ЛОЗАНОВА", "date": "2017.10.17", "title": "Д-р Владимир Владимиров, кмет на Община Кула: Получаваме сигнали за затруднено снабдяване с дърва за огрев на населението в общината"}
{"url": "http://www.focus-news.net/news/2017/10/17/2447633/dobrich-praznik-na-esenta-se-provezhda-v-hudozhestvenata-galeriya-v-grada.html", "text": "Празник на есента се провежда в Художествената галерия в града, предаде кореспондент на Радио „Фокус” – Варна. В дните до 20 октомври деца от две детски градини и две училища в Добрич ще имат възможност да посетят галерията и да се потопят в топлата гама на есента, изработвайки сувенири от цветна хартия – гирлянди от есенни листа, венци, натюрморти с плодове и красив пейзаж, изпълнен с топли цветове. Занятията ще се провеждат от понеделник до петък с начални часове 10.00, 11.00 и 14.00. Това съобщи екипът на Работилничката за въображение, който работи с децата. Своята сръчност и естетически усет в тази есенна арт фиеста ще покажат децата от Детските градини „Дора Габе“ и „Бодра смяна“, както и третокласниците от СУ „Св. св. Кирил и Методий“ и учениците от вторите класове на СУ „Св. Климент Охридски‘‘. Занятията с деца в Художествената галерия в Добрич са целогодишни и се провеждат след предварително записване. Материалите се осигуряват от галерията, а входът е символичен. Подробна информация за всички инициативи на ателието за работа с деца са публикувани на сайта на Работилницата за въображение.\r\nЖулиета НИКОЛОВА", "date": "2017.10.17", "title": "Добрич: Празник на есента се провежда в Художествената галерия в града"}
{"url": "http://www.focus-news.net/news/2017/10/17/2447634/ria-novosti-moldovskiyat-prezident-zayavi-che-nyama-da-priznae-kandidata-za-ministar-na-otbranata-na-stranata-posochen-ot-premiera-pavel-filip.html", "text": "Президентът на Молдова Игор Додон заяви, че няма да подпише декрета за назначаване и няма да признае предложената от премиера на страната Павел Филип - Евгений Струза - за министър на отбраната на републиката, предава РИА Новости.\r\nПо-рано Филип предложи поста на министър на отбраната на Струза, въпреки че Додон на два пъти отказа да я отвърди. Членовете на правителството на Молдова решиха да се обърнат към Конституционния съд на страната за изясняване на казуса, което се прави, в случай, че президента отказва повторно да назначи министър, предложен от кабинета.\r\nДнес, КС постанови, че „отказът на президента да изпълнява конституционните си задължения представлява временна невъзможност за изпълняване на съответстващите задължения“ и оправдава тяхното изпълнение от председателя на парламента или премиера. За всеки от случаите КС внася отделно решение.\r\n„Конституционният съд може да интерпретира конституцията, но не може да установява нови конституционни норми. Точно това, което се случи днес – установяване на нови конституционни норми. Това действие не може да бъде определено по друг начин, освен като узурпация на властта“, заяви Додон, по време на брифинг.\r\n„Няма да се предам и няма да подпиша нито един декрет, с който не съм съгласен. Нека го подпише говорителят на парламента Андриан Канду или Филип и да поемат отговорността. Няма да подпиша декрет за назначаването на господин Евгений Струза. Най-вероятно, ще го подпише Андриан Канду, видимо от днешното решение на КС. В този случай няма да призная Струза за министър и няма да го включа в състава на Висшия съвет за сигурност“, каза Додон, добавяйки че като главнокомандващ няма да признае такъв министър на отбраната.\r\nТой счита, че парламентарното мнозинство се страхува да поиска импичмънт на президента и отново заяви за необходимостта от преминаване към президентска форма на управление.\r\nПревод и редакция:", "date": "2017.10.17", "title": "РИА Новости: Молдовският президент заяви, че няма да признае кандидата за министър на отбраната на страната, посочен от премиера Павел Филип"}
{"url": "http://www.focus-news.net/news/2017/10/17/2447635/spetsializiraniyat-nakazatelen-sad-opredeli-myarka-zadarzhane-pod-strazha-na-dvamata-politsai-obvineni-za-razprostranenie-na-narkotitsi-i-poluchavane-na-podkupi.html", "text": "Специализираният наказателен съд определи мярка „Задържане под стража“ на двамата полицаи, обвинени за разпространение на наркотици и получаване на подкупи. Това съобщиха от пресцентъра на Специализирания наказателен съд. Специализираният наказателен съд уважи искането на Специализираната прокуратура за вземане на мярка за неотклонение „Задържане под стража“ спрямо Александър Цонев Станев и Еджевит Хюсеин Осман, с повдигнати обвинения за извършване на престъпления против обществения ред, разпространение на наркотични вещества и получаване на подкупи. \r\nСъдът прецени, че са налице достатъчно доказателства – разпит на анонимен свидетел, както и протоколи за разпознаване на обвиняеми лица, подкрепящи тезата на обвинението, поради което и задържа Александър Станев и Евджет Осман.   \r\nОпределението на съда подлежи на обжалване и протест в тридневен срок пред Апелативен специализиран наказателен съд, като в случай на такива, делото е насрочено за 24 октомври 2017 г. от 10.00 часа", "date": "2017.10.17", "title": "Специализираният наказателен съд определи мярка „Задържане под стража“ на двамата полицаи, обвинени за разпространение на наркотици и получаване на подкупи"}
{"url": "http://www.focus-news.net/news/2017/10/17/2447636/afp-prezidentat-na-irak-hvarli-vinata-za-operatsiyata-v-kirkuk-varhu-referenduma-za-nezavisimost-na-kyurdistan.html", "text": "Президентът на Ирак Фуад Масум смята, че провеждането на референдум за независимост на Кюрдския автономен регион на Ирак е станало причина за военната интервенция на Въоръжените сили на Ирак в богатата на петрол провинция Киркук, предава AFP.\r\n„Провеждането на референдум за независимостта на Кюрдския регион от Ирак предизвика дълбоко несъгласие между централното правителство и Регионалното правителство на Кюрдистан“, каза Масум, който е кюрд, по време на телевизионно обръщение.\r\nСпоред него, това „е довело до поемането на директния контрол над Киркук, от федералните сили за сигурност“.\r\nПревод и редакция:", "date": "2017.10.17", "title": "AFP: Президентът на Ирак хвърли вината за операцията в Киркук върху референдума за независимост на Кюрдистан"}
{"url": "http://www.focus-news.net/news/2017/10/17/2447637/sputniksarbiya-ako-harvatiya-zakupi-novi-samoleti-shte-dominira-vav-vazduha-40-godini.html", "text": "Ако Хърватия закупи нови бойни самолети, тя ще доминира във въздуха поне 40 години, така сръбското издание на руския \"Спутник\" коментира откритата процедура за закупуване на нови изтребители от хърватското министерство на отбраната.\r\nНовите бойни самолети трябва да заменят \"МиГ-21\", които понастоящем са на въоръжение в хърватската армия.\r\nСпоред изданието досега предложения са получени от Гърция, Израел, САЩ и Швеция.\r\n\"Спутник\" цитира хърватския \"Jutarnji List\", който твърди че Южна Корея също е предложила самолети, но нейните учебно-бойни модели \"ФА-50\" не отговарят на техническото задание на поръчката.\r\nИзданието съобщава, че към момента гръцката оферта е най-ниска тъй като става въпрос за 30 годишни употребявани \"Ф-16\", тъй като гръцката авиация използва много по-често самолетите \"Мираж\".\r\nХърватия възнамерява да закупи 12 самолета, от които 10 едноместни и 2 двуместни машини.Превод и редакция: Иван ЛАЗАРОВ", "date": "2017.10.17", "title": "\"Спутник\"(Сърбия): Ако Хърватия закупи нови самолети ще доминира във въздуха 40 години"}
{"url": "http://www.focus-news.net/news/2017/10/17/2447638/varna-turisti-ot-germaniya-sa-realizirali-nay-mnogo-noshtuvki-v-oblastta-prez-mesets-avgust.html", "text": "Туристи от Германия са реализирали най-много нощувки във Варненско през август – 355 500. Това каза в интервю за Радио „Фокус“ – Варна Деян Славов, директор на Териториално статистическо бюро – Североизток. Туристите от Румъния са реализирали 206 400 нощувки, след тях се нареждат гостите от Полша с реализирани 163 200 нощувки, от Русия – 122 700 нощувки, от Молдова – 36 100, и от Чехия – 34 800 нощувки. Общата заетост на леглата в местата за настаняване в областта през август 2017 година е 71.2%, като тя е най-висока в хотелите с 4 и 5 звезди – 83.8%, следвана от местата за настаняване с 3 звезди – 72.1% и с 1 и 2 звезди – 43.5%. В сравнение със същия месец на предходната година заетостта на леглата намалява с 3.2 процентни пункта, като най- голямо е намалението при хотелите с 4 и 5 звезди – с 4.4 процентни пункта.\r\nМарияна ВАЛЕНТИНОВА", "date": "2017.10.17", "title": "Варна: Туристи от Германия са реализирали най-много нощувки в областта през месец август"}
{"url": "http://www.focus-news.net/news/2017/10/17/2447639/tass-irakskite-sili-sa-vzeli-pod-kontrol-nay-golyamata-yazovirna-stena-v-stranata-v-blizost-do-grad-mosul.html", "text": "Иракските правителствени сили са взели под контрол най-голямата язовирна стена в страната, разположена в близост до град Мосул. Представител на командването е отбелязал, че иракските военни не са срещнали никакво съпротивление от страна на кюрдските военизирани отряди „пешмерга“, които са охранявали стената до този момент, предава ТАСС, позовавайки се на публикации в арабската преса.\r\nСпоред неговите думи, части на Въоръжените сили на Ирак „напълно контролират язовирната стена на река Тигър, до Мосул“, най-голямото хидротехническо съоръжение в страната.\r\nПо-рано, иракските медии съобщиха, че „пешмерга“ са напуснали населения пункт Есна, последния от удържаните от тях в района на язовирната стена. \r\nПревод и редакция:", "date": "2017.10.17", "title": "ТАСС: Иракските сили са взели под контрол най-голямата язовирна стена в страната, в близост до град Мосул"}
{"url": "http://www.focus-news.net/news/2017/10/17/2447640/predstoyashti-sabitiya-v-stranata-za-18-oktomvri-agentsiya-fokus.html", "text": "*** \r\nПрезидентът Румен Радев ще участва в честванията по случай 105 години от Освобождението на град Гоце Делчев. \r\n*** \r\nВицепремиерът Валери Симеонов ще приеме делегация от Унгария, водена от държавния секретар Миклош Шолтес, по повод  Деня на българо-унгарското приятелство. Тридневната визита на унгарската делегация започва с посещение в Копривщица, където в 14.45 часа ще бъде посрещната от кмета Генчо Герданов. \r\n*** \r\nОт 09.00 часа Народното събрание ще проведе редовното си пленарно заседание.\r\n*** \r\nОт 10.00 часа в сградата на Министерски съвет ще се проведе редовното правителствено заседание. \r\n*** \r\nОт 09.00 часа, в Хотел Хилтън, зала Вихрен, ще се проведе международно обучение за повишаване на капацитета за идентификация на случаи на трудова експлоатация и взаимодействието на държавните институции и неправителствените организации. Обучението ще бъде открито от г-н Красимир Ципов, заместник-министър на вътрешните работи, г-жа Надежда Стойчева, директор на фондация „Асоциация Анимус”, представители на Офиса на Омбудсмана, Министерство на труда и социалната политика и Националната комисия за борба с трафика на хора.\r\n*** \r\nОт 9.30 часа в Централното фоайе в Ректората на Софийския университет „Св. Климент Охридски“ ще бъде открито първото от поредица събития за кариерно развитие „Кариера за нова ERA“.\r\n*** \r\nОт 09.30 часа XVI състав на Специализираният наказателен съд ще проведе съдебно заседание по делото срещу Милко М., Росен Д., Златомир И., Кирил И. и Иван К., обвинени в организиране и ръководене на организирана престъпна група. \r\n*** \r\nОт 10.00 часа в Пресклуба на БТА ще се проведе пресконференция на тема: „Представяне на информационна кампания за грипа“.\r\n*** \r\nОт 10.00 часа VI състав на Специализирания наказателен съд ще проведе съдебно заседание по делото срещу Даниел Б., Христо П., Цветан К., Павел А., Кирил Д. и Божидар Л., обвинени в организиране и ръководене на организирана престъпна група. \r\n*** \r\nОт 10.00 часа в сградата на КЕВР, бул. \"Княз Ал. Дондуков\" № 8-10, ще се проведе обществено обсъждане на проект на изменение и допълнение на Правила за водене на Единна система за регулаторна отчетност на ВиК операторите, приети от КЕВР с решение по т. 5 от Протокол № 76 от 19.04.2016 г.\r\n*** \r\nОт 11.00 часа, в Националния пресклуб на БТА, Институтът за ново икономическо мислене ще проведе пресконференция на тема: „Догонващ растеж и устойчиво развитие на България: проблеми и перспективи“. \r\n*** \r\nОт 11.30 часа до пилоните на НДК ще бъдат пуснати 1200 розови балона в памет на жените, които губят битката с рака на гърдата. В събитието ще участва кметът на София Йорданка Фандъкова.\r\n*** \r\nОт 13.30 часа в заседателната зала в сградата на Висшия съдебен съвет (ул. „Eкзарх Йосиф” № 12) ще се проведе заседание на Прокурорската колегия на Съвета. \r\n*** \r\nОт 13.30 часа XVII състав на Специализирания наказателен съд ще проведе съдебно заседание по делото срещу афганистанеца Бахир Ярунал, обвинен в тероризъм. (Той запали българския флаг по време на бунта в бежанския лагер в Хасково). \r\n*** \r\nОт 14.00 часа, в сградата на БЧК, Овална зала (бул. „Джеймс Баучер” 75),  заместник-министърът на здравеопазването д-р Мирослав Ненков ще участва в кръгла маса на тема „Донорството на стволови клетки в Р България”. \r\n*** \r\nОт 17.00 часа в Института за етнология и фолклористика с Етнографски музей при БАН (ул. Московска 6А) ще бъде официално представено изданието  „Културно наследство в миграция: добри практики и проблеми“, а в 18.00 часа ще бъде открита изложбата „Културно наследство на българите в миграция“.\r\n*** \r\nОт 18.00 часа в аудитория “Делчев” в Американския университет в България ще се състои прожекцията на филма „Изкуството е оръжие“. \r\n*** \r\nОт 18.00 часа в Национален музей „Земята и хората“ ще се състои Клавирният концерт „Взаимност“ е в чест на проф. Сачико Кодама, която е основател на „Пиано дуо асоциация“ и има голям принос за развитието на японско-българските двустранни връзки в сферата на музиката.\r\n*** \r\nОт 18.00 часа в Литературен клуб перото ще се проведе лекция с журналиста Светослав Иванов. \r\n*** \r\nОт 18:00 ч. отново в галерия „Академия“ ще бъде представена книгата на проф. д-р Васил Рокоманов – „История на Сценографията“.\r\n*** \r\nОт 19.00 часа в зала 1 на НДК ще се проведе шоу-спектакълът „40 години музика и любов“, с който дует „Ритон“ ще празнува своя юбилея. \r\n*** \r\nОт 19.00 часа в зала България (ул. „Аксаков“ 1) ще се състои петото издание на корейско-българския концерт на приятелството.  \r\n*** \r\nОт 14.00 часа Арт салона на Радио Варна (бул. „Приморски“ № 22, гр. Варна) ще се проведе пресконференция по повод Световния месец за борба с рака на белия дроб – ноември, и предстоящата годишна Национална онкологична конференция МОРЕ – 2017.\r\n*** \r\nОт 14.00 часа в офиса на ГЕРБ на ул. „Георги Бенковски” №1 общинският съветник Калина Пеева ще проведе приемна за граждани. \r\n*** \r\nОт 15.00  часа в Гранд-хотел „Велинград“, зала „Родопи“, Министърът на околната среда и водите Нено Димов ще се срещне утре с кмета на Велинград Константин Коев и с представители на туристическия бизнес в града. \r\n*** \r\nОт 19.00 часа в камерна зала на ДКТ ще бъде представена постановката „Отблизо“ от Патрик Марбър.\r\n***  \r\nОт 11.00 часа в Нова зала на Община Велико Търново ще се проведе Обсъждане на стратегията за национална сигурност.\r\n***  \r\nОт 13.30 часа в Приемния център на Националния военен университет „Васил Левски” /на КПП-юг/ ще се проведе „Ден на кариерата”. Ще вземат участие фирми, предлагащи възможности за кариерно развитие и реализация.\r\n***  \r\nОт 17.30 часа в ИЗ „Рафаел Михайлов“ ще започне Пето международно биенале на църковните изкуства. \r\n***  \r\nОт 19.00 часа в МДТ „Константин Кисимов“ ще бъде представен спектакъла „Шумки от вяра по диви пътеки“.\r\n*** \r\nОт 18.30 часа, на площад „Македония“, началникът на отбраната генерал-лейтенант Андрей Боцев и заместник-началникът на отбраната генерал-лейтенант Пламен Атанасов ще участват в тържествата по повод 105-ата годишнина от Освобождението на град Неврокоп и празник на град Гоце Делчев. \r\n*** \r\nОт 10.30 часа в Младежки център-Добрич ще се проведе неформално обучение на тема „Медии“ – част от обучителния модул на младежкия център. \r\n*** \r\nОт 19.00 часа в Драматичен театър „Йордан Йовков“ ще се състои премиерата на спектакъла „Гераците“ с режисьор Стефан Спасов. \r\n***\r\nОт 09.00 часа в манастира „Свети Лука” ще бъде отслужена Божествена Света литургия. След това ще бъде извършено Обновление на православния храм в манастира от Българският патриарх и Софийски митрополит Неофит.\r\n***\r\nОт 12.00 часа в отдел отдел „Технически науки” на Регионална библиотека „Емануил Попдимитров” възпитаници на Природоматематическата гимназия ще проведат учебен час  „Учим и играем с роботите Финч”.\r\n*** \r\nОт 13.00 часа в Пресклуб на БТА – Плевен проведе пресконференция на АБВ,  на която участие ще вземат председателят на АБВ Константин Проданов, Румен Петков - член на националното ръководство на партията, и областният лидер на ПП АБВ в Плевен Цветан Антов. \r\n***\r\nОт 11.00 часа в Заседателна зала, ет. 2, офис на общинска фондация „Пловдив 2019“(ул.“ Райко Даскалов“2) ще се проведе пресконференция по повод обявяване на резултатите от отворената покана по четвърта фаза за проект „Капана – квартал на творческите индустрии” с фокус Френска култура.\r\n***\r\nОт 11.30 ч. в палата 11 на Международен панаир Пловдив ще бъде открита Международната изложба за медицина, стоматология и фармация МЕДИКУС, ДЕНТО, ГАЛЕНИЯ 2017. \r\n*** \r\nОт 13.00 часа в сградата на Международен панаир Пловдив, зала България - конгресен център, палата 8, ще се проведе най-значимото по рода си събитие в сферата на индустриалните имоти, конференцията на платформата БГСКЛАД. Събитието ще бъде открито от зам. - министъра на икономиката Лъчезар Борисов. \r\n*** \r\nОбщинските съветници от ГЕРБ-Пловдив ще се проведат приемни с граждани. Радослава Ташкова, председател на Групата на  ГЕРБ и заместник-председател на Общински съвет  - Пловдив, ще се срещне с граждани от 16.00 до 18.00 часа в офиса на  ГЕРБ в район „Южен” на ул.”Академик Петър Динеков”№1А. Георги Василев - от 16.00 до 18.00 часа в офиса на  ГЕРБ в район „Южен” на ул.”Академик Петър Динеков”№1А. Д-р Аргир Аргиров - от 17.30  до 18.30 часа в офиса на  ГЕРБ в район „Южен” на ул.”Академик Петър Динеков”№1А. Ани Лафчиева - от 17.00 до 18.30 часа в офиса на  ГЕРБ в район „Източен” на ул.”Коста Паница”№5. Емил Русинов - от 17.30 до 19.00 часа в офиса на  ГЕРБ в район „Източен” на ул.”Коста Паница”№5. \r\n*** \r\nОт 18.00 часа в книжарница „Хермес“ – Централ, Пловдив, ул. „Княз Александър I“ №43, Издателска къща „Хермес“ организира творческа вечер на Владимир Зарев.\r\n*** \r\nОт 10.00 часа, в зала 1 на Областна администрация ще се проведе редовно заседание на Постоянната комисия в областта на здравеопазването.\r\n***\r\nОт 14.00 часа ще се проведе Ученическа лекоатлетическа щафета „105 години от Освобождението на Родопите”. Стартът ще бъде даден на площад „България” а финалът е на площад „Свобода”. \r\n*** \r\nОт 16.00 часа, в Родопския драматичен театър  „Николай Хайтов” – Смолян, ще бъде представен спектакълът „Хък Фин”. \r\n*** \r\n От 17.00 часа в Регионална библиотека „Николай Вранчев” – Смолян ще се проведе среща с проф. Милияна Каймаканова на тема: „Родопите и средновековната българска история”. \r\n***\r\nОт  18.00 часа в Изложбена зала „Петър Стайков” на Клуба на дейците на културата ще бъде представена новата книга на Светозар Казанджиев „Милост“ – сборник разкази. \r\n***\r\nОт  18.00 часа в Народно читалище „Орфееви гори-1870” в Райково ще бъде Премиерата на Младежки театър “Ирис” на постановката „Междучасия” от Кънчо Стойчев.  \r\n*** \r\nОт 11.00 часа в залата на втория етаж на Община Хасково ще се проведе пресконференция по повод Музикалните дни „Проф. Недялка Симеонова” и Международен конкурс за цигулари. \r\n***\r\nОт 11.00 часа в зала 203 на общината кметът на община Шумен Любомир Христов ще се срещне с представители на Общинския младежки съвет и на Градския ученически парламент по повод организацията на  младежки фестивал. \r\n***\r\nОт 13.30 часа в ДКЦ- 1 ще се състои официалното откриване на семинар по редки болести „Знаем, за да можем“.", "date": "2017.10.17", "title": "Предстоящи събития в страната за 18 октомври (Агенция „Фокус”)"}
{"url": "http://www.focus-news.net/news/2017/10/17/2447641/sport-mariya-sharapova-otpadna-na-starta-na-turnira-v-moskva.html", "text": "Мария Шарапова загуби от Магдалена Рибарикова с 0:2 сета в мач от първия кръг на турнира по тенис в руската столица Москва, където тя участваше с уайлд кард. Мачът продължи близо два часа, а рускинята загуби отделните сетове с 6:7 и 4:6. Турнирът за Купата на Кремъл е с награден фонд от 790 хиляди долара, а появата на Шарапова на домашен турнир е първата от 2007-а насам.", "date": "2017.10.17", "title": "Спорт: Мария Шарапова отпадна на старта на турнира в Москва"}
{"url": "http://www.focus-news.net/news/2017/10/17/2447642/nimh-utre-vremeto-shte-bade-slanchevo-s-maksimalni-temperaturi-mezhdu-22-i-27-v-sofiya-okolo-23.html", "text": "През нощта ще бъде ясно и почти тихо. В сутрешните часове на отделни места в низините и на повече места по поречието на Дунав ще се образува мъгла или инверсионна облачност. Такава е прогнозата за времето на Националния институт по метеорология и хидрология (НИМХ) към БАН, съобщава за Агенция „Фокус“ дежурният синоптик Георги Цеков. Минималните температури ще са между 6° и 11°, в София 6°. През деня времето отново ще бъде слънчево, с разкъсана висока облачност над Западна България. Почти тихо с максимални температури между 22° и 27°, в София – около 23°. Атмосферното налягане ще се понижава и вечерта вече ще е близко до средното за месеца. Над Черноморието ще бъде предимно слънчево. На места в сутрешните часове и вечерта ще се образува ниска облачност или мъгла. Почти тихо, след обяд със слаб югоизточен вятър. Максимални температури на въздуха – между 20° и 23°. Температурата на морската вода е 17-18°.  Вълнението на морето ще бъде 1-2 бала.\r\nНад планините времето ще бъде предимно слънчево. Над масивите от Западна България ще има разкъсана висока облачност. Ще духа слаб вятър от юг и югоизток. Ще бъде топло за сезона, с максимална температура на височина 1200 метра – около 18° , на 2000 метра – около 12°.  \r\nПрез следващите два дни времето ще бъде сухо, предимно слънчево и почти тихо. Сутрин на места в равнинната част от страната ще се образува мъгла или инверсионна облачност, в часовете около обяд мъглата ще се разсейва, а облачността ще се разкъсва и намалява. Минималните температури ще са между 6° и 11°, а максималните - между 21° и 26°. В събота през страната ще премине слабо изразен атмосферен фронт. За кратко ще духа слаб до умерен вятър със западна компонента, облачността временно ще се увеличи, но вероятността за валежи остава малка; дневните температури ще се понижат с градус-два.", "date": "2017.10.17", "title": "НИМХ: Утре времето ще бъде слънчево с максимални температури между 22° и 27°, в София – около 23°"}
{"url": "http://www.focus-news.net/news/2017/10/17/2447643/smolyan-v-kluba-na-deytsite-na-kulturata-beshe-otkrita-izlozhba-v-koyato-20-avtori-predstavyat-70-fotosa-ot-planinata-na-orfey.html", "text": "В Изложбена зала \"Петър Стайков\" на КДК тази вечер бе открита фотоизложба от пленера \"В планината на Орфей\" в рамките на Есенен фотосалон – Смолян. Това съобщиха от пресцентъра на Община Смолян. „Благодаря на Община Смолян, без чиято подкрепа и помощ нямаше да реализираме тази изложба, както и на гостоприемството на КДК”, съобщи при откриването на изложбата популярният фотограф Сашо Сарандалиев. Той посочи, че в нея участват 22 автори с над 70 творби, представящи творчеството на фотографите от Смолян през годината. „За първи път толкова много. В експозицията са включени фотоси от четирите фотоклуба. В Смолян винаги е имало и ще има добри фотографи”, посочи Сарандалиев.    \r\nЗам.-кметът Венера Аръчкова поздрави фотографите като им пожела да се множат творбите и успехите им. Тя връчи на Сарандалиев и поздравителен адрес от кмета Николай Мелемов. В него се казва: „Хубаво е когато творческите личности на Смолян успяват да реализират идеите си. Вие продължавате добрите традиции на фотографската гилдия в нашия град- да представяте на публиката интересни и вълнуващи снимки на заобикалящия ни свят и многоликия живот. Да се вдъхновиш от Планината на Орфей е съвсем естествено, но да превърнеш това вдъхновение в произведение на изкуството и творчески продукт – за това трябва талант. Желая ви да сте живи и здрави, прекрасно настроение и отворена душа за всичко хубаво около нас.”\r\nИзложбата се посвещава на 105 години от Освобождението на Родопите и Празника на Смолян. Любителите на фотографското изкуство могат да я посетят до 31 октомври т.г.", "date": "2017.10.17", "title": "Смолян: В Клуба на дейците на културата беше открита изложба, в която 20 автори представят 70 фотоса от „Планината на Орфей”"}
{"url": "http://www.focus-news.net/news/2017/10/17/2447644/voa-pozharnikarite-v-severna-kaliforniya-preminaha-vazstanovyavane-na-shtetite-ot-pozhara.html", "text": "Представители на противопожарната служба на Калифорния заявиха, че пожарите в северната част на американския щат са овладени и че пожарникарите са преминали към възстановяване на щетите от инферното, предава радио The Voice of America.\r\nОт радиото съобщават, че служителите на противопожарните служби продължават да имат много работа по ограничаването на огнищата и преминаването към възстановяване на щетите и разчистване на района на пожара. \r\nПревод и редакция:", "date": "2017.10.17", "title": "VOA: Пожарникарите в Северна Калифорния преминаха възстановяване на щетите от пожара"}
{"url": "http://www.focus-news.net/news/2017/10/17/2447645/afp-nikolas-maduro-zayavi-che-rezultatite-ot-izborite-vav-venetsuela-sa-silno-poslanie-kam-sasht-i-sayuznitsite-im.html", "text": "Президентът на Венецуела Николас Мадуро заяви, че категоричната победа на социалистическата партия на страната в регионалните избори е доставила „силно послание“ на САЩ и съюзниците им, предава AFP.\r\n„Народът ни изпрати силно послание на империализма, на (президента на САЩ Доналд) Тръмп, на регионалните им съюзници и на местното дясно движение“, каза Мадуро по време на пресконференция, след като опозицията отказа да признае резултатите от изборите, а САЩ и ЕС заявиха, че те са недействителни.\r\nПревод и редакция:", "date": "2017.10.17", "title": "AFP: Николас Мадуро заяви, че резултатите от изборите във Венецуела са „силно послание“ към САЩ и съюзниците им"}
{"url": "http://www.focus-news.net/news/2017/10/17/2447646/nkiz-i-tu-sofiya-podpisaha-memorandum-za-satrudnichestvo-za-uskoreno-profesionalno-izgrazhdane-na-mladi-spetsialisti-obzor.html", "text": "„Национална компания индустриални зони“ и Техническият университет в София подписаха меморандум за сътрудничество, с което обединяват усилията си за ускорено професионално изграждане на млади специалисти. Инициативата е част от проекта на националната компания „Fast-tracking Success”, който предоставя възможности на студентите за стажове и постоянна заетост в компаниите, опериращи в индустриалните зони от портфолиото на НКИЗ.\r\n„Меморандумът ни с Техническия университет ще даде възможност на младите специалисти и на бизнеса да направят своя информиран избор. Той означава много за нашата компания, тъй като ние искаме да предлагаме един завършен продукт на инвеститорите си. За да може, когато един инвеститор дойде в България или български инвеститор иска да разшири своя бизнес, той да получи достатъчно информация. Защото е много важно, когато човек прави избор, той да бъде достатъчно добре информиран“, това каза изпълнителният директор на „Национална компания индустриални зони“ Антоанета Барес след официалното подписване на меморандума. По думите й той ще даде възможност и на НКИЗ да представи своите инвеститори на университета. „Така те ще могат да участват пряко в учебния процес и да се обсъдят възможности за съвместни магистърски курсове, където завършващите студенти да могат да имат пряк достъп и досег с бизнеса. Както и бизнесът да има своя пряк достъп до бъдещите си кадри“, обясни тя.\r\nРекторът на ТУ-София проф. Георги Михов определи подписването на меморандума като заздравяване на една стара и официализиране на една нова връзка. „Това е връзка, която е благодатна и за двете страни. Тя е в интерес преди всичко на нашите студенти, които завършват, тъй като чрез нея те могат да намерят много добра реализация. А от страна на НКИЗ, ние можем да ползваме техния опит в мениджърството и тяхната експертиза в обучението“, каза още той. По думите му меморандумът представлява едно взаимно ухажване между работодатели и студенти, което завършва със щастлив брак и дава увереност на студентите на Техническия университет, че те има къде да отидат да работят, след като завършват. „Това стимулира и състезанието между самите студенти за получаване на по-добри знания в областта на фирмата, към която са насочени техните стремежи за работа“, каза още проф. Михов.\r\nЦветилена СИМЕОНОВА", "date": "2017.10.17", "title": "НКИЗ и ТУ-София подписаха меморандум за сътрудничество за ускорено професионално изграждане на млади специалисти (ОБЗОР)"}
{"url": "http://www.focus-news.net/news/2017/10/17/2447647/daily-star-lebanon-boevete-v-libiyskata-stolitsa-tripoli-veche-se-vodyat-v-blizost-do-mezhdunarodnoto-letishte.html", "text": "Международното летище Митига в столицата на Либия Триполи беше евакуирано, а полетите отменени за неопределен период от време, тъй като боевете между враждуващи въоръжени групировки се водят в непосредствена близост до него, пише ливанското издание Daily Star Lebanon, позовавайки се на информация от служители на летището.\r\nПолетите бяха възстановени следобед, след като бяха спрени за няколко часа тази сутрин, както и вчера вечерта, заяви говорителят на летище Митига Халед Абухарис, но в късния следобед летището беше напълно затворено, след като в района отново избухна интензивна престрелка.\r\n„За съжаление, въздушното пространство е затворено отново и летището е евакуирано, за да се предпази живота и сигурността на пътниците и работниците, тъй като боевете бяха подновени“, пише в съобщение от ръководството на летището.\r\nПревод и редакция:", "date": "2017.10.17", "title": "Daily Star Lebanon: Боевете в либийската столица Триполи вече се водят в близост до международното летище"}
{"url": "http://www.focus-news.net/news/2017/10/17/2447648/stara-zagora-mezhdunarodna-kompaniya-otseni-ezikovite-vazmozhnostite-na-blizo-300-zhiteli-na-grada.html", "text": "Близо 300 жители на Стара Загора станаха част от събитието „Първи стъпки за потенциална кариера със Sutherland”, организирано съвместно с Община Стара Загора и Тракийския университет. Това съобщиха от пресцентъра на Община Стара Загора. Международната компания имаше за цел да оцени потенциала на Стара Загора с идеята да разшири дейността си, отваряйки свой офис в града. \r\n„Имам удоволствието да ви приветствам с добре дошли в залата на Общинския съвет, която тази вечер е препълнена. Виждам различни поколения старозагорци, което ме радва. Срещата тази вечер е предизвикателство“, каза заместник-кметът на Стара Загора Иванка Сотирова. „Вашето представяне и резултати днес е възможно да доведат при нас международната компания „Sutherland“, допълни зам.-кметът. Тя подчерта, че по този начин Общината обединява усилията си с бизнеса и държавата за разкриване на качествени работни позиции, които освен доходи, носят и възможност за кариерен растеж. \r\n„Sutherland“ е организация с над 30-годишна история. Компанията има 60 локации в 19 държави и клиенти от 8 индустрии. „За първи път на събитие от този род виждам толкова високо професионално организиране и партниране. Благодаря на Община Стара Загора за удърдието, както и за мотивацията да търси и привлича компании, които да се развиват в града“, изрази впечатлението си Димитър Гълъбов, изпълнителният директор на „Sutherland“ – Бъгария. Той подчерта, че по този начин се стимулират компании, стартиращи или разрастващи бизнес възможностите си. „Целта ни днес е да оценим възможностите на Стара Загора за разширяване на дейността си и създаване на работни места тук“, добави той. \r\nОт компанията представиха две презентации на дейността си – в Тракийския университет и в Община Стара Загора, като участниците в срещите показаха езикови възможности, пишейки кратко есе. Те получиха професионална оценка за нивото на езика, който владеят и подробна информация относно фирмата, условията за работа и позициите, които могат да заемат в нея. \r\nНа официалното откриване на събитието присъстваха още двама от заместник-кметовете на Стара Загора – Красимира Чахова и инж. Янчо Калоянов, председателят на Общинския съвет Таньо Брайков, директори на дирекции и представители на различни бизнес организации. В срещата участие взе и народният представител Радостин Танев.", "date": "2017.10.17", "title": "Стара Загора: Международна компания оцени езиковите възможностите на близо 300 жители на града"}
{"url": "http://www.focus-news.net/news/2017/10/17/2447649/pazardzhik-prodalzhavat-profilaktichnite-pregledi-za-rak-na-gardata-v-grada.html", "text": "Продължават профилактичните прегледи за рак на гърдата до 18 октомври (включително) при хирурга Д-р Копев в Центъра за лица с онкологични заболявания. Това съобщи за Радио „Фокус“ – Пазарджик Мария Чергарова от „Сдружение за онкоболни и приятели”. По думите ѝ месец октомври е световен месец за борба с рака на гърдата. Регистрираните заболявания от злокачествени новообразувания за 2016 г. в областта са общо 10 287. Според официалната статистика ракът на гърдата сред жените е на първо място – само за 2016 г. са регистрирани 103 нови случая за областта. Чергарова добави, че годишно само от рак на гърдата в страната възникват над 3 100 нови случаи. По думите ѝ в България ракът на гърдата засяга над 200 000 души. „Целта на кампанията ни отново е осъзнаването на борбата срещу рака на гърдата не като отделна съдба, а като задача на цялото общество. Желанието ни е да накараме повече наши съграждани да не подценяват риска от тази болест, да осъзнаят важността на проблема, популяризирайки мерките за превенция“, каза още Чергарова. Тя изказа благодарност към всички, които са подкрепили каузата в името на живота.\r\nАлбена ЖИЛЕКОВА", "date": "2017.10.17", "title": "Пазарджик: Продължават профилактичните прегледи за рак на гърдата в града"}
{"url": "http://www.focus-news.net/news/2017/10/17/2447650/afp-gorskite-pozhari-v-portugaliya-prichiniha-smartta-na-41-dushi-v-poslednite-3-dni.html", "text": "Броят на загиналите, в резултат от горските пожари, избухнали в Португалия в неделя, се е увеличил до 41, а ранените са 71 души, предава AFP, позовавайки се на информация от местните власти, които предупреждават, че най-вероятно реалната бройка на жертвите е по-голяма.\r\n„Загиналите се увеличиха от 37 до 41“, заяви говорителят на португалската Гражданска защита Патрисия Гаспар.\r\nТя добави, че от 71 ранени, 16 са в тежко състояние.\r\nПревод и редакция:", "date": "2017.10.17", "title": "AFP: Горските пожари в Португалия причиниха смъртта на 41 души в последните 3 дни"}
{"url": "http://www.focus-news.net/news/2017/10/17/2447651/stara-zagora-novi-ukazatelni-tabeli-pokazvat-patya-kam-obshtinska-biblioteka-iskra-v-kazanlak.html", "text": "Указателни табели, предоставени по инициатива на Фондация „Глобални библиотеки”, показват пътя към Общинска библиотека \"Искра\" и нейните най-посещавани филиали. Това каза за Радио „Фокус“ директорът на библиотеката Анна Кожухарова. Тя добави, че табелите са разположени на важни пътни артерии в града и показват на граждани и гости в коя посока се намира културната институция. „Инициативата „Пътят към библиотеката“ обхваща обществените библиотеки, от голямото семейство на глобалните библиотеки у нас, което започна с оборудването им с компютърна техника със средства на Фондация \"Бил и Мелинда Гейтс\". Проектът е част от усилията за поддържане на условия за равен достъп до интернет и информационни ресурси“, каза Кожухарова. Инициативата се осъществява от Фондация „Глобални библиотеки - България“ с подкрепата на общините в страната и с финансиране от страна на Фондация „Бил и Мелинда Гейтс“.\r\nКожухарова уточни, че в рамките на проекта се поставят табели „Библиотека“ като част от инфраструктурата от знаци и указания към пътната мрежа в населените места. Началният етап на „Пътят към библиотеката“ обхваща 650 обществени библиотеки в 166 общини в цялата страна, като ще бъдат поставени табели до над 900 библиотеки. Целта е да се осигури по-добрата видимост и популяризиране на библиотеките като места, където гражданите могат да ползват безплатно интернет и електронни услуги. \r\nСлавяна ГАЙДАРОВА", "date": "2017.10.17", "title": "Стара Загора: Нови указателни табели показват пътя към Общинска библиотека \"Искра\" в Казанлък"}
{"url": "http://www.focus-news.net/news/2017/10/17/2447652/kyustendil-evropeyskata-sedmitsa-na-programiraneto-shte-bade-otbelyazana-v-grada.html", "text": "Европейската седмица на програмирането ще бъде отбелязана в Кюстендил. Това съобщи за Радио „Фокус” – Кюстендил София Пейчева, директор на Регионална библиотека „Емануил Попдимитров” – Кюстендил. По думите ѝ това ще стане на 18 октомври от 12.00 часа в отдел „Технически науки”, когато възпитаници на Природо-математическата гимназия ще проведат учебен час „Учим и играем с роботите Финч”. „Тези роботи са ни предоставени от посолството на САЩ в България и Фондация „Глобални библиотеки - България” с цел библиотеката да помогне на много деца да направят своите първи стъпки в роботиката по един интересен и забавен начин”, каза София Пейчева. По думите ѝ роботите са лесни за управление и навигация. Те могат да се движат, да рисуват и сменят цветовете си. Работата с тях развива логическото, стратегическото, критическото мислене, въображението и компютърните умения.\r\nВенцеслав ИЛЧЕВ", "date": "2017.10.17", "title": "Кюстендил: Европейската седмица на програмирането ще бъде отбелязана в града"}
{"url": "http://www.focus-news.net/news/2017/10/17/2447653/varna-s-42-sa-se-uvelichili-noshtuvkite-na-turisti-v-oblastta-prez-avgust-v-sravnenie-sas-sashtiya-period-na-2016-g.html", "text": "Пренощувалите лица в местата за настаняване в област Варна през август 2017 година са се увеличили с 4.2% в сравнение със същия месец на 2016 година и достигат 262 700. Това каза в интервю за Радио „Фокус“ – Варна Деян Славов, директор на Териториално статистическо бюро – Североизток. От всички пренощували лица 22% са българи, като по-голяма част от тях са нощували в местата за настаняване с 1 и 2 звезди и са реализирали средно по 4.5 нощувки. Пренощувалите чужденци са 204 900, като най-висок e делът на гостите от Германия – 25.2%, след тях се нареждат тези от Румъния – 20.7% и от Полша – 11.8%. Хотелите с 4 и 5 звезди са предпочитани от 69.9% от чуждите граждани, като средният брой реализирани нощувки в тях е 6.3.\r\nДеян Славов допълни, че през август в област Варна са функционирали 439 места за настаняване с над 10 легла – хотели, мотели, къмпинги, хижи и други места за краткосрочно настаняване. Броят на стаите в тях е 28 400, а на леглата – 68 700. В сравнение с август 2016 година общият брой на местата за настаняване, функционирали през периода, нараства със 7.3%, а на леглата в тях – с 2.8%.\r\nМарияна ВАЛЕНТИНОВА", "date": "2017.10.17", "title": "Варна: С 4.2% са се увеличили нощувките на туристи в областта през август в сравнение със същия период на 2016 г."}
{"url": "http://www.focus-news.net/news/2017/10/17/2447654/sofiya-ogranicheno-e-dvizhenieto-po-izprevarvashtata-lenta-pri-km-59-na-avtomagistrala-hemus-v-rayona-na-osikovitsa-v-posoka-varna-poradi-patnotransportno-proizshestvie.html", "text": "Временно е ограничено движението по изпреварващата лента при км 59 на автомагистрала \"Хемус\", в района на Осиковица, в посока Варна, поради пътнотранспортно произшествие. Това съобщиха от пресцентъра на Агенция \"Пътна инфраструктура\".", "date": "2017.10.17", "title": "София: Ограничено е движението по изпреварващата лента при км 59 на автомагистрала \"Хемус\", в района на Осиковица, в посока Варна, поради пътнотранспортно произшествие"}
{"url": "http://www.focus-news.net/news/2017/10/17/2447670/tass-v-yemen-se-e-razbil-voenen-samolet-na-arabskata-koalitsiya.html", "text": "Въоръжените сили на ОАЕ обявиха гибелта на двама пилоти при катастрофата на военен самолет в Йемен, предаде ТАСС, позовавайки се на местни медии. \r\nПо данни на главното командване на въоръжените сили на ОАЕ катастрофата се е случила по време на мисия в рамките на операцията на арабската коалиция, оглавявана от Саудитска Арабия, в Йемен. Причината за инцидента е техническа неизправност. Агенция „Фокус“ припомня:\r\nВ Йемен от август 2014 г. продължава въоръженото противопоставяне между правителствените сили и метежниците от движението „Ансар Аллах“. През март 2015 г. в конфликта на страната на правителството се намеси коалиция начело на Саудитска Арабия. Смята се, че от началото на 2015 г. в резултат на бойните действия на територията на Йемен са убити повече от 11 хил. души.   Виктор Турмаков", "date": "2017.10.17", "title": "ТАСС: В Йемен се е разбил военен самолет на арабската коалиция"}
{"url": "http://www.focus-news.net/news/2017/10/17/2447671/blagoevgrad-programata-za-osmiya-praznik-na-brezhanskiya-kesten-e-selo-brezhani-shte-zapochne-na-21-oktomvri.html", "text": "Тазгодишната програма за Осмото издание на Празника на брежанския кестен е атрактивна, пъстра и много интересна, а също така е свързана с отбелязването и на друго голямо за нас събитие – 170 години от освещаването на храм „Св. Димитър“. Това каза за Радио „Фокус“ – Пирин Снежана Стоименова, заместник-председател на сдружение „Хора и традиции“ – село Брежани. Организатори на двата празника са Община Симитли, Кметството и църковното настоятелство в село Брежани, съвместно със сдружение „Хора и традиции“ – село Брежани. Осмият празник на брежанския кестен ще се проведе на 21 октомври, а отбелязването на 170 години от освещаването на храм „Св. Димитър“ ще бъде на 26 октомври.\r\n„Тази година в програмата на „Празника на брежанския кестен“ ще участват самодейците на Брежани, ще има кулинарна изложба с ястия, приготвени от домакините на селото и жените от село Делчево, Република Македония, ще има от приятно ухаещите кестени на италианеца Мауро и неговият син Марчело, ще има и вино. Освен това плануваме да представим изложба с творби от пленер „Живопис“, който организираме заедно с Югозападно държавно предприятие. Ще има концертна програма  с участието на танцов ансамбъл „Веселие“, фолклорен ансамбъл „Разложки мераци“, ансамбъл от Делчево, Р Македония, Соня Ковачка и Йорданка Варджийска“, каза още Стоименова. Тя добави, че по време на програма акцент ще бъде поставен не върху скъпо платени певци, а върху местните родолюбиви хора, които обичат родината си и родния край. „Смисълът на празника, на фестивала и въобще на всичко са хората. Всичко, което правим, е за тях - за да се почувстват по-добре и да се усмихнат. Самото участие на хората в нашия празник, в неговата подготовка и провеждане ни прави щастливи, че имаме такива съселяни. Ние самите, с председателя на сдружението Румяна Панова сме хора, които правим всичко на доброволни начала“, посочи Стоименова. Тя заяви, че за нея и за всички жители на село Брежани, празникът е мисия – да съживят селото, да му дадат самочувствие, да създадат предпоставка за неговото икономическо развитие, за развитието на туризма и така нататък.\r\nЛивия НИНОВА", "date": "2017.10.17", "title": "Благоевград: Програмата за Осмия празник на брежанския кестен е село Брежани ще започне на 21 октомври"}
{"url": "http://www.focus-news.net/news/2017/10/17/2447672/sadat-ostavi-v-aresta-dvamata-politsai.html", "text": "Специализираният наказателен съд уважи искането на прокуратурата и определи най-тежката мярка за неотклонение „Задържане под стража“ спрямо двамата полицаи, обвинени за разпространение на наркотици и получаване на подкуп. Така съдът прецени, че спрямо Александър Станев и Еджевит Осман са налице достатъчно доказателства – разпит на анонимен свидетел, както и протоколи за разпознаване на обвиняеми лица, подкрепящи тезата на обвинението. Определението на съда подлежи на обжалване и протест в тридневен срок пред Апелативен специализиран наказателен съд, като в случай на такива, делото е насрочено за 24 октомври 2017 г. от 10.00 часа. Агенция „Фокус“ припомня: Специализираната прокуратура повдигна обвинения на двама оперативни работници в 7-о Полицейско районно управление в София за разпространение на наркотици и получаване на подкупи. Те бяха задържани на 15 октомври 2017 г. при специализирана операция на Дирекция „Вътрешна сигурност“ на МВР и Специализираната прокуратура. До задържането им двамата работели в районното управление по линия на противодействие на разпространението на наркотици. Служители на „Вътрешна сигурност“ обаче, започнали да ги следят от юли 2017 г. по данни, че самите те разпространяват наркотични вещества. На 15 октомври 2017 г. двамата служители бяха задържани веднага, след като получили подкуп от 2000 лева, предварително „белязани“ от разследващите.\r\nПо данни на прокуратурата събраните до момента доказателства сочат, че те са продавали амфетамини, марихуана и други наркотични вещества на наркодилъри, които от своя страна ги разпространявали на дребно в обслужвания от полицаите район.\r\nЕдновременно с това служителите събирали от всеки дилър по 2000 лева „такса спокойствие“ месечно. Онези, които отказвали да плащат таксата, били заплашвани, че ще ги задържани, че срещу тях ще бъдат образувани преписки и досъдебни производства.\r\nПри извършените претърсвания в специален тайник в дома на единия от служителите са намерени и иззети разноцветни таблетки, разпределени в найлонови пликчета. Според полеви тест, става дума за амфетамини.\r\nОкончателно заключение за съдържанието на таблетките предстои да даде назначена по случая експертиза.\r\nДвамата полицаи, единият от които е с дълъг стаж в МВР, се стараели да действат при пълна конспиративност. Комуникирали с „подопечните“ дилъри единствено чрез интернет приложения и „прави“ телефони (използвани само за връзка между тях).", "date": "2017.10.17", "title": "Съдът остави в ареста двамата полицаи, обвинени за разпространение на наркотици"}
{"url": "http://www.focus-news.net/news/2017/10/17/2447673/varna-moderno-sportno-igrishte-shte-bade-otkrito-v-dvora-na-dnevniya-tsentar-v-devnya.html", "text": "Модерно игрище с възможности за упражняване на няколко вида спорт ще бъде открито съвсем скоро в квартал „Девня 1“. Съоръжението се намира в двора на Дневния център и се вписва хармонично в градската среда. Това съобщиха от пресцентъра на Община Девня. Изкуственото полиетиленово покритие, което е положено върху пясък, позволява по-дълга експлоатация на терена, на който ще може да се играе с всякакви обувки, а не само със специални, които са по-скъпи и не са по джоба на всяко семейство. Това заяви кметът Свилен Шитов, който провери на място довършителните работи на игрището.\r\nОчаква се съоръжението да бъде оборудвано със специално осветление, което ще позволи то да се експлоатира и в тъмната част на денонощието. На него ще може да се тренира футбол, баскетбол и волейбол. Игрището е изградено от най-добрата  компания в тази област – „Онтарио спорт“, насочена към проектиране, изграждане, реновиране, поддръжка и оборудване на спортни съоръжения, терени и игрища, инсталиране на спортни настилки както в България, така и по света.\r\nПлановете на кмета са в непосредствена близост до полифункционалното игрище да се изгради и открита фитнес площадка. Двете съоръжения ще бъдат отворени за безплатно ползване от девненци и гостите на града, заяви Свилен Шитов.", "date": "2017.10.17", "title": "Варна: Модерно спортно игрище ще бъде открито в двора на Дневния център в Девня"}
{"url": "http://www.focus-news.net/news/2017/10/17/2447674/anadolu-agency-shestima-dushi-sa-zaginali-pri-srutvane-na-mina-v-turskata-provintsiya-sharnak.html", "text": "Шестима души са загинали при срутване на въглищна мина в турската югоизточна провинция Шърнак. По данни на местните власти още един миньор е ранен и откаран в болницата и в момента тече работа по освобождаването на друг, затрупан под срутването, предаде  Anadolu Agency.\r\nЗапочнато е задълбочено разследване около инцидента, за да се разбере дали е причинен от липсата на мерки за безопасност или поради терористично нападение. Според министерството на енергетиката и природните ресурси мината не е имала лиценз за дейност от 2013 г. \r\n„Работата на място е нелегална“, сочи министерството.  Виктор Турмаков", "date": "2017.10.17", "title": "Anadolu Agency:  Шестима души са загинали при срутване на мина в турската провинция Шърнак"}
{"url": "http://www.focus-news.net/news/2017/10/17/2447675/burgas-nova-aparatura-shte-spomaga-za-predotvratyavane-na-uslozhneniya-pri-operatsiya-na-mlechnata-zhleza-v-kompleksniya-onkologichen-tsentar-v-grada.html", "text": "Уникална апаратура ще се използва при операция на млечната жлеза в Комплексен онкологичен център – Бургас от края на този месец. Това съобщиха от пресцентъра на Община Бургас. Досега много често при операция на млечната жлеза се отстраняват голям брой подмишнични лимфни възли, което води до получаване на лимфен оток, дисфункция на раменната става, загуба на сетивност и други инвалидизиращи жените локални усложнения. Чрез въвеждането на новата апаратура ще се избегнат всички тези нежелани последици. Това ще бъде постигнато, като бъде въведен интраоперативен гама-детектор. Този апарат се използва по време на операция, като визуализира сентинелните (стражеви) лимфни възли, засегнати от метастазите и се отстраняват само засегнатите. По този начин не се нарушава оттичането на лимфата и получаването на лимфедем.\r\nМетодът за работа включва инжектирането на радиофармацевтика Технеций 99. Той е с много ниска активност и безвреден за пациента, околоните и медицинския персонал.\r\nОрганизацията на оперативния процес може да се извърши по два начина, по желание на пациента. Първият вариант е инжектирането на радиофармацевтика Технеций 99 да се извърши сутринта в деня преди операцията. След това се провежда динамична сцинтиграфия за 15 минути, проследяващ лимфния поток и последваща статична такава. Засегнатите лимфни възли се маркират върху кожата. След около 5 - 6 часа от това изследване се извършва оперативната интервенция, като по време на операцията с гама-детектора се виждат сентинелните възли и се отстраняват само те.\r\nВторият вариант е двудневен, като на първия ден се инжектира радиофармацевтика Технеций 99 в следобедните часове, в деня преди операцията. Провежда се сцинтиграфията по горепосочения начин и на следващия ден се извършва оперативната интервенция под контрола на гама-детекторната сонда.\r\nВ България това е вторият подобен апарат, същият ще бъде използван и при меланома и при карцином на женската полова система.", "date": "2017.10.17", "title": "Бургас: Нова апаратура ще спомага за предотвратяване на усложнения при операция на млечната жлеза в Комплексния онкологичен център в града"}
{"url": "http://www.focus-news.net/news/2017/10/17/2447676/veliko-tarnovo-20-godishen-mazh-izpadnal-v-mozachna-smart-stana-osmiyat-donor-za-2017-g-v-mnogoprofilnata-bolnitsa-v-grada.html", "text": "20-годишен мъж, изпаднал в мозъчна смърт, стана осмият донор в МОБАЛ „Д-р Стефан Черкезов“ за 2017 година, съобщиха от лечебното заведение. На 16 октомври пациент на болницата изпада в мозъчна смърт в следствие на тежка черепно мозъчна травма. Въпреки тежката си загубата, близките на мъжа взеха хуманното решение да дарят органите и така да спасят живота на други тежко болни пациенти.\r\nРъководството на областната болница и всички медицински специалисти и професионалисти по здравни грижи поднасят съболезнования на близките на донора, но и сърдечно им благодарят за силата и човечността, която проявиха в такъв труден и тежък момент. Техният близък е 10-ти случай на пациент изпаднал в мозъчна смърт от началото на 2017 г. в стационара, но и осми реализиран донор.\r\nЕкип на УБ „Лозенец“ взема донора за извършване на експлантация на органите – сърце, бъбреци, черен дроб. Предстоят трансплантации на бъбреците и на черния дроб в УБ „Лозенец“. Трансплантацията на сърцето ще бъде извършена в УМБАЛ „Св. Екатерина“, съобщи д-р Сибила Маринова – началник на ОАИЛ и координатор по донорство в МОБАЛ „Д-р Ст. Черкезов“.\r\nПодробности за трансплантациите ще бъдат предоставени на по-късен етап.\r\nРъководството на МОБАЛ „Д-р Ст. Черкезов” АД за сетен път благодари на близките на донора, координаторите по донорство д-р Сибила Маринова и д-р Ваня Лъчезарова, и всички съпричастни медици и професионалисти по здравни грижи.\r\nПрипомняме, че от 9-ти до 15-ти октомври се проведе Европейска седмица на донорството и трансплантациите, а специално събитие за целта МОБАЛ „Д-р Ст. Черкезов“ домакинства на 12-ти октомври. Тогава бяха връчени статуетки на близките на донорите за последната година, изработени по поръчка на изпълнителния директор на ИАТ в България д-р Марияна Симеонова. Събитието уважиха и трансплантирани – реципиенти, чийто „втори живот“ тече благодарение на хуманността на близките на донорите.", "date": "2017.10.17", "title": "Велико Търново: 20-годишен мъж, изпаднал в мозъчна смърт, стана осмият донор за 2017 г. в многопрофилната болница в града"}
{"url": "http://www.focus-news.net/news/2017/10/17/2447677/varna-otkrita-trenirovka-po-narodni-tantsi-shte-se-provede-v-devnya-na-19-oktomvri.html", "text": "Открита тренировка по народни танци ще се проведе в Девня на 19 октомври. Това съобщиха от пресцентъра на Община Девня. Така нареченият „уъркшоп“ ще се проведе на 19 октомври от 17.30 часа в кв. „Девня 2“. \"Идеята е всички трудово ангажирани хора да могат да разпуснат след работния ден\", обясни заместник-кметът Донка Йорданова. Тя добави, че инициативата няма конкретен повод. „Освен че строим и обновяваме града, не сме забравили, че хората трябва и да се забавляват“, коментира Йорданова.\r\nПостановчик на уличния фолклорен спектакъл ще бъде известният столичен хореограф Кирил Кръстев, а за музикалния аранжимент ще се погрижи Станислав Кръчмаров. Събитието вероятно ще наложи ул. „Просвета“ да бъде затворена за известно време от органите на реда.", "date": "2017.10.17", "title": "Варна: Открита тренировка по народни танци ще се проведе в Девня на 19 октомври"}
{"url": "http://www.focus-news.net/news/2017/10/17/2447678/voice-of-america-donald-tramp-prie-gratskiya-ministar-predsedatel-na-pregovori-na-voenni-energiyni-i-ikonomicheski-temi.html", "text": "Президентът на САЩ Доналд Тръмп се срещна в Белия дом с гръцкия министър-председател Алексис Ципрас за преговори, които се очаква да се фокусират върху военното сътрудничество, енергийната сигурност и икономическите инвестиции, предаде  Voice of America.\r\nВ официално заявление на Белия Дом, издадено по-рано този месец, двамата лидери ще се опитат да „засилят партньорството и да демонстрират споделената отдаденост към устойчивите демократични ценности, които са важни за осигуряването на мира и просперитета по света“.  Разговорът на Тръмп се случва на фона на обтягането на отношенията с Турция, което допринася за нестабилността в региона. \r\nОчаква се двамата лидери да приемат журналистически въпроси след срещата, което увеличава шанса Ципрас да бъде помолен да коментира предишните си коментари относно Тръмп. По време на реч през март 2016 г. когато се водеше предизборната кампания в САЩ, той посочи, че се надява, че няма „да се среща с това зло“, имайки предвид кандидата на Републиканската партия.  Виктор Турмаков", "date": "2017.10.17", "title": "Voice of America: Доналд Тръмп прие гръцкия министър-председател на преговори на военни, енергийни и икономически теми"}
{"url": "http://www.focus-news.net/news/2017/10/17/2447679/deutsche-welle-konstitutsionniyat-sad-na-ispaniya-prizna-za-nezakonen-referenduma-za-nezavisimostta-na-kataluniya.html", "text": "Конституционният съд на Испания призна за незаконен  проведения на 1 октомври референдум за независимостта на Каталуния. Съдиите мотивираха решението си с това, че допитването е проведено, опирайки се на приет на 6 септември от регионалния парламент „Закон за референдума за самоопределянето“, който противоречи на испанската конституция и затова няма законна сила, предаде  Deutsche Welle, в рускоезичната си редакция. \r\nПо-рано конституционният съд временно отмени закона до изнасянето на присъдата по молба на централното правителство в Мадрид. В постановлението на съда във вторник пише, че каталунският закон за референдума нарушава принципът на националния суверенитет и „неразривното единство на испанската нация“. Освен това съдът призна, че заседанието на каталунския регионален парламент, по време на което е приет този закон, също противоречи на конституцията на Испания.\r\nМеждувременно лидерът на областта Карлес Пучдемн не отговори пряко дали е провъзгласил официално независимостта на Каталуния от Испания. Това бе искане на правителството в Мадрид, което даде на регионалните власти срок до 10 часа сутринта на 19 октомври. Представител на регионалните власти в Барселона посочи, че и на 19 октомври Мадрид няма да получи друг отговор, различен от този, който Пучдемон огласи в понеделник. В писмо до министър-председателя на Испания Мариано Рахой регионалният лидер единствено предложи скорошното свикване на лична среща и установяването на двумесечен срок за провеждане на диалог.  Виктор Турмаков", "date": "2017.10.17", "title": "Deutsche Welle: Конституционният съд на Испания призна за незаконен референдума за независимостта на Каталуния"}
{"url": "http://www.focus-news.net/news/2017/10/17/2447680/afp-hayder-al-abadi-zayavi-che-referendumat-za-kyurdskata-nezavisimost-e-chast-ot-minaloto.html", "text": "Според иракският министър-председател Хайдер ал Абади референдумът за независимост на Иракски Кюрдистан вече е „част от миналото“, предаде  AFP.\r\nБагдад реагира на проведеното през септември допитване, в което кюрдите гласуваха за независимост, с военна операция тази седмица, за да установи контрол над спорните части от богатата на петрол провинция Киркук. \r\n„Централната власт трябва да се наложи навсякъде в Ирак. Искам да съм справедлив към всички граждани“, добави той.  Виктор Турмаков", "date": "2017.10.17", "title": "AFP : Хайдер ал Абади заяви, че референдумът за кюрдската независимост е част от миналото"}
{"url": "http://www.focus-news.net/news/2017/10/17/2447681/hilari-klintan-nyama-da-se-kandidatiram-otnovo-za-prezident-na-sasht.html", "text": "Бившият държавен секретар на САЩ и кандидат за президент на страната от Демократическата партия по време на изборите от 2016 г. Хилари Клинтън заяви, че не планира да се кандидатира отново, но планира да продължи с критиките спрямо спечелилия изборите настоящ президент Доналд Тръмп, пише The Hill.\r\n„Не, няма да се кандидатиран отново“, заяви тя по време на радио-интервю. „Смятам, че съм в позиция, в която гласът ми ще се засили, защото няма да се кандидатирам. Това е добра основа, докато гледаме как подкрепата към Доналд Тръмп се свива“, добави тя. \r\nПо-рано Тръмп заяви, че би желал Клинтън да се кандидатира и на президентските избори през 2016 г. \r\n„Ще събирам средства и подкрепа за кандидатите и каузите, в които вярвам. Ще подкрепям Демократичната партия по време на изборите тази, следващата и 2020 година“, добави Клинтън.  Виктор Турмаков", "date": "2017.10.17", "title": "Хилари Клинтън: Няма да се кандидатирам отново за президент на САЩ"}
{"url": "http://www.focus-news.net/news/2017/10/17/2447682/ekathimerini-aleksis-tsipras-privetstva-sasht-kato-strategicheski-partnyor.html", "text": "По време на обща пресконференция с президента на САЩ Доналд Тръмп, проведена преди преговорите им, гръцкият министър-председател Алексис Ципрас заяви, че САЩ са стратегически партньор на страната му, докато президентът на САЩ приветства икономическото възстановяване на Гърция и посочи, че би желал по-близко сътрудничество между двете държави в отбранителния сектор, предаде  Ekathimerini.\r\n„Гърция премина през много“, заяви Тръмп, добавяйки, че в много сфери присъства двустранно сътрудничество, включително и във важния отбранителен сектор. „Гърция модернизира въоръжението си“, посочи той, като добави, че „(изтребителите) Ф-16 са чудесни самолети“.\r\nНа свой ред Ципрас посочи ролята на Гърция като важен стратегически партньор за САЩ в редица чувствителни области.  Виктор Турмаков", "date": "2017.10.17", "title": "Ekathimerini: Алексис Ципрас приветства САЩ като стратегически партньор"}
{"url": "http://www.focus-news.net/news/2017/10/17/2447683/kristian-lindner-hristiyandemokraticheskiyat-sayuz-ne-tryabva-da-poluchava-finansovoto-ministerstvo-na-germaniya.html", "text": "Председателят на германската Свободна демократическа партия Кристиан Линднер заяви, че не би искал партията на канцлера Ангела Меркел Християндемократически съюз да стои начело на министерството на финансите при формирането на новото правителство, предаде Politico.\r\nЛинднер заяви, че би се съгласил постът финансов министър да бъде зает от „Зелените“, от неговата собствена партия или дори от баварската побратимена на Меркел партия Християнсоциален съюз. „Всичко би било по-добре от това финансовото министерство да остане в ръцете на ХДС“, заяви той по време на интервю пред местни медии.\r\nПолитикът добави, че комбинацията от досегашните финансов министър Волфганг Шойбле и Меркел като канцлер през последните осем години „не е успешна“.  Виктор Турмаков", "date": "2017.10.17", "title": "Кристиан Линднер: Християндемократическият съюз не трябва да получава финансовото министерство на Германия"}
{"url": "http://www.focus-news.net/news/2017/10/17/2447684/donald-tramp-sasht-obmislyat-potentsialnata-prodazhba-na-iztrebiteli-f-16-na-gartsiya.html", "text": "Президентът на САЩ Доналд Тръмп заяви, че администрацията му е уведомила Конгреса за възможната продажба на изтребители Ф-16 за гръцките ВВС – споразумение, което ще възлезе на 2,4 млрд. долара, предаде  Reuters.\r\nВ понеделник Държавният департамент на САЩ одобри евентуалната продажба. Тръмп говори за нея след срещата си в Белия дом с гръцкия министър-председател Алексис Ципрас.  Виктор Турмаков", "date": "2017.10.17", "title": "Доналд Тръмп: САЩ обмислят потенциалната продажба на изтребители Ф-16 на Гърция"}
{"url": "http://www.focus-news.net/news/2017/10/17/2447685/politico-tereza-mey-uveri-mariano-rahoy-che-velikobritaniya-nyama-da-priznae-nezavisimostta-na-kataluniya.html", "text": "Британският министър-председател Тереза Мей заяви на свой испански колега Мариано Рахой, че каталунският референдум е нелегален и че Великобритания няма да признае каталунската независимост, предаде  Politico.\r\n„Всяко едностранно обявяване от Каталуния няма да съответства с върховенството на закона“, е заявила Мей по време на телефонния разговор с Рахой, според официално заявление от британското правителство. По-рано Рахой предаде на регионалния лидер на Каталуния Карлес Пучдемон, че има срок до четвъртък да изясни дали наистина е обявил независимост след референдума от 1 октомври. \r\nМей и Рахой също така са обсъдили прогреса в преговорите по Брекзит преди срещата от тази седмица на Европейския съвет.  Британският министър-председател също така е изразила „съболезнованията си относно загубата на животи и щетите причинени от горските пожари в Северна Испания“.  Виктор Турмаков", "date": "2017.10.17", "title": "Politico: Тереза Мей увери Мариано Рахой, че Великобритания няма да признае независимостта на Каталуния"}
{"url": "http://www.focus-news.net/news/2017/10/17/2447686/the-hill-donald-tramp-zayavi-che-bi-zhelal-da-e-znael-za-predishnata-kritika-na-gratskiya-ministar-predsedatel-kam-nego-predi-obshtata-im-preskonferentsiya.html", "text": "Президентът на САЩ Доналд Тръмп се пошегува, че би желал да е знаел, че гръцкият министър-председател Алексис Ципрас някога е смятал възможността за неговото президентство за „зло“ преди двамата да проведат обща пресконференция, пише  The Hill.\r\nПо време на обща пресконференция в Белия дом Ципрас бе помолен да коментира предишния си коментар.  Той не отговори пряко на въпроса, но заяви на репортерите, че се чувства „наистина оптимистичен“ след срещата си с Тръмп. \r\n„САЩ е много силна сила и тяхната възможност да се намесват за доброто е важна. Искам да потвърдя, че срещата, която проведохме бе много продуктивна и че нито за момент не се почувствах заплашен“, заяви Ципрас.  „Има плодотворна възможност да се поставят настрани различията, да намерим общи позиции, което е наистина важно за отношенията между народите ни, които са традиционни и исторически, както и за нашите общи цели“, добави той. \r\nМалко преди този коментар Тръмп бе чут да казва на себе си: „Би ми се искало да знаех това преди речта си“, а след това заяви, че  редица световни лидери са били „нервни“  относно възможността му той да стане президент на САЩ. „Имам много добри отношения с лидерите на буквално всяка страна, с които съм се срещал“, добави Тръмп. „Причината те да бъдат загрижени бе, че няма да позволя от моята страна, от САЩ, да се възползват толкова много държави“.  Виктор Турмаков", "date": "2017.10.17", "title": "The Hill: Доналд Тръмп заяви, че би желал да е знаел за предишната критика на гръцкия министър-председател към него преди общата им пресконференция"}
