{"url": "http://www.focus-news.net/news/2018/08/07/2554043/sport-ayaks-i-standard-liezh-zavarshiha-22-v-mach-ot-shampionskata-liga.html", "text": "Холандския Аякс и  Стандард-Лиеж завършиха наравно 2:2 мач от трети кръг на груповата фаза на Шампионската лига.  \r\nГостите от Холандия откриха резултата на стадион „Морис Дюфран“ с точни попадения на Клас-Ян Хюнтелар в 19-та минута и  Душан Тадич в 35. Във второ полувреме белгийския отбор успя да изравни с попадения в 67-та минута на Мехди Карсела-Гонсалес и в 90-та Рено Емон.   Виктор Турмаков", "date": "2018.08.07", "title": "Спорт: Аякс и Стандард-Лиеж  завършиха  2:2 в мач от Шампионската лига"}
{"url": "http://www.focus-news.net/news/2018/08/07/2554045/b-92-sarbiya-srabskiyat-ministar-predsedatel-zayavi-che-ne-e-chula-nishto-problematichno-v-izkazvaneto-na-aleksandar-vuchich-za-harvatiya.html", "text": "Сръбският министър-председател Ана Бърнабич заяви, че страната ѝ е достатъчно толерантна. Така тя коментира реакцията на хърватите спрямо речта на сръбския президент Александър Вучич по време на честванията на офанзивата от 1995 г. на хърватската армия срещу етническите сърби, позната като операция „Буря“. Според нея в думите на държавния глава няма нищо „проблематично“, предава сръбската радиостанция  „Б-92“. \r\n„Честно казано не ми е ясно какво става в Хърватия. Слушах внимателно речта на Вучич и никъде не съм чула нещо проблематично. Изглежда, че висшестоящите хърватски длъжностни лица са опитват да изкривят напълно истината и да докажат, че черното е бяло и обратното“, заяви Бърнабич. Тя допълни, че „не е имало нищо „фашистко в думите на Вучич“, но е чула такива в Глина – град в Хърватия, където годишнината от Операция „Буря“ е била празнувана“. \r\nСъщевременно тя посочи, че дядо ѝ е хърватин и въпреки това е станала министър-председател на Сърбия. „Това показва, че страната е открита дотолкова, че е възможно да има министър-председател, чийто дядо е хърватин. Представете си сега министър-председател на Хърватия, който има нещо общо със Сърбия“, допълни Бърнабич. \r\nКоментарите на Бърнабич следват твърдението на хърватското МВнР, че сравняването на Хърватите с нацисткия режим е „силогизъм“.  Виктор Турмаков", "date": "2018.08.07", "title": "„Б-92“ (Сърбия): Сръбският министър-председател заяви, че не е чула нищо проблематично в изказването на Александър Вучич за Хърватия"}
{"url": "http://www.focus-news.net/news/2018/08/07/2554048/b-92-sarbiya-spored-iztochnik-ot-zagreb-srabsko-harvatskite-otnosheniya-navlizat-v-dalboko-zamrazyavane.html", "text": "След като сръбският президент Александър Вучич сравни Хърватия с Нацистка Германия неназован източник от хърватски власти заяви пред местния вестник „Ютарни Лист“, че двустранните отношения „навлизат в дълбоко замразяване“ и допълни , че „не е възможно дори да се мисли за засилване на връзките между Сърбия и Хърватия“, предава сръбското радио   „Б-92“. \r\n„Използвайки най-учтивия дипломатически речник, това, което ще последва е дълбоко замразяване на отношенията със Сърбия за неопределен период от време, което означава, че хърватският президент Колинда Грабар-Китарович няма да посети Сърбия, макар и да е поканена от колегата си Александър Вучич. Също така не трябва да се очаква за известно време провеждането на срещи между високопоставени длъжностни лица от двете страни“, заяви неназованият високопоставен източник пред изданието. \r\nСъщевременно хърватските политически кръгове, макар и ядосани от сравнението, смятат, че сръбският президент си е забил автогол. „Да се сравнява страна член на ЕС  с Третия Райх е твърдение, което не може да се подкрепи от нито една сериозна държава, докато Вучич се опитва да покаже, че Сърбия е фактор на стабилност в региона“.   Виктор Турмаков", "date": "2018.08.07", "title": "„Б-92“ (Сърбия): Според източник от Загреб „сръбско-хърватските отношения навлизат в дълбоко замразяване“"}
{"url": "http://www.focus-news.net/news/2018/08/07/2554046/a1on-makedoniya-chlenovete-na-darzhavnata-izbiratelna-komisiya-na-makedoniya-nyama-da-poluchat-bonusi-za-referenduma.html", "text": "Председателят на Държавната избирателна комисия на Македония Оливер Дерковски заяви, че са предприети мерки да се рационализират разходите за организиране и провеждане на референдума за името и че вместо предвидените 3,5 млн. допитването ще струва 2,9 млн. евро, предава скопският телевизионен канал  „A1ON“. \r\n„Налице е намаляване на предвидените разходи от около 20% от 210 милиона денара на 169.77 млн. лева“, заяви Дерковски.  \r\nФинансовият план за разпределяне на средствата за референдума не осигурява бонуси за членовете на ДИК. \r\n„Предвидени са 80 млн. денара обезщетения за избирателните комисии, общинските избирателни комисии и дипломатическо-консулските представителства, но не и за ДИК“, уточни той.  Виктор Турмаков", "date": "2018.08.07", "title": "„A1ON“ (Македония): Членовете на Държавната избирателна комисия на Македония няма да получат бонуси за референдума"}
{"url": "http://www.focus-news.net/news/2018/08/07/2554047/sport-napoli-pobedi-borusiya-dortmund-s-31-v-priyatelski-mach.html", "text": "Наполи победи Борусия Дортмунд с 3:1 в приятелски мач, проведен на стадион „АФГ Арена“ в швейцарския град Санкт Гален. \r\nРезултатът бе открит за Наполи от нападателя от полския национален отбор Аркадиуш Милик, във 22 мин Никола Максимович отбеляза второ попадение за италианския отбор. В 65 мин. Максимилиан Филип отбеляза единственото попадение за Борусия. В края на мача Хосе Мария Кайехон оформи окончателния резултат.  Виктор Турмаков", "date": "2018.08.07", "title": "Спорт: Наполи победи Борусия Дортмунд с 3:1 в приятелски мач"}
{"url": "http://www.focus-news.net/news/2018/08/07/2554021/obshtina-velingrad-realizira-uspeshno-proekti-po-operativna-programa-razvitie-na-choveshkite-resursi.html", "text": "Община Велинград реализира успешно проекти по Оперативна програма „Развитие на човешките ресурси“ за периода 2014-2020 година. Това каза за  Радио „Фокус“ – Пазарджик  кметът на Велинград д-р Костадин Коев. Той уточни, че общината е спечелила проект „Център за социално включване „Развитие“, който включва дейности, свързани с предоставянето на интегрирани услуги за ранно детско развитие, насочени към деца до 7-годишна възраст от уязвими групи, включително деца с увреждания и техните семейства, както и бъдещи родители. „Работим и по проекта „За по-добър живот“, чиято основна дейност е свързана с предоставяне на почасови услуги на лица с трайни увреждания и възрастни хора над 65 години с невъзможност за самообслужване. Имаме 73 потребители, като са подсигурени 45 асистенти“, коментира д-р Коев. Той допълни, че общината използва всяка една възможност, за да привлече средства и няма да пропусне нито една програма, за която има възможност да участва с различни проекти. \r\nВаня НИКОЛОВА", "date": "2018.08.07", "title": "Община Велинград реализира успешно проекти по Оперативна програма „Развитие на човешките ресурси“"}
{"url": "http://www.focus-news.net/news/2018/08/07/2554041/mk-news-makedoniya-prezidentat-na-harvatiya-otmeni-poseshtenieto-si-v-sarbiya-zaradi-izkazvane-na-aleksandar-vuchich.html", "text": "Заради изказването на сръбския президент Александър Вучич, че „Хитлер е искал свят без евреи и Загреб със своята политика иска Хърватия без сърби\", хърватският държавен глава Колинда Грабар-Китарович е отменила своето планирано по-рано посещение в Сърбия, предава македонското електронно издание    MK News,  позоваващо се на хърватското издание „Ютарни лист“. \r\n„След последния ход на Вучич е  невъзможно е дори да се мисли за подобряване на отношенията между нашите страни“, заяви пред вестника високопоставен държавен представител. \r\nТой добави, че следва дълбок спад в отношенията със Сърбия за неопределен период от време, което означава, че вече няма разговори за посещението на хърватския президент в Сърбия. \r\nСпоред събеседника на „Ютарни лист“ за известно време не е необходимо да се очакват срещи на висши държавни служители от Хърватия и Сърбия\". \r\n„Въпреки възмущението  от сравнението с нацисткия режим, в местните политически кръгове се счита, че президентът на Сърбия си е отбелязал много радикален автогол“, пише „Ютарни лист“.  Виктор Турмаков", "date": "2018.08.07", "title": "MK News (Македония): Президентът на Хърватия отмени посещението си в Сърбия заради изказване на Александър Вучич"}
{"url": "http://www.focus-news.net/news/2018/08/07/2554022/sport-fiorentina-privleche-marko-pyatsa-ot-yuventus.html", "text": "Фиорентина привлече под наем хърватския национал Марко Пяца от Ювентус. Клубът от Флоренция ще плати 2 милиона на италианския шампион, а 23-годишният футболист ще играе на стадион „Артемио Франки“ като преотстъпен до края на сезона. В договора за наем има и откупна клауза на стойност 20 милиона евро. Пяца премина в Ювентус през 2016 година, но редица контузии му попречиха да се наложи в торинския клуб и това е втори период под наем за него, след като през пролетта на 2018 година изигра един полусезон в Шалке 04.", "date": "2018.08.07", "title": "Спорт: Фиорентина привлече Марко Пяца от Ювентус"}
{"url": "http://www.focus-news.net/news/2018/08/07/2554023/plovdiv-za-vtora-poredna-godina-frenskiyat-korpus-za-solidarnost-pristiga-v-karlovo-s-darenie-za-detskite-gradini.html", "text": "За втора поредна година Френският корпус за солидарност пристига в Карлово с дарение за детските градини. Това съобщиха за  Радио „Фокус“ - Пловдив  инициаторите от Младежки информационен център - Карлово. Тази година френските доброволци пристигат на 10 август 2018 на стадиона в Карлово, не с 40, а с 60 рали-автомобила, натоварени с 6 тона дарение от канцеларски и спортни материали, ученически пособия и оборудване за детските градини в общината. С тях пристигат 180 френски доброволци, за да зарадват децата на Карлово. Инициативата е част от европейското турне на френските доброволци „Еurop’raid2018”, а в Карлово са по покана на Младежкия информационен център в града, който е и Евродеск точка за региона. \r\nСъбитието е част от инициативите за 12 август – Международния ден на младежта, като местните младежи – доброволци са подготвили посрещане на френските доброволци с български знамена и спортни игри и занимания за децата. Така насърчаваме доброволчеството сред младежите, осмисляме свободното им време през ваканцията с полезни за местната общност дейности и ги насърчаваме да бъдат солидарни и да се включват в благотворителни каузи и инициативи. \r\n„Europ’Raid” стартира през 2014 със 12 доброволци, през 2015 те са вече 42, през 2016 г.- 207, през 2017 – 450 доброволци, които карат над 15 тона материали за училища в Босна и Херцеговина, Албания, България и Румъния. През 2018 г. доброволците са вече 724, пътуващи с 242 автомобила, разделени на четири екипа, които ще доставят дарения в Босна и Херцеговина, Албания, Македония и България. Като в България идват специално и само за децата на Община Карлово, по покана на МИЦ-Карлово. \r\nДоброволците ще бъдат посрещнати на 10 август от 16:00.", "date": "2018.08.07", "title": "Пловдив: За втора поредна година Френският корпус за солидарност пристига в Карлово с дарение за детските градини"}
{"url": "http://www.focus-news.net/news/2018/08/07/2554020/the-washington-post-severna-koreya-ne-e-predpriela-stapki-za-yadreno-razorazhavane-zayavi-dzhon-boltan.html", "text": "Съветникът по национална сигурност на САЩ Джон Болтън заяви във вторник, че Северна Корея не е постигнала прогрес към ядреното разоръжаване, отбелязва електронното издание на водещия американски вестник  The Washington Post  в една от водещите си статии. \r\n„САЩ изпълниха своите задължения от Сингапурската декларация. Проблемът е в това, че Северна Корея не е предприела стъпките, които вярваме че са нужни за денуклеаризация“, заяви Болтън в интервю за американският телевизионен канал „Fox News“ във вторник сутрин. \r\nТой добави, че САЩ ще продължат да налагат натиск, докато Пхенян не предостави резултати. \r\n„Идеята, че ще облекчим санкциите единствено на база на думата на Северна Корея, мисля, е нещо, което просто не се коментира. Ще продължим да прилагаме максимален натиск върху Северна Корея, докато не извършат денуклеаризация, както правим с Иран“, добави още той. \r\nИзданието отбелязва, че администрацията на президента Доналд Тръмп прави последователни опити да опровергае критиците, че Ким Чен-ун ще изпълни обещанията си за ядрено разоръжаване. \r\nВ редакцията на вестника също подхождат критично давайки за пример, че единственото изпълнено условие от договореностите между САЩ и Северна Корея е било връщането на тленните останки на повече от 50 американски военнослужещи, загинали по време на Корейската война. \r\nДжон Болтън е разкрил и че писмото, което държавният секретар Майк Помпео е предал на севернокорейския си колега И Йон-хо, е било писмо от Тръмп за Ким, в което се прави предложение Помпео да направи още една визита в Северна Корея и да се срещне с лидера ѝ. \r\n„Държавният секретар Помпео е готов да се върне в Северна Корея, за да се срещне с Ким Чен-ун. Предложихме това в последното ни писмо от президента за Ким Чен-ун. Президентът е готов за среща във всеки един момент. Но това, от което наистина се нуждаем, не е повече реторика. Имаме нужда от действия от страна на Северна Корея за денуклеаризация“, поясни Болтън, цитиран от The Washington Post.  Йонислав Дочев", "date": "2018.08.07", "title": "The Washington Post: Северна Корея не е предприела стъпки за ядрено разоръжаване, заяви Джон Болтън"}
{"url": "http://www.focus-news.net/news/2018/08/07/2554025/usa-today-glasopodavatelite-na-donald-tramp-ostavat-loyalni-dori-sled-zasilenoto-razsledvane-za-vrazkite-mu-s-rusiya.html", "text": "Гласоподавателите на президента на САЩ Доналд Тръмп остават лоялни, дори след като разследването срещу него от специалния прокурор Робърт Мюлер за евентуалните му връзки с Русия, се засилва, отбелязва електронното издание на американския ежедневник  USA Today , в една от водещите си статии. \r\n„Всички мислят, че Путин го разиграва. Аз мисля, че Тръмп разиграва него… Такова чувство имам: Всички го приемат наобратно“, заяви 66-годишната пенсионерка от Канаденсис, Пенсилвания, Джоан Мюзиал. \r\nЛоялността на гласоподавателите на Тръмп е политическа опора за президента през буйните му 18 месеца в Белия дом, коментира изданието. И докато две трети от тези поддръжници вярват, че Русия се е намесила в изборите през 2016 година, те все пак приемат твърденията на президента и неговия екип, че обвиненията и разследванията са раздути или погрешно насочени. \r\nАко и когато специалният прокурор Робърт Мюлер пусне публичния си доклад, тези гласоподаватели ще трябва да преглътнат на сухо всички негативния разкрития. Докато разследването се засилва, техните прогнози за това как историята ще съди президентството на Тръмп, също се засилват. \r\n„Колкото повече време отнема, толкова по-малко вяра имам, че ще бъде нещо друго освен цирково представление“, заяви Барни Кларк, 51-годишен мениджър на медицински устройства. \r\nДжон Кар, 75-годишен пенсионер от Федеръл Уей, Вашингтон, заяви че не е сигурен, че Русия се е намесила – не че има значение за него, така или иначе. „Независимо какво стане и колко милиона долара Мюлер изхарчи, той не може да направи нищо за това, което те са направили или не са направили“, заяви той. \r\nАмериканският вестник подлага на сериозни критики възгледите на повечето поддръжници на Тръмп и излага тезата, че определено има руска намеса и че американският президент е имал контакти с Русия. Излагат се още от мненията на негови гласоподаватели и се представят такива, които не са съгласни с политиката на Тръмп спрямо Русия.  Йонислав Дочев", "date": "2018.08.07", "title": "USA Today: Гласоподавателите на Доналд Тръмп остават лоялни, дори след засиленото разследване за връзките му с Русия"}
{"url": "http://www.focus-news.net/news/2018/08/07/2554042/libertas-spored-albanskoto-dvizhenie-za-sotsialisticheska-integratsiya-za-albaniya-i-kosovo-nay-golemiyat-problem-e-ikonomikata-a-ne-granitsite.html", "text": "Движението за социалистическа интеграция , третата по големина партия в Албания, излезе с коментар по възможността за промяна на границите, оценявайки, че най-големият проблем в Албания и Косово не са границите, а икономиката, предава македонското електронно издание   „Либертас“. \r\n„Границите са наред, но не  икономиката“, заяви Васили. „Икономиката е в криза. Нивото на корупция е най-високо, а феноменът на прането на пари е много голям. Албанците от двете страни на границата очакват все по-добра и по-силна икономика. Този, който направи албанците бедни, той е техният враг“, допълни той. \r\nПо отношение на  границите, политикът заключи, че те са добри, като е необходимо само „да ги пазим правилно“. \r\nНеговата съпартиец и бивш външен министър Едмонд Хаджинасто оцени, че идеята за обмен на територии между Косово и Сърбия е утопична, при това много опасна. Според него подобна концепция за обмен на територии е нещо „архаично, антиевропейско и антинационално“.  Виктор Турмаков", "date": "2018.08.07", "title": "„Либертас“: Според албанското Движение за социалистическа интеграция за Албания и Косово най-големият проблем е  икономиката, а не границите"}
{"url": "http://www.focus-news.net/news/2018/08/07/2553725/pregled-na-osnovnite-temi-v-svetovniya-pechat-agentsiya-fokus.html", "text": "Министърът на външните работи на Иран Мохамед Джавад Зариф заяви в понделник, че тези, които нарушават международните споразумения, нарушават правата на палестинския народ и взимат премиерите на друга страна за заложници са символи на „недоверие, насилие и потискане“ по света“, пише  електронното издание Tehran Times . \r\nМедията обяснява, че Зариф е направил този коментар във връзка с изтеглянето на САЩ от ядрената сделка с Иран, кражбата на палестински земи от израелския премиер Бенямин Нетаняху и отвличането на ливанския премиер Саад Харири от Саудитска Арабия, начело с престолонаследника принц Мохамед. \r\nПървият ирански дипломат заяви още, че Тръмп и неговите близкоизточни съюзници са изолирани в агресията си спрямо Техеран. \r\n„Говорете с всеки, навсякъде по света и той ще ви каже, че Нетаняху, Тръмп и бин Салман са изолирани, а не Иран“, заяви Зариф, като добави, че светът се е дистанцирал от антииранските политики на САЩ, Саудитска Арабия и Израел. \r\nИзявлението на иранския външен министър е в отговор и на възобновяването на американските санкции срещу Иран, които бяха вдигнати с постигането на споразумението за ядрената програма на Техеран през 2015 година. Ограничителните мерки влизат сила във вторник и ще засегнат сделките на Иран с долари, търговията му в злато и ценни метали и автомобилния сектор. \r\nЗариф призна, че американския натиск дава резултати, но отбеляза, че „сегашният ни статут е резултат от тяхната психологическа война срещу нашия народ, но нищо повече няма да се случи, защото те направиха всичко, което можеха“. \r\n„Ще преминем и този период на трудности“, подчерта министърът. \r\nПървият ирански дипломат отбеляза, че му е трудно да си представи преговори с Тръмп, след като той се е опитал да унищожи ядрената сделка, върху която петте постоянни членки на СС на ООН и Германия са прекарали „най-дългите часове в историята на преговорите“. \r\n„Въпреки всичко това, вие твърдите, че сте отворени за преговори“, попита Зариф, една седмица, след като американският президент призова за преговори с иранския си колега без предварителни условия. \r\n„Кой вярва, че Тръмп действително иска да преговаря с Иран“, попита външният министър. \r\n*** \r\nВ понеделник президентът на САЩ Доналд Тръмп подписа указа за възобновяване на санкциите срещу Иран, три месеца, след като извади Вашингтон от ядрената сделка с Техеран, като обясни, че целите на Америка са да приложи „максимален икономически натиск“ над Ислямската република, предава  американското електронно издание Talking Points Memo . \r\nВ комюнике до медиите, Тръмп обяснява отново, че сделката за замразяване на иранската ядрена програма срещу вдигане на санкциите е „отвратителна, едностранна сделка“, която е оставила много средства на Техеран, за да разпалва конфликти в Близкия Изток. \r\n„Призоваваме всички нации да предприемат подобни мерки, с които да дадат на Иран ясно да разбере, че е поставен пред избор: или да промени заплашителното и дестаблизиращото си поведение и да се реинтегрира в глобалната икономика, или да продължи по пътя на икономическата изолация“, продължи държавният глава. \r\nТой предупреди, че тези, които не искат да прекъснат икономическите си връзки с Техеран „рискуват тежки последствия“, предвидени във възобновените санкции. \r\nПо думите на държавния секретар Майк Помпео, санкциите срещу Иран ще се прилагат стриктно и ще останат, докато иранското правителство не промени курса си радикално. \r\nВ разговор с журналистите, докато пътуваше за Югоизточна Азия в понеделник, Помпео обясни, че възобновяването на санкциите е важен стълб в американската политика спрямо Иран. Той заяви, че администрацията на Тръмп е отворена за разговори за преодоляване на санкциите, но това ще „изисква огромна промяна“ от Техеран. \r\n„Надяваме се, че можем да намерим начин да продължим напред, но това ще изиска огромна промяна от страна на иранския режим“, заяви той в неделя. „Трябва да се държат като нормална страна. Това е искането. Много е просто. \r\nОт своя страна, външните министри на европейските страни подчертаха в понеделник, че „съжаляват много“ за възобновяването на американските санкции. \r\nВ съобщение от Върховният представител на ЕС по външните работи и политиката на сигурност Федерика Могерини и външните министри на Франция, Германия и Велкиборитания се настоява, че ядрената сделка от 2015 година „работи и изпълнява целите си“ да ограничава ядрената програма на Техеран. Дипломатите обясняват още, че споразумението е „решаващо за сигурността на Европа, региона и целия свят“. \r\nВисокопоставен служител в администрацията пък подчерта в понеделник, че САЩ „не са особено разтревожени“ от опитите на ЕС да защити европейските фирми от възобновяването на санкциите. Той е пожелал да остане неназован. \r\n*** \r\nМинистър-председателят на Израел Бенямин Нетаняху излезе със съобщение до пресата по случай възобновените санкции на САЩ срещу Иран: „Поздравявам президента (на САЩ Доналд) Тръмп и американското правителство за важното им решение да възобновят санкциите срещу Иран“, пише  израелското електронно издание The Jerusalem Post . \r\n„Това е важен ден за Израел, САЩ, региона и света“, заяви израелският премиер. „Това демонстрира решимостта да се сложи край на регионалната агресия на Иран, както и на плановете му за ядрени оръжия“. \r\nНетаняху допълни: „Призовавам европейските страни, които искат да спрат Иран да се присъединят към санкциите. Дойде време да спрем да говорим и да започнем да действаме. Точно това направи САЩ и това трябва да направи Европа“. \r\n*** \r\nАдминистрацията на президента на САЩ Доналд Тръмп обяви в понеделник повторното налагане на санкции срещу Техеран, които бяха отменени като част от ядрената сделка с Иран, пише  американското електронно издание The Hill . \r\nСанкциите ще влязат в сила в 00:01 ч. във вторник и ще са в съответствие със заповедта на президента Тръмп, когато той се оттегли от ядрения пакт през май. \r\nПри обявяването на санкциите, от Белия дом изтъкнаха продължаващите граждански вълнения и икономическите неволи на Иран, като повториха готовността на държавния главада се срещне с иранските лидери. \r\n\"Президентът е много ясен: нищо от това не трябва да се случвва\", заяви високопоставен служител на администрацията пред репортерите. \"Той ще се срещне с иранското ръководство по всяко време, за да обсъди истинска и всеобхватна сделка, която ще сдържа техните регионални амбиции, ще сложи край на тяхното зловредно поведение и ще им отреже пътя към ядрено оръжие\". \r\nОпитвайки се да изпълни своето предизборно обещание да скъса това, което нарича \"най-лошата сделка, договорена някога\", Тръмп обяви през май, че изтегля Съединените щати от ядрената сделка за 2015 г. \r\nДоговорът, постигнат от администрацията на Обама заедно с Иран, Германия, Франция, Обединеното кралство, Русия и Китай, даде на Техеран достъп до блокираните му средства в западни банки в замяна на ограничаване на ядрената си програма, обяснява The Hill. \r\nПри обявяването на оттеглянето администрацията на Тръмп даде на компаниите два периода да прекъснат търговските си отношения с Иран, преди да наложи отново санкции. Първият 90-дневен период приключва в понеделник. \r\nСанкциите, които ще влязат в сила след полунощ обхващат транзакциите с банкноти в щатски долари; търговия със злато и благородни метали; преки или непреки продажби на графит и метали като стомана и алуминий; определени сделки, свързани с иранския риал; определени сделки, свързани с емитирането на ирански държавен дълг; и иранския автомобилен сектор, посочва американското издание. \r\nОсвен това, разрешенията ще бъдат отменени за вноса на килими и хранителни продукти с произход от Иран и износа на търговски самолети. \r\nВторият период, който завършва на 4 ноември, ще бъде по-значим, тъй като тогава влизат в сила ограничителните мерки за купуване на ирански петрол. Високопоставен служител в Белия Дом заяви, че те трябва да имат „показателен ефект“ върху Ислямската република.  \r\nThe Hill припомня, че повторното налагане на санкциите идва, докато в Иран вървят протести, като демонстрантите изразиха недоволство от слабата икономика и финансовата корупция. \r\nВ същото време реалът е загубил половината от стойността си от април, когато се разбра за санкциите на САЩ.", "date": "2018.08.07", "title": "Преглед на основните теми в световния печат (Агенция \"Фокус)"}
{"url": "http://www.focus-news.net/news/2018/08/07/2554026/dots-d-r-snezha-zlateva-voennomorska-bolnitsa-varna-meduzite-koito-obitavat-cherno-more-ne-sa-opasni.html", "text": "Медузите, които обитават Черно море, не са опасни. Това каза в интервю за  Радио „Фокус“ – Варна  доц. д-р Снежа Златева, ръководител на Клиниката по интензивно лечение на остри отравяния и токсикоалергии към ВМА – МБАЛ Варна. „Летуващите, които се къпят в Черно море, трябва да бъдат спокойни, тъй като нашите медузи не са опасни“, заяви доц. Златева. По думите ѝ в Черно море се срещат два вида медузи. \"Едната е Aurelia aurita, която е със средни размери и е много красива – с четири розови кръга в тялото си. Сега е по-малко вероятно да се види, парчета от нея и цели медузи има през юни. В края на месец август и началото на септември може отново да се среща“, добави доц. Снежа Златева. Вторият вид медуза, която обитава Черно море, е Rhizostoma pulmo, като тя е с много по-големи размери и може да бъде забелязана по крайбрежието през месеците септември и октомври. „Отровата им има както токсични, така и алергични свойства, но нашите медузи имат много малки пипала и трудно преминават през кожа, особено окосмена. По-опасно е при попадане по лигавиците. Имаме случаи на изразено засягане на очите или тези, които се къпят голи, жилване по гениталиите. Тогава лигавицата е по-чувствителна и може да има по-изразени реакции като болка, парене, зачервяване, отток. Съветвам тези хора също да потърсят лекарска помощ, за да няма усложнения, тъй като нашите изследвания показват, че до 2% при някои случаи има едно хронифициране на алергичната реакция и то е свързано с характера на самите токсини“, подчерта експертът. \r\nМарияна ВАЛЕНТИНОВА", "date": "2018.08.07", "title": "Доц. д-р Снежа Златева, Военноморска болница – Варна: Медузите, които обитават Черно море, не са опасни"}
{"url": "http://www.focus-news.net/news/2018/08/07/2553726/predstoyashti-sabitiya-v-stranata-za-7-avgust-agentsiya-fokus.html", "text": "*** \r\nОт 09.00 часа министърът на регионалното развитие и благоустройството Николай Нанков, заедно с председателя на Управителния съвет на Агенция „Пътна инфраструктура“ инж. Светослав Глосов, ще инспектира строителството на автомагистрала „Хемус“ в участъка между Ябланица и Боаза. На инспекцията е поканен да присъства и министър-председателят Бойко Борисов. \r\n*** \r\nОт 10.30 часа зам.-кметът на София Евгени Крусев  ще провери изпълнението на ремонтните  работи на моста по ул. „Даскал Попандреев“  в Бояна.  \r\n*** \r\nОт 11.00 часа 9-и състав на Софийски градски съд ще заседава по молба от Будимир Куйович, който иска да излезе условно предсрочно от затвора. Заседанието ще се проведе в зала 14. \r\n*** \r\nОт 11.00 часа в Националния пресклуб на БТА, Българската асоциация на организациите на производителите на плодове и зеленчуци ще даде пресконференция във връзка с  установени злоупотреби и изкуствено създадени условия по схеми „Училищен плод“ и „Училищно мляко“. \r\n*** \r\nОт 13.30 часа във връзка с високите летни температури, Столична община организира раздаване на минерална вода на площадното пространство при храма „Св. Неделя” и на Орлов мост - при езерото „Ариана”.  \r\n*** \r\nОт 11.00 часа на спасителен пост „Бункера“ ще има пункт, където доброволец на БЧК и воден спасител ще раздава брошури с важна информация за безопасност при къпане. \r\n*** \r\nОт 19. 00 часа на Експоцентър „Флора“ ще бъде открито четвъртото издание на изложението „С книга на плажа“. \r\n*** \r\nОт 21.00 часа в експо център „Флора“ ще се състои концерт „На вълните на португалската музика“. \r\n*** \r\nОт 10.00 часа на входа на Морската градина по повод 139 годишнината от създаването на ВМС и Празника на Варна, ще бъде открита фотоизложба „С дъх на море 2” на фотографа на министерство на отбраната Вяра Йовева. \r\n***  \r\nОт 19.30 часа във Freeдом21стартира нов формат срещи за фрийленсъри и предприемачи - #BusinessTalks със събитие на тема \"Бъдещето на работата: работа от навсякъде\".   \r\n*** \r\nОт 11.00 часа в Регионалния пресклуб на БТА ще се състои пресконференция на ръководителя на археологическите проучвания във Видин - Здравко Димитров. Темата е „Археологическото лято 2018 във Видин“.    \r\n***    \r\nОт 13.00 ч., в залата на 6 ет. в административната сграда кметът на Община Видин Огнян Ценков ще връчи благодарствени адреси на младежите, участвали като доброволци по време на второто издание на фестивала за опера и балет от 3 до 6 август 2018 г. \r\n*** \r\nОт 16.00 часа в Регионална библиотека „Христо Ботев“ ще се проведе Академия за творческо писане с гост-ментори. \r\n*** \r\nОт 09.00 до 12.00 часа в офиса на ПП ГЕРБ-Добрич на бул. „25 септември“ №3 ще стартира кампания за безплатно измерване на кръвното налягане \r\n*** \r\nОт 10.00 до 12.00 часа в Регионална библиотека „Дора Габе“ ще се състои летен детски клуб „Играй и учи“.  \r\n*** \r\nОт 20.30 часа в Летния театър ще се проведе концерт „Златните БГ хитове на всички времена“ – Йорданка Христова, Орлин Горанов, Йордан Караджов, Росица Кирилова и др. \r\n*** \r\nОт 10.30 часа в детска градина „Миньорче“ ще се проведе лятна читалня на открито: „Пътешествие в приказния свят на кучето Кико” – истории от книжката „Кико без крила” на Радостина Николова и забавни игри. \r\n*** \r\nОт 16.00 часа в комплекс „Комитите“ в с. Чучулигово ще проведе беседа на тема:  \r\n„Науката дишане и силата на духа“, организирана от Яне Петков – човекът амфибия.  \r\n*** \r\nОт 10.00 до 12.30 часа в Детски отдел на библиотека „Родина“ ще се състои програма „Чета и играя – знам и мога“.  \r\n*** \r\nОт 10.00 часа до 12.00 часа в къща музей „Гео Милев“ ще се проведат литературни занимания за деца от 5 до 9 години.  \r\n*** \r\nОт 18.00 часа в зала „Байер“ ще бъде открита изложба „Еротиката в изобразителното изкуство“.  \r\n*** \r\nОт 10.00 часа в двора на  ЦДГ №7 „Снежанка“ ще се проведе церемония „Първа копка“ за старт на строително-монтажни дейности в обекта. \r\n*** \r\nОт 11.00 часа в зала 203 в сградата на Община Ямбол ще се проведе пресконференция във връзка с предстоящата цялостна подмяна на автобусния парк на градския транспорт.", "date": "2018.08.07", "title": "Предстоящи събития в страната за 7 август (Агенция „Фокус“)"}
{"url": "http://www.focus-news.net/news/2018/08/07/2553728/reuters-amerikanskiyat-senator-rand-pol-pokani-ruski-deputati-vav-vashington.html", "text": "Американският сенатор Ранд Пол (Републиканска партия, Кентъки) покани руски депутати да посетят Вашингтон, след като самият той проведе среща с тях в Москва и заяви, че ще се бори срещу въвеждането на нови санкции спрямо Русия, предава   Reuters. \r\nСенаторът, който е съюзник на президента на САЩ Доналд Тръмп, заяви, че е пътувал до руската столица, за да засили дипломатическите връзки между Москва и Вашингтон, които според него са в обтегнато положение. \r\n„За мен е удоволствие да обявя, че ще продължим разговорите си“, заяви Пол след като се срещна с Константин Косачев, председател комисията по международни отношения на горната камара на руския парламент, както и с бившия посланик на Русия в САЩ Сергей Кисляк. \r\n„Ние се разбрахме да поканим руски депутати и сенатори в САЩ. Мисля, че това е извънредно важно. Тези, които смята, че между нашите страни не трябва да има дипломация, бъркат много“, смята Пол.  \r\nТой допълни, че е против новите санкции срещу Русия, които се подкрепят от голяма група американски конгресмени и от Републиканската, и от Демократическата партия, но допълни, че е гласът на малцинството. \r\n„В момента в САЩ се води санкционна истерия“, заяви сенаторът.  Виктор Турмаков", "date": "2018.08.07", "title": "Reuters: Американският сенатор Ранд Пол покани руски депутати във Вашингтон"}
{"url": "http://www.focus-news.net/news/2018/08/07/2554040/mohamad-dzhavad-zarif-svetat-se-umori-ot-ednostrannite-deystviya-na-sasht.html", "text": "Външният министър на Иран Мохамад Джавад Зариф заяви, че светът се е уморил от едностранния подход на САЩ по различните въпроси, предава  ТАСС. \r\n„Гневът няма да промени факта, че на света му дойде до гуша от едностранните действия на САЩ. Прекратяването на търговията на САЩ и унищожаването на 100 хил. американски работни места  е нещо прекрасно за нас, но светът няма да последва импулсивната диктатура на президента на САЩ Доналд Тръмп от профила му в „Туитър“. Питайте ЕС, Русия, Китай и десетките други наши търговски партньори“, заяви Зариф. \r\nПрез май президентът на САЩ Доналд Тръмп обяви за излизането от Съвместния всеобхващащ план за действие (СВПД) за иранската ядрена програма и обеща не само да върне старите, но и да въведе нови санкции по отношение на Ислямската република. Той увери, че Вашингтон е готов да сключи ново споразумение вместо СВПД, но при това САЩ издигнаха на Иран неизпълними условия. \r\nПървата част от санкции на САЩ възобновиха действието си в нощта срещу вторник. Тези ограничителни мерки обхващат автомобилостроителния сектор на Иран и покупко-продажбата на метали. Останалите санкции ще влязат в сила на 5 ноември.  Виктор Турмаков", "date": "2018.08.07", "title": "Мохамад Джавад Зариф: Светът се умори от едностранните действия на САЩ"}
{"url": "http://www.focus-news.net/news/2018/08/07/2554024/do-kraya-na-godinata-shte-imame-elektronen-registar-s-informatsiyata-za-horata-s-uvrezhdaniya-v-balgariya-obzor.html", "text": "С решение на Министерския съвет ще бъде одобрен план за интегрирано административно и социално обслужване на хората с увреждания и свързаните с тях услуги. Предвижда се изграждането на общ регистър за хората с увреждания, в който ще бъдат обобщени данни от НЗОК, Агенцията за социално подпомагане, Агенцията за хората с увреждания и органите на медицинската експертиза НЕЛК и ТЕЛК. Новото информационно ядро трябва да функционира от януари 2019 г. Това стана ясно след среща в Министерския съвет между вицепремиерът Томислав Дончев, социалният министър Бисер Петков, здравният министър Кирил Ананиев, омбудсманът Мая Манолова, представители на национално представителните организации на хората с увреждания и родители на деца с увреждания.  \r\nСлед срещата вицепремиерът Дончев обяви още, че ще бъде назначена проверка на сега действащия регистър на хората с увреждания и при наличие на съмнение за целесъобразността на инвестицията, ще бъде извършен одит от специализираната за това дирекция към Министерството на финансите.  \r\nМинистърът на труда и социалната политика Бисер Петков заяви, че до края на септември работна група към МЗ ще разработи механизъм за плащане, оценка на качеството и контрол на медицинските изделия за хората с увреждания. Дотогава Агенцията за социално подпомагане и Държавната агенция за закрила на детето ще проверят всички дневни центрове за пълнолетни хора с увреждания и част от дневните центрове за деца и младежи с увреждания. Резултатите ще бъдат обобщени в доклад през октомври.  \r\nДо края на седмицата Министерството на труда и социалната политика ще представи проект на Закон за хората с увреждания, в който ще бъдат отразени бележките на родителите и организациите на хората с увреждания. Проектът ще бъде публикуван за обществено обсъждане най-късно до края на месец август, за да може да бъде разгледан от Министерския съвет и до края на месец септември да бъде внесен в Народното събрание. Агенция „Фокус“  припомня, че след 5-часови преговори между премиерът Бойко Борисов и майките на деца с увреждания на 31 юли беше взето решение в бюджета на държавата през 2019 година да има със 150 млн. лв. повече за хората с увреждания.", "date": "2018.08.07", "title": "До края на годината ще имаме електронен регистър с информацията за хората с увреждания в България (ОБЗОР)"}
{"url": "http://www.focus-news.net/news/2018/08/07/2554044/eadaily-v-kosovo-smyatat-che-dialogat-s-belgrad-shte-priklyuchi-do-fevruari-2019-godina.html", "text": "Външният министър на Косово Беджет Пацоли заяви, че диалогът за „нормализацията на отношенията“ между Белград и Прищина трябва да приключи до февруари 2019 г., предаде   EADaily. \r\n„Нашето намерение е Сърбия да признае Косово. Не знам дали ще мога да нарека това емоционално признание, но гарантирам, че Сърбия няма да пречи на изграждането на косовската държава и свободата на придвижване на хора и стоки. Също така гарантирам, че Косово ще съществува съвместно със Сърбия, както тя съществува съвместно с другите страни в региона“, заяви Пацоли. Същевременно той призова канцлера на Германия Ангела Меркел да участва активно в решението на проблемите на Западните Балкани. \r\n„Винаги съм смятал Ангела Меркел не само за силен лидер, но и за гениална жена. Конструктивността, справедливостта и способността да се отстраняват проблемите правят ключово участието ѝ в решаването на проблемите на Балканите“, заяви Пацоли. \r\n По-рано външният министър на Сърбия Ивица Дачич отхвърли възможността за признаване на независимостта на Косово или предоставянето на Косово на място в ООН в резултат на преговорите между Белград и Прищина. Президентът на Сърбия Александър Вучич настоява за компромисно решение, което да предвижда отстъпки от двете страни.  Виктор Турмаков", "date": "2018.08.07", "title": "EADaily: В Косово смятат, че диалогът с Белград ще приключи до февруари 2019 година"}
{"url": "http://www.focus-news.net/news/2018/08/07/2553731/obshtinskiyat-savetnik-bencho-benchev-i-ostanalite-shestima-zadarzhani-v-istanbul-zaedno-s-dimitar-zhelyazkov-napusnaha-aresta-obzor.html", "text": "Зам.-председателя на Общинския съвет в Бургас Бенчо Бенчев бе освободен от ареста. Той бе един от седемте български граждани, задържани заедно с Димитър Желязков по-известен като Митьо Очите, при полицейска операция в Истанбул. Сред задържаните в Истанбул бе и бившият депутат от ДПС и бивш кмет на Община Руен Несрин Узун. Акцията на турските власти бе в изпълнение на Червената бюлетина на „Интерпол“, с която българската прокуратура обяви Митьо Очите за международно издирване. Заповедта беше издадена след проведена на 2 август специализирана операция в Бургас и региона за за разбиване на престъпна група, занимаваща се с рекет, лихварство и изнудване, чийто ръководител е бил Желязков. Членовете на престъпната група са установявали търговски дружества, развиващи успешен бизнес на територията на Южното Черноморие и по-концентрирано в Слънчев бряг, от които искали „такса спокойствие“.  \r\nПрез почивните дни всички освен Димитър Желязков бяха предадени от турските власти на представители на Министерството на вътрешните работи. Наложени им бяха полицейски мерки за неотклонение за срок до 24 часа. През този период са събрани доказателства, че част от задържаните - Бенчо Бенчев, Несрин Узун и Йовчо Домусчиев, са съпричастни към укриването на Димитър Желязков в Турция и в Гърция.  \r\nСлед като срокът за задържането им изтече в неделя вечерта всички, бяха освободени без повдигнати обвинения. В неделя при обиск в дома на Бенчев бяха открити пари, оръжия, боеприпаси и черно счетоводство с бележки колко пари трябва да се дадат на Димитър Желязков. Това даде основание на Специализираната прокуратура да разшири предмета на разследването в посока на организирана престъпна група за пране на пари и данъчни престъпления. Пред медии Бенчев заяви, че няма двойно счетоводство и не е направил нищо незаконно. По думите му той познава бегло Митьо Очите. „Това, което се тиражира по медиите, не е вярно. Просто така се случи, че попаднах на неудобно място с неудобни хора”, коментира той. \r\nВ своя позиция БСП отрече информацията Бенчев да е правил дарения за предизборни кампании на партията. „По решение на общинските съветници от БСП в Бургас, групата събира по 70 лв., месечно, за дейността си. Други финансови взаимоотношения БСП няма с Бенчев“, съобщиха от левицата. В неделя лидерът и Изпълнителното бюро на партията настояха Бенчев да напусне поста на общински съветник в Бургас и обясниха, че той е избран за съветник от листата на БСП на местните избори през 2015 г. като част от гражданската квота и не е член на партията. \r\nКъм момента Димитър Желязков – Очите все още се намира в турския арест, като тече процедура по екстрадицията му в България. по закон срокът за екстрадиция е до 60 дни. \r\nВ българския арест пък са пет от общо 20-те лица, които бяха задържани при проведената на 2 август акция в Бургас. Това са Венцислав Христов, Радослав Николов, Йордан Въчев, Иван Найденов и Иван Пишиев, всички с адресна регистрация в Бургас. В събота на закрито заседание Специализираният наказателен съд реши да остави и петимата в ареста.", "date": "2018.08.07", "title": "Общинският съветник Бенчо Бенчев и останалите шестима, задържани в Истанбул заедно с Димитър Желязков, напуснаха ареста (ОБЗОР)"}
{"url": "http://www.focus-news.net/news/2018/08/07/2553733/politico-spored-doklad-na-germanskoto-razuznavane-radikaliziranite-detsa-predstavlyavat-risk-za-sigurnostta-na-stranata.html", "text": "Германските власти предупреждават, че няколко стотин деца в страната са подложени на риск от ислямска радикализация и представляват „риск за сигурността, който не може да се неглижира“, предава   Politico. \r\nДеца и юноши, израстващи в семейства, които следват ученията на радикалния ислям „се отглеждат с екстремистки мироглед, който оправдава насилието срещу другите“, според анализ на Германския федерален отдел за защита на конституцията. Децата от тази група показват „бърза, ранна и по-вероятна радикализация“ според доклада, копие от който е попаднал в местната преса. \r\nОблъчването на децата от радикален ислям е „стряскащо“ и представлява предизвикателство за следващите години, смята директорът на Германския федерален отдел Ханс-Георг Маасен.  \r\nПреди месеци Маасен предупреди, че децата и жените, завръщащи се в Германия от териториите в Близкия изток, окупирани от „Ислямска държава“ са заплаха за сигурността на Германия. Настоящият доклад уточнява, че заплахата съществува сред „трицифрен“ брой семейства, живеещи в Германия, които не са пътували в Сирия или Ирак.  Виктор Турмаков", "date": "2018.08.07", "title": "Politico: Според доклад на германското разузнаване радикализираните деца представляват „риск“ за сигурността на страната"}
{"url": "http://www.focus-news.net/news/2018/08/07/2553730/eurasia-daily-makedonskata-opozitsiya-se-obedini-za-boykot-sreshtu-referenduma-za-imeto-na-stranata.html", "text": "Около 30 македонски неправителствени организации и партии са подписали меморандум за сътрудничество с цел бойкот на референдума за промяната на името на страната, който се планира на 30 септември. Кампанията ще се провежда под лозунга „Македония бойкотира“, предава    Eurasia Daily. \r\nПо-рано Държавната избирателна комисия на Македония съобщи, че според регламента за провеждане на референдум право на глас имат всички пълнолетни граждани на Македония. Референдумът ще се приеме за успешен, ако избирателната активност надхвърли 50%. \r\nПо-рано в парламента на Македония 68 депутати от общо 120 гласуваха за провеждането на референдума, на който ще бъде питано „съгласни ли сте с членството на Македония в ЕС и НАТО с ратификацията на споразумението за изменяне на името, подпитано между Македония и Гърция като предварително условие“.  Виктор Турмаков", "date": "2018.08.07", "title": "Eurasia Daily: Македонската опозиция се обедини за бойкот срещу референдума за името на страната"}
{"url": "http://www.focus-news.net/news/2018/08/07/2553734/the-guardian-velikobritaniya-shte-poiska-ot-rusiya-da-ekstradira-zapodozreni-po-sluchaya-s-upotrebata-na-nevroparalitichni-veshtestva.html", "text": "Британското правителство е готово да поиска от Русия да екстрадира двама мъже, за които смята, че са извършили нападението срещу бившия служител на руското ГРУ Сергей Скрипал в южния английски град Солсбъри, пише   The Guardian. \r\nПрокуратурата на Великобритания е съставила молбата за екстрадиране и е готова да я предаде. Руското посолство в страната заяви, че не е получвало все още никакви официални молби.  \r\nВеликобритания обвинява Русия за отравянето на Скпипал с веществото „Новичок“, разработени в Съветския съюз през 70-те години. Русия отхвърля обвиненията. \r\nОчаква се молбите за екстрадиране да бъдат отхвърлени от Русия, което на свой ред ще засили напрежението между Лондон и Москва. \r\nРуската конституция забранява екстрадирането на руски граждани в други страни.  \r\nРешението да се поиска екстрадиране следва дебат в правителството, което е разделено между такива, които искат да засилят реакцията спрямо Русия и тези, които смятат, че молбата е безполезен политически жест.  Виктор Турмаков", "date": "2018.08.07", "title": "The Guardian: Великобритания ще поиска от Русия да екстрадира заподозрени по случая с употребата на невропаралитични вещества"}
{"url": "http://www.focus-news.net/news/2018/08/07/2553737/london-evening-standard-boris-dzhonsan-zayavi-che-zhenite-v-burki-prilichat-na-poshtenski-kutii.html", "text": "Бившият британски външен министър Борис Джонсън заяви, че мюсюлманките, които носят бурки „приличат на пощенски кутии“. Той уточни, че е против забраната им на публични места, но изрази мнение, че изглеждат „абсолютно нелепо“, пише   London Evening Standard. \r\nНеговите коментари, направени  като реакция на забраната за носене на бурки в Дания, предизвикаха ядосана реакция сред мюсюлманите във Великобритания и някои депутати, обвинили го в ислямофобия.  \r\n„Ако кажете, че бурката е потисническа, с вас съм. Ако казвате, че е странна и че тормози жените, то аз съм съгласен. Да не говорим, че в корана няма нищо писано по въпроса“, заяви Джонсън. „Направо е нелепо хората да се размотават наоколо, приличайки на пощенски кутии“, допълни той. \r\nСпоред него правителствените агенции и бизнесът трябва да имат право „да налагат дрес-код, който да позволява на техните служители да общуват с клиентите“, включително и позволявайки им да виждат техните лица.  \r\n„Тези ограничения не са същото като да се каже на свободна и пълнолетна жена какво да носи на обществено място, когато си гледа собствената работа“, допълни той. \r\nДумите на Джонсън предизвикаха възмущение в британското общество. „Нашият Доналд Тръмп от магазин за една лира отново раздухва пламъците на ислямофобията, за да задвижи електоралните си амбиции“, смята депутатът от Лейбъристката партия Дейвид Лами.   Виктор Турмаков", "date": "2018.08.07", "title": "London Evening Standard: Борис Джонсън заяви, че жените в бурки приличат на „пощенски кутии“"}
{"url": "http://www.focus-news.net/news/2018/08/07/2553735/situatsiyata-sled-dazhdovete-e-ovladyana-no-bedstvenoto-polozhenie-v-obshtinite-kuklen-sadovo-rodopi-i-chepelare-ostava-v-sila-obzor.html", "text": "Ситуацията след дъждовете е овладяна, но остава в сила бедственото положение в общо четири общини в Пловдивско и Смолянско. Проливните дъждове нанесоха щети за детски хиляди левове върху пътната инфраструктура. Достъпът до няколко населени места в засегнатите общини бе затруднен заради свличаща се скална маса.  \r\nПловдив:  \r\nНа 2 август бе обявено бедствено положение в пловидвските общини Родопи, Садово и Куклен. Областният управител на Пловдив Здравко Димитров съобщи, че след инспекция в областта е взето решение бедственото положение в трите общини да бъде в срок от 7 дни. Притесненията му са свързани с община Куклен и в частност село Добралък, където има свлачища и паднали подпорни стени, а машини доукрепва пътя до селото.  \r\nОбластният управител обясни, че дигата в Община Садово е възстановена. Укрепването ѝ започна в понеделник сутринта по информация на кмета на общината Димитър Здравков. Той обърна внимание, че коритото на река Чая не е чистено от 20 години и настоя това да бъде направено от „Напоителни системи“. Димитър Здравков обясни, че десетки стопани от Садовско са пострадали при наводнението.  \r\nОстава и бедственото положение и в Община Родопи, където река Чая излезе от коритото си и заля пътя между селата Ягодово и Катуница. \r\nСмолян:  \r\nНе е отменено и бедственото положение в Община Чепеларе. Междувременно започна и обрушването по главния път до село Забърдо, където стана срутище вследствие на обилните дъждове. По информация на кмета на общината Славка Чакърова след обрушването ще може да се направи геоложко проучване, чиято цел е да установи на каква дълбочина е здрава основата. Славка Чакърова припомни, че общината е предприела аварийни действия преди месец и половина, в които е вложила минимални средства и поясни, че над 480 хил. лв. са необходими за трайно решение на проблема.  \r\nДеница КИТАНОВА", "date": "2018.08.07", "title": "Ситуацията след дъждовете е овладяна, но бедственото положение в общините Куклен, Садово, Родопи и Чепеларе остава в сила (ОБЗОР)"}
{"url": "http://www.focus-news.net/news/2018/08/07/2553739/daily-express-balgarski-migrant-e-osaden-na-sedem-godini-zatvor-vav-velikobritaniya-sled-katastrofa-pri-koyato-e-ubit-pensioner.html", "text": "Български мигрант, който  миналата година под въздействието на алкохол причинява  автомобилна катастрофа, при която загива възрастен шофьор на такси, е осъден на седем години затвор в Шотландия, предава   Daily Express. \r\nСлави Тодоров, под въздействие на алкохол врязва миналия юли своя джип в частно такси, шофирано от 76-годишния Нийл Маки в графство Айършир в Шотландия. Възрастният мъж умира по-късно в болницата от раните си. \r\nСъдът в Единбург осъди 34-годиншият Тодоров за причиняване на смърт с опасно шофиране под въздействие на алкохол, на равнища три пъти над разрешеното. \r\nСъдията по делото заяви, че е взел предвид, че извършителят е демонстрирал съжаление за случилото се, както и факта, че той наскоро се е върнал от България, където автомобилите шофират от обратната страна на пътищата в сравнение с Великобритания.   Виктор Турмаков", "date": "2018.08.07", "title": "Daily Express: Български мигрант е осъден на седем години затвор във Великобритания след катастрофа, при която е убит пенсионер"}
{"url": "http://www.focus-news.net/news/2018/08/07/2553740/pregled-na-osnovnite-temi-v-britanskiya-pechat-agentsiya-fokus.html", "text": "Европейската комисия разкритикува британското правителство, настоявайки, че ЕС не трябва да бъде обвиняван, ако Великобритания излезе от него без споразумение, пише   The Independent. \r\n„Преговарящите работят ден и нощ, 24 часа на денонощие, седем дни в седмица, за да има споразумение“, пише в заявление на ЕК, което опровергава думите на министъра на търговията на Великобритания Лиъм Фокс, че нейното „бездействие“ увеличава шансовете за Брекзит без споразумение. От там допълниха, че следващият кръг преговори ще се проведе между 16 и 17 август. \r\n„Дневният им ред ще се публикува в скоро време“, уточниха от ЕК. \r\nМеждувременно британското правителство не подкрепи думите на Лиъм Фокс, заявявайки, че продължава да работи над споразумение, „което не само да съвпада с интересите на Великобритания, но и на ЕС с неговите 27 страни членки“. \r\nОт там уточниха, че все пак „министърът на търговията има право да казва, че има риск преговорите да са неуспешни и затова правителството трябва да се подготви за всяка възможност“. \r\n*** \r\nБившият британски външен министър Борис Джонсън заяви, че мюсюлманките, които носят бурки „приличат на пощенски кутии“. Той уточни, че е против забраната им на публични места, но изрази мнение, че изглеждат „абсолютно нелепо“, пише   London Evening Standard. \r\nНеговите коментари, направени  като реакция на забраната за носене на бурки в Дания, предизвикаха ядосана реакция сред мюсюлманите във Великобритания и някои депутати, обвинили го в ислямофобия.  \r\n„Ако кажете, че бурката е потисническа, с вас съм. Ако казвате, че е странна и че тормози жените, то аз съм съгласен. Да не говорим, че в корана няма нищо писано по въпроса“, заяви Джонсън. „Направо е нелепо хората да се размотават наоколо, приличайки на пощенски кутии“, допълни той. \r\nСпоред него правителствените агенции и бизнесът трябва да имат право „да налагат дрес-код, който да позволява на техните служители да общуват с клиентите“, включително и позволявайки им да виждат техните лица.  \r\n„Тези ограничения не са същото като да се каже на свободна и пълнолетна жена какво да носи на обществено място, когато си гледа собствената работа“, допълни той. \r\nДумите на Джонсън предизвикаха възмущение в британското общество. „Нашият Доналд Тръмп от магазин за една лира отново раздухва пламъците на ислямофобията, за да задвижи електоралните си амбиции“, смята депутатът от Лейбъристката партия Дейвид Лами.  \r\n***   Български мигрант, който  миналата година под въздействието на алкохол причинява  автомобилна катастрофа, при която загива възрастен шофьор на такси, е осъден на седем години затвор в Шотландия. \r\nСлави Тодоров, под въздействие на алкохол врязва миналия юли своя джип в частно такси, шофирано от 76-годишния Нийл Маки в графство Айършир в Шотландия. Възрастният мъж умира по-късно в болницата от раните си. \r\nСъдът в Единбург осъди 34-годиншият Тодоров за причиняване на смърт с опасно шофиране под въздействие на алкохол, на равнища три пъти над разрешеното. \r\nСъдията по делото заяви, че е взел предвид, че извършителят е демонстрирал съжаление за случилото се, както и факта, че той наскоро се е върнал от България, където автомобилите шофират от обратната страна на пътищата в сравнение с Великобритания.  \r\n***   Британското правителство е готово да поиска от Русия да екстрадира двама мъже, за които смята, че са извършили нападението срещу бившия служител на руското ГРУ Сергей Скрипал в южния английски град Солсбъри. \r\nПрокуратурата на Великобритания е съставила молбата за екстрадиране и е готова да я предаде. Руското посолство в страната заяви, че не е получвало все още никакви официални молби.  \r\nВеликобритания обвинява Русия за отравянето на Скпипал с веществото „Новичок“, разработени в Съветския съюз през 70-те години. Русия отхвърля обвиненията. \r\nОчаква се молбите за екстрадиране да бъдат отхвърлени от Русия, което на свой ред ще засили напрежението между Лондон и Москва. \r\nРуската конституция забранява екстрадирането на руски граждани в други страни.  \r\nРешението да се поиска екстрадиране следва дебат в правителството, което е разделено между такива, които искат да засилят реакцията спремо Русия и тези, които смятат, че молбата е безполезен политически жест.", "date": "2018.08.07", "title": "Преглед на основните теми в британския печат (Агенция \"Фокус)"}
{"url": "http://www.focus-news.net/news/2018/08/07/2553729/regnum-prezidentat-na-iran-privetstva-reaktsiyata-na-evropa-spryamo-antiiranskite-sanktsii.html", "text": "Президентът на Иран Хасан Роухани приветства позициите, които страните от Европейския съюз заеха по отношение на антииранските санкции на САЩ, предава  Regnum. \r\n„Европа се противопоставя на действията на САЩ срещу Иран, въпреки че продължително време бе верен съюзник на Вашингтон“, заяви Роухани. Той допълни, че Техеран очаква от ЕС решения по иранската ядрена програма. \r\nСпоред него на Вашингтон не трябва да се вярва, когато говори за евентуално подновяване на преговорите с Техеран.  Виктор Турмаков", "date": "2018.08.07", "title": "Regnum: Президентът на Иран приветства реакцията на Европа спрямо антииранските санкции"}
{"url": "http://www.focus-news.net/news/2018/08/07/2553741/nezavisimaya-gazeta-spravedliva-rusiya-iska-da-provede-referendum-za-povishavaneto-na-pensionnata-vazrast.html", "text": "ЦИК на Русия е уведомена за желанието на инициативна група от опозиционната ляво-центристка партия „Справедлива Русия“ за провеждането на общонационален референдум относно повишаването на пенсионната възраст, пише  „Независимая Газета“ :. \r\nСпоред секретаря на ЦИК Мая Гришина  комисията ще има 10 дни, за да разгледа възможността за свикването на референдума. „Работим по въпроса, конкретно не може да посочим дати“, уточни тя. Тя допълни, че е „постъпило ходатайство за регистрация на създадена на територията на Москва регионална подгрупа на инициативен комитет по провеждане на референдум за това възрастта за пенсиониране, установена според националното законодателство, да не се променя“, посочи тя. \r\nГришина допълни, че молбата е подписана от няколко граждани, сред които кандидатът за кмет на Москва от „Справедлива Русия“ Иля Свиридов.  Виктор Турмаков", "date": "2018.08.07", "title": "„Независимая Газета“ : „Справедлива Русия“ иска да проведе референдум за повишаването на пенсионната възраст"}
{"url": "http://www.focus-news.net/news/2018/08/07/2553743/vzglyad-zashto-v-moskva-pristiga-vazmozhniyat-naslednik-na-trampi.html", "text": "В понеделник в Москва пристига американският сенатор Ранд Пол – републиканец, един от двамата сред всички сенатори, гласували миналата година против засилването на санкциите срещу Русия. Това е първото му посещение в страната и тя може да е важна, най-вече защото този сенатор напълно може да стане президент на САЩ, пише  „Взгляд“. \r\nСамият Ранд Пол съобщи в края на миналия месец след срещата на високо равнище между Тръмп и Путин, за посещението си в Русия: „Само след няколко седмици ще отида в Русия в опит да се обсъдят точките на контакт с нейните лидери и да се помогне за предотвратяването на по-нататъшни излишни ескалирания на напрежението ... Очаквам с нетърпение възможността да се консултирам с президента Тръмп в периода между неговото и моето посещения, както и възможността за поработя с дипломатите от двете страни , за да  се организира успешно пътуване и да подобрят отношенията. Може би на карта са заложени милиони човешки животи“. \r\n Не е известно дали неговата среща с Тръмп вече се е състояла, но в понеделник Пол пристигна в Москва – това бе потвърдено в Руския съвет на федерацията, от ръководителя на комисията по международните въпроси Константин Косачев, който се срещна с Пол. \r\n„Обсъдиха се въпросите около руско-американските отношения. Перспективите пред двустранните междупарламентарни връзки. В програмата на американската делегация се планират срещи в Думата, в МВнР. Ще има посещение и в Санкт-Петербург“. \r\nПол ще бъде съпроводен от члена на Сената на законодателното събрание на щата  Тексас Джо Фаафанс и с президента на американския външнополитически мозъчен тръст „Катон“ Питър Гетлер.  Въпреки, че преди месец Москва да бъде посетена от делегация в състав от шест сенатора и един конгресмен, пътуването на Ранд Пол е значително по-интересно и значимо. \r\nРаботата е там, че Пол не е редовен сенатор – макар и да не заема никакви ръководни длъжности в Сената, в която той вече девет години представлява щата Кентъки, а е човек, способен да стане президент на САЩ. Той вече се опита да стане такъв през 2016 г., но още от началото неговата ниша, а след това и президентското кресло бяха заети от Доналд Тръмп. \r\nПол не само, че е един от най-ярките, но може би и от най-независимите политици в американската политическа система. И това е наследствено – неговият баща, бившият член на Камарата на представителите Рон Пол се бори за правото да бъде номиниран за президент през 2008 и 2012 г., при това сред допитванията сред републиканските избиратели по едно време заемаше водеща позиция. \r\nРон Пол е предвестник на „чаеното движение“ – течение, което преди няколко години се опита да устрои революция в Републиканската партия. Последователен либертарианец и консерватор, той винаги е бил против Федералния резерв и банкерите, срещу американската експанзия и НАТО, за ограничаването на ролята на федералното правителство и против „вашингтонското блато“. \r\nНеговият син Ранд изповядва малко по-малко радикални възгледи, но променил кариерата си от лекарска на политическа, веднага стана звезда на „чаеното движение“. Изборите от 2016 г. трябваше да станат неговия звезден час – той бе не само най-умният и интелигентен сред кандидатите, но и най-независимият, най-радикален противник на „вашингтонското блато“. Преди кампанията допитванията показваха голямата популярност на Пол сред републиканските активисти и избиратели, макар и „чайниците“ да имат и други популярни кандидати. Но изведнъж се появи Доналд Тръмп. \r\nТой прехвана либертарианската и антиелитарната програма на Пол, а освен това сенаторът нямаше достатъчно напор и образност на изказа в представянето на своите възгледи. Разбира се, програмата на Тръмп не бе чисто либертарианска, но в цяла редица принципни въпроси тя увлича голям брой от избирателите на сенатора. А и Тръмп се изказва значително по-категорично и народно – влияние оказва както различието в темперамента, така и в опита с работата с публиката. За Пол това е първата общонационална кампания, както и за Тръмп, но милиардерът има огромен опит като телевизионен водещи шоумен. Затова, ако Пол се изказваше за уреждане на отношенията с Русия и говореше, че неговото първо посещение при избиране за президент ще бъде в Москва или Пекин, то Тръмп направо заяви, че иска „да се сдобри“ с Путин и това бе веднага запомнено от всичко. \r\nПол излезе от борбата за президентския пост и през ноември бе преизбран за шест години в Сената, но се знае, че не е изоставил президентските си амбиции. Сега той е на 55 години и пред него има много. При това той се държи също толкова независимо, както и преди – както по въпросите на вътрешната политика (често самичък се изправя срещу всичките си колеги сенатори), така и на външната. Например той бе един от двамата сенатори (вторият бе Бърни Сандърс, съперникът на Клинтън от Демократическата партия), сред стотиците, които през юли миналата година гласуваха против приемането на закона „За противодействие на противниците на Америка чрез санкции“, предвиждащ засилването на санкционния режим по отношение на Русия, Иран и КНДР. А четири месеца преди това Пол не подкрепи приемането на Черна гора в НАТО и тогава сенатор Джон Маккейн заяви, че „сенаторът от Кентъки сега работи за Владимир Путин\".  \r\nПол не работи нито за Путин (просто му стига смелостта да проведе през март тази година среща с новия посланик на Русия във Вашингтон Алексей Антонов), нито за Тръмп (Макар и американската преса да го нарича „може би единственият член на Конгреса на САЩ, който поддържа подхода на Тръмп към Москва) – той работи за себе си и за интересите на Америка. Неговата визия за САЩ в много отношения съвпада с представата на Тръмп и, което е още по-важно с това направление на движението, което задава Тръмп. И това прави сенатор Ранд Пол едва ли не най-добрият наследник на Тръмп селд 2024 г.  \r\nЗатова и първото посещение на Пол в Русия има толкова голямо значение – той за първи път със своите очи ще види  Русия, а Русия за първи път ще види Ранд Пол отблизо.   Виктор Турмаков", "date": "2018.08.07", "title": "„Взгляд“ : Защо в Москва пристига възможният наследник на Тръмп?"}
{"url": "http://www.focus-news.net/news/2018/08/07/2553742/reuters-ruskiyat-ministar-predsedatel-predupredi-che-vlizaneto-na-gruziya-v-nato-mozhe-da-predizvika-uzhasyavasht-konflikt.html", "text": "Руският министър-председател Дмитрий Медведев заяви, че бъдещо решение на НАТО да приеме Грузия в редиците си, би предизвикало „ужасяващ конфликт“, предава   Reuters. \r\n„Влизането на Грузия в НАТО може да предизвика ужасяващ конфликт. Не разбирам защо биха направили това“, заяви Медведев. Амбициите на Тбилиси предизвикват възмущение за Русия, която не иска нейните съседи да влизат в Алианса. През 2008 г. руските въоръжени сили влязоха в два сепаратистки региона на Грузия – Абхазия и Южна Осетия и са останали там от тогава.  \r\nЛидерите на НАТО обсъдиха връзките с Грузия и потвърдиха намерението си някой ден да я приемат по време на юлската среща на високо равнище през юли – нещо, което Медведев осъди. „Това е невероятно безотговорна позиция, която заплашва мира“. \r\nНа въпрос какво ще се случи, ако Грузия се присъедини към НАТО без Южна Осестия и Абхазия и дали има риск от конфликт, Медведев отговори положително. „Така е, защото Абхазия и Южна Осетия са независими държави. Надявам се  НАТО да има достатъчно разум и да не предприема мерки в тази насока“, допълни той.  Виктор Турмаков", "date": "2018.08.07", "title": "Reuters: Руският министър-председател предупреди, че влизането на Грузия в НАТО може да предизвика „ужасяващ конфликт“"}
{"url": "http://www.focus-news.net/news/2018/08/07/2553727/ria-novosti-gartsiya-smyata-otgovora-na-rusiya-za-izgonvaneto-na-diplomatite-za-ravnostoen.html", "text": "Според източник от правителствените кръгове на Гърция, с когото се е свързала  РИА Новости , ответните мерки на Русия във връзка с изгонването на руските дипломати от Атина, могат да се смятат за равностойни. \r\nНа 6 август в МВнР на Русия бе извикан посланикът на Гърция в Москва Андреас Фригинас, на когото бе връчена нота за приетите от руска страна огледални мерки в отговор на неприятелските действия на Атина през юли по отношение на руски дипломатически сътрудници и граждани. \r\n„Мерките, според мен, наистина са огледални. От Москва гонят служители на посолството, но не и дипломати“, заяви източникът, говорещ при условие за запазена анонимност. \r\nТой допълни, че представителят на посолството на Русия в Атина е бил извикан в гръцкото външно министерство, където му е обявено за демарша във връзка с действията на Москва срещу балканската държава. \r\nНа 11 юли гръцките медии съобщиха, че страната гони двама руски дипломати и забранява достъпа на територията на държавата на двама руски граждани. Според публикациите Гърция обвинява Русия в опит за подкопаване на националната сигурност.  Виктор Турмаков", "date": "2018.08.07", "title": "РИА Новости: Гърция смята отговора на Русия за изгонването  на дипломатите за равностоен"}
{"url": "http://www.focus-news.net/news/2018/08/07/2553746/pazardzhik-dolapche-za-pechene-na-kafe-i-pukanki-e-eksponatat-na-mesets-avgust-na-istoricheskiya-muzey-v-batak.html", "text": "Историческият музей в Батак обяви за експонат на месец август 2018 година долапче за печене на кафе и пуканки, съобщиха за  Радио „Фокус“ – Пазарджик  от музея. Долапчето е изработено от ламарина и е с цилиндрична форма. Има отвор и „вратичка”. През средата има дълга дръжка от дебела тел, завършваща с по две спираловидни пластинки от двете страни. \r\nВ миналото този интересен уред е служил на нашите предци за печене на кафе и пуканки.", "date": "2018.08.07", "title": "Пазарджик: Долапче за печене на кафе и пуканки е експонатът на месец август на Историческия музей в Батак"}
{"url": "http://www.focus-news.net/news/2018/08/07/2553744/afp-braziliya-zakriva-granitsata-si-s-venetsuela-sled-masovo-presichane-na-ikonomicheski-migranti.html", "text": "Бразилия закри северната си граница с Венецуела, за да забави масовата икономическа миграция от нея, предава   AFP. \r\nМярката следва решението на федерален съдия да сложи край на влизането в страната на нови венецуелци, докато големият брой имигранти от икономически затруднената южноамериканска държава, не бъдат разпределени по-равномерно в Бразилия. \r\nГраницата остава отворена за бразилци и за граждани на други държави, както и за венецуелци, готови да се върнат в родината си.  Виктор Турмаков", "date": "2018.08.07", "title": "AFP: Бразилия закрива границата си с Венецуела след масово пресичане на икономически мигранти"}
{"url": "http://www.focus-news.net/news/2018/08/07/2553745/vedomosti-pentagonat-zabrani-na-voennite-da-izpolzvat-mobilni-prilozheniya-s-funktsiya-za-geolokatsiya.html", "text": "Пентагонът забрани на американските военни да използват на служебните си и лични мобилни устройства приложения с функция на геолокация. Става дума не само за мобилни телефони, таблети и смарт-часовници, но и за фитнес-тракери, пише   Ведомости. \r\nЗабраната влиза в сила незабавно. На военните им е забранено да остават GPS-координати на местата за провеждане на специални операции. „Стремително растящия пазар на устройствата, приложенията и услугите с възможност за геолокация представляват съществен риск за намиращите се на служба сътрудници на министерството на отбраната и нашите военни операции по целия свят“, смятат в Пентагона. \r\nИзползването на функциите за геолокация може да стане причина за разкриване на лична информация и на местонахождението на военнослужещите. Това създава рискове за сигурността не само за самия военен, но и за обединените сили и мисии, отбелязват в американското министерство на отбраната.  Виктор Турмаков", "date": "2018.08.07", "title": "Ведомости: Пентагонът забрани на военните да използват мобилни приложения с функция за геолокация"}
{"url": "http://www.focus-news.net/news/2018/08/07/2553749/pregled-na-osnovnite-temi-v-ruskiya-pechat-agentsiya-fokus.html", "text": "ЦИК на Русия е уведомена за желанието на инициативна група от опозиционната ляво-центристка партия „Справедлива Русия“ за провеждането на общонационален референдум относно повишаването на пенсионната възраст, пише  „Независимая Газета“ :. \r\nСпоред секретаря на ЦИК Мая Гришина  комисията ще има 10 дни, за да разгледа възможността за свикването на референдума. „Работим по въпроса, конкретно не може да посочим дати“, уточни тя. Тя допълни, че е „постъпило ходатайство за регистрация на създадена на територията на Москва регионална подгрупа на инициативен комитет по провеждане на референдум за това възрастта за пенсиониране, установена според националното законодателство, да не се променя“, посочи тя. \r\nГришина допълни, че молбата е подписана от няколко граждани, сред които кандидатът за кмет на Москва от „Справедлива Русия“ Иля Свиридов. \r\n*** \r\nВ понеделник в Москва пристига американският сенатор Ранд Пол – републиканец, един от двамата сред всички сенатори, гласували миналата година против засилването на санкциите срещу Русия. Това е първото му посещение в страната и тя може да е важна, най-вече защото този сенатор напълно може да стане президент на САЩ, пише  „Взгляд“. \r\nСамият Ранд Пол съобщи в края на миналия месец след срещата на високо равнище между Тръмп и Путин, за посещението си в Русия: „Само след няколко седмици ще отида в Русия в опит да се обсъдят точките на контакт с нейните лидери и да се помогне за предотвратяването на по-нататъшни излишни ескалирания на напрежението ... Очаквам с нетърпение възможността да се консултирам с президента Тръмп в периода между неговото и моето посещения, както и възможността за поработя с дипломатите от двете страни , за да  се организира успешно пътуване и да подобрят отношенията. Може би на карта са заложени милиони човешки животи“. \r\n Не е известно дали неговата среща с Тръмп вече се е състояла, но в понеделник Пол пристигна в Москва – това бе потвърдено в Руския съвет на федерацията, от ръководителя на комисията по международните въпроси Константин Косачев, който се срещна с Пол. \r\n„Обсъдиха се въпросите около руско-американските отношения. Перспективите пред двустранните междупарламентарни връзки. В програмата на американската делегация се планират срещи в Думата, в МВнР. Ще има посещение и в Санкт-Петербург“. \r\nПол ще бъде съпроводен от члена на Сената на законодателното събрание на щата  Тексас Джо Фаафанс и с президента на американския външнополитически мозъчен тръст „Катон“ Питър Гетлер.  Въпреки, че преди месец Москва да бъде посетена от делегация в състав от шест сенатора и един конгресмен, пътуването на Ранд Пол е значително по-интересно и значимо. \r\nРаботата е там, че Пол не е редовен сенатор – макар и да не заема никакви ръководни длъжности в Сената, в която той вече девет години представлява щата Кентъки, а е човек, способен да стане президент на САЩ. Той вече се опита да стане такъв през 2016 г., но още от началото неговата ниша, а след това и президентското кресло бяха заети от Доналд Тръмп. \r\nПол не само, че е един от най-ярките, но може би и от най-независимите политици в американската политическа система. И това е наследствено – неговият баща, бившият член на Камарата на представителите Рон Пол се бори за правото да бъде номиниран за президент през 2008 и 2012 г., при това сред допитванията сред републиканските избиратели по едно време заемаше водеща позиция. \r\nРон Пол е предвестник на „чаеното движение“ – течение, което преди няколко години се опита да устрои революция в Републиканската партия. Последователен либертарианец и консерватор, той винаги е бил против Федералния резерв и банкерите, срещу американската експанзия и НАТО, за ограничаването на ролята на федералното правителство и против „вашингтонското блато“. \r\nНеговият син Ранд изповядва малко по-малко радикални възгледи, но променил кариерата си от лекарска на политическа, веднага стана звезда на „чаеното движение“. Изборите от 2016 г. трябваше да станат неговия звезден час – той бе не само най-умният и интелигентен сред кандидатите, но и най-независимият, най-радикален противник на „вашингтонското блато“. Преди кампанията допитванията показваха голямата популярност на Пол сред републиканските активисти и избиратели, макар и „чайниците“ да имат и други популярни кандидати. Но изведнъж се появи Доналд Тръмп. \r\nТой прехвана либертарианската и антиелитарната програма на Пол, а освен това сенаторът нямаше достатъчно напор и образност на изказа в представянето на своите възгледи. Разбира се, програмата на Тръмп не бе чисто либертарианска, но в цяла редица принципни въпроси тя увлича голям брой от избирателите на сенатора. А и Тръмп се изказва значително по-категорично и народно – влияние оказва както различието в темперамента, така и в опита с работата с публиката. За Пол това е първата общонационална кампания, както и за Тръмп, но милиардерът има огромен опит като телевизионен водещи шоумен. Затова, ако Пол се изказваше за уреждане на отношенията с Русия и говореше, че неговото първо посещение при избиране за президент ще бъде в Москва или Пекин, то Тръмп направо заяви, че иска „да се сдобри“ с Путин и това бе веднага запомнено от всичко. \r\nПол излезе от борбата за президентския пост и през ноември бе преизбран за шест години в Сената, но се знае, че не е изоставил президентските си амбиции. Сега той е на 55 години и пред него има много. При това той се държи също толкова независимо, както и преди – както по въпросите на вътрешната политика (често самичък се изправя срещу всичките си колеги сенатори), така и на външната. Например той бе един от двамата сенатори (вторият бе Бърни Сандърс, съперникът на Клинтън от Демократическата партия), сред стотиците, които през юли миналата година гласуваха против приемането на закона „За противодействие на противниците на Америка чрез санкции“, предвиждащ засилването на санкционния режим по отношение на Русия, Иран и КНДР. А четири месеца преди това Пол не подкрепи приемането на Черна гора в НАТО и тогава сенатор Джон Маккейн заяви, че „сенаторът от Кентъки сега работи за Владимир Путин\".  \r\nПол не работи нито за Путин (просто му стига смелостта да проведе през март тази година среща с новия посланик на Русия във Вашингтон Алексей Антонов), нито за Тръмп (Макар и американската преса да го нарича „може би единственият член на Конгреса на САЩ, който поддържа подхода на Тръмп към Москва) – той работи за себе си и за интересите на Америка. Неговата визия за САЩ в много отношения съвпада с представата на Тръмп и, което е още по-важно с това направление на движението, което задава Тръмп. И това прави сенатор Ранд Пол едва ли не най-добрият наследник на Тръмп селд 2024 г.  \r\nЗатова и първото посещение на Пол в Русия има толкова голямо значение – той за първи път със своите очи ще види  Русия, а Русия за първи път ще види Ранд Пол отблизо.  \r\n*** \r\n Министър-председателят на Русия Дмитрий Медведев заяви по време на интервю пред   „Коммерсант“,  че разширяването на НАТО не може да не предизвика притеснения от Москва, защото военните възможности на Алианса, включително и ядрените, са насочени срещу Русия. \r\nТой отбеляза, че НАТО „от всички страни се опитва да обкръжи Русия“, въпреки, че вече няма противопоставяне между Северноатлантическия алианс и Организацията на Варшавския договор. \r\n„А НАТО не просто продължава да съществува, а се разширява и се стараят да въвлекат все повече страни към него. Не може да се отнесем равнодушно към това, защото никой не е отменял ядрения паритет по света, никой не е отменял това, че за военните е крайно важно да разбират съотношението между стратегическите ядрени сили на различните държави. А страните от НАТО, каквото и да не  говорят нашите колеги от този съюз, въпреки това разглеждат Русия като потенциален противник. И е съвсем очевидно, че техните военни възможности, включително ядрената триада, са насочени срещу Русия“, поясни Медведев. \r\nСпоред него Русия „не може да не се притеснява“ от стесняващия се около нея пръстен от страни от НАТО „защото в случая не става дума само за стратегически ядрени сили, а вече за тактическо ядрено оръжие, което при приближаване към границите на Русия получава качествата на стратегическо. Става дума и за неядрените средства, които сега, предвид, че носят високоточен характер, са способни да нанесат колосални щети“. \r\n„С други думи разширяването на НАТО е несъмнена заплаха за Руската федерация, несъмнено предизвикателство“, заключи руският министър-председател. \r\n*** \r\nПентагонът забрани на военните да използват на служебните си и лични мобилни устройства приложения с функция на геолокация. Става дума не само за мобилни телефони, таблети и смарт-часовници, но и за фитнес-тракери, пише   Ведомости. \r\nЗабраната влиза в сила незабавно. На военните им е забранено да остават GPS-координати на местата за провеждане на специални операции. „Стремително растящия пазар на устройствата, приложенията и услугите с възможност за геолокация представляват съществен риск за намиращите се на служба сътрудници на министерството на отбраната и нашите военни операции по целия свят“, смятат в Пентагона. \r\nИзползването на функциите за геолокация може да стане причина за разкриване на лична информация и за местонахождението на военнослужещите. Това създава рискове за сигурността не само за самия военен, но и за обединените сили и мисии, отбелязват в американското министерство на отбраната. \r\n***", "date": "2018.08.07", "title": "Преглед на основните теми в руския  печат (Агенция \"Фокус)"}
{"url": "http://www.focus-news.net/news/2018/08/07/2553751/reuters-chetima-dushi-zagivat-pri-vzriv-na-mina-v-yuzhen-kitay.html", "text": "Четирима работници са загинали, а други девет се смятат за изчезнали след експлозия във въглищна мина в китайската провинция Гуйджоу, предава   Reuters. \r\nИнцидентът се е случил в мина, собственост на частната копания „Панан“ в град Панжоу. Мината има изчислен годишен капацитет от 300 хил. тона. Според местните власти тя е трябвало да отговори на някои претенции към сигурността, повдигнати през април от властите.  \r\nПричините за инцидента са наизвестни, в момента тече спасителна работа. \r\nИнцидентът се случва скоро след по-мащабен взрив в железен рудник в китайската провинция Ляонинг, убил 11 души.  Виктор Турмаков", "date": "2018.08.07", "title": "Reuters: Четима души загиват при взрив на мина в Южен Китай"}
{"url": "http://www.focus-news.net/news/2018/08/07/2553750/varna-shte-posreshtne-s-bogata-programa-svoya-praznik-sveto-uspenie-bogorodichno.html", "text": "Радио „Фокус“ – Варна от Община Варна. Събитията са организирани от Община Варна, със съдействието на Военноморските сили и Варненската и Великопреславска митрополия. Точно в 09.00 часа на 15 август ще започне тържествена архиерейска Света литургия в Катедралния храм „Св. Успение Богородично“. В 10.30 часа ще бъде издигнат тържествено флагът на града, след което ще се проведе литийно шествие с чудотворната икона на света Богородица. \r\nЗа децата на сцена „Раковина“ от 10.30 часа е предвиден спектакълът „Джобни чародейства“ на Мануела Саркисян, в 11.30 часа ще бъде открито специално ателие за изработване на кукли с водещ Мария Банова, а от 19.00 часа следват забавни минути с Богдан Томов. За любителите на народната музика от 17.30 часа, също на сцена „Раковина“, ще свири гайдарският оркестър „Диньо Маринов“ при Народно читалище „Васил Левски 1945“. От 20.00 часа ще се проведе традиционният концерт на пл. „Независимост“ със солисти и оркестър на Държавната опера, под диригентството на Мартин Пантелеев. \r\nВ 20.00 часа в Летния театър ще започне церемония по връчване на почетни звания и отличия на Община Варна, след което програмата ще продължи с концерт  на Михаил и Кристина Белчеви и фолклорните ансамбли „Варна“ и „Тракия“ – Пловдив. \r\nЗа 21.00 часа е предвиден концерт в свободната зона на пристанището. В него ще се включат музикалното поп дуо „Моранди“ от Румъния, Славин Славчев и групата Julian’s Laughter, Атанас Колев, Папи Ханс, Виктория Георгиева, 100 кила, Deep Zone Project и Орлин Павлов. Около 23.20 часа ще започнат празнични илюминации. \r\nМарияна ВАЛЕНТИНОВА", "date": "2018.08.07", "title": "Варна ще посрещне с богата програма своя празник - Свето Успение Богородично"}
{"url": "http://www.focus-news.net/news/2018/08/07/2553738/reuters-rusiya-izgoni-gratski-diplomati-kato-otvetna-myarka.html", "text": "Руските власти съобщиха, че са привикали гръцкия посланик в Москва и са му заявили, че отговарят реципрочно на неприятелското решение на Атина да изгони двама руски дипломати, предава   Reuters. \r\nГърция съобщи през юли, че гони двама руски дипломати и забранява достъпа до страната на други двама души за опит за подкупване на длъжностни лица и да провалят споразумението, което да позволи на Македония да се присъедини към НАТО. Русия отхвърля обвиненията. \r\nРешението на Гърция да гони руски дипломати развали отношенията между Атина и Москва, които имат силно развити религиозни и културни връзки. \r\nРуското външно министерство съобщи, че е отговорило с „реципрочни мерки“ от негова страна. Според руските медии властите са изгонили търговски представител на балканската държава, както и неин дипломатически служител, отговарящ за комуникационната политика с Москва. Високопоставен служител в гръцкото МВнР също е загубил правото си да влиза на територията на Русия.  Виктор Турмаков", "date": "2018.08.07", "title": "Reuters: Русия изгони гръцки дипломати като ответна мярка"}
{"url": "http://www.focus-news.net/news/2018/08/07/2553753/sport-vav-frenskoto-futbolno-parvenstvo-shte-se-izpolzva-sistema-za-videonablyudenie.html", "text": "В новия сезон на френското футболно първенство ще се използва система за видеопомощ на арбитрите (ВАР).  \r\nЗа първи път системата ще се използва в мача от първи кръг между Марсилия и Тулуза, който ще се проведе на 10 август. \r\nПрез последния сезон ВАР се използва вече на първенствата в Италия и в Германия.  Виктор Турмаков", "date": "2018.08.07", "title": "Спорт: Във френското футболно първенство ще се използва система за видеонаблюдение"}
{"url": "http://www.focus-news.net/news/2018/08/07/2553754/pregled-na-mezhdunarodnite-novini-do-6-chasa-agentsiya-fokus.html", "text": "Посланикът на Гърция в Москва Андреас Фриганас в понеделник е бил привикан в Министерството на външните работи на Русия, където му е връчена нота за приемането на огледални ответни мерки за изгонването на руските дипломати от Атина, се казва в разпространено от външното ведомство съобщение. \r\n„В МВнР на Русия бе привикан посланикът на Гърция в Руската Федерация Андреас Фриганас, където му бе връчена нота, информираща, че руската страна е приела огледални мерки по отношение на недружествените действия на Атина през юли т.г. по отношение на руски дипломатически сътрудници и граждани“, съобщиха от министерството. \r\nТАСС припомня, че на 11 юли вестник „Катимерини“, позовавайки се на свои източници, съобщи, че гръцкото правителство е взело решение да изгони двама руски дипломати и да обяви още двама руски граждани за персона нон грата в страната. Както информира изданието, Атина ги обвини в намеса във вътрешните работи на страната, както и в действия, подриващи националната сигурност. По-късно говорителят на кабинета на министрите на Гърция Димитрис Цанакопулос потвърди информацията в ефира на британската телевизия Sky. \r\nВ последствие официалният представител на руското МВнР Мария Захарова заяви, че това ще се отрази негативно на двустранните отношения и ще последва огледален отговор от руска страна.  Сръбската демократическа партия (СДП) реши да излезе от всички коалиции на общинско ниво, които има с управляващата Сръбска прогресивна партия (СПП). \r\nПо неговите думи, изказани на пресконференция в Белград в понеделник, партията излиза от коалициите със СПП в 14 общини, като все още не е ясно колко местни правителства ще паднат от власт в резултат от това. \r\nКакто обясни Йованович, решението за прекратяване на коалицията с управляващата партия на президента Александър Вучич е взето, защото фракцията е „направила държавна измяна, като е предала Косово и Метохия“.  Той заяви, че СДП прави разлика между местна и национална политика, но тя може да бъде осъществявана „при нормални политически обстоятелства“, които вече не съществуват. \r\nПредседателят на демократическата партия допълни, че решението „не е свързано с решение за присъединяване към опозиционния Съюз за Сърбия“. \r\n„През есента ще решим как да спрем тази лудост по най-добрия начин. Ако това е Съюзът, нека е Съюзът, ако е нещо друго, нека е нещо друго“, подчерта Йованович. \r\nПо неговите думи, вътрешният диалог за Косово и Метохия, иницииран от лидера на СПП и президент на Сърбия Вучич е бил „фарс“ и е послужил, „за да се подготви почвата за капитулация и предаване на държавата“ – и разкритикува държавния глава за скорошните му изявления, които той смята за скандални и обидни. \r\nЙованович припомни думите на Вучич, че „всеки сърбин знае, че Косово е загубено“, както и че президентът „е изразил надежда“ за подписване на легално обвързващо споразумение с Прищина. Освен това президентът е казал, че в резолюция 1244 на Съвета за сигурност на ООН „не се говори за Сърбия“. \r\n„Питам го публично: защо той релативизира документ, който ясно заявява, че Косово е Сърбия“, заяви политикът. \r\nПредседателят на политическия съвет на СДП Милош Кович заяви пред журналистите, че „всички маски паднаха“ и това излиза извън рамките на законността, Конституцията и международните договори, а Вучич и неговите съдружници влизат в сферата на „държавната измяна“. \r\n***  Американският сенатор Ранд Пол (Републиканска партия, Кентъки) покани руски депутати да посетят Вашингтон, след като самият той проведе среща с тях в Москва и заяви, че ще се бори срещу въвеждането на нови санкции спрямо Русия. \r\nСенаторът, който е съюзник на президента на САЩ Доналд Тръмп, заяви, че е пътувал до руската столица, за да засили дипломатическите връзки между Москва и Вашингтон, които според него са в обтегнато положение. \r\n„За мен е удоволствие да обявя, че ще продължим разговорите си“, заяви Пол след като се срещна с Константин Косачев, председател комисията по международни отношения на горната камара на руския парламент, както и с бившия посланик на Русия в САЩ Сергей Кисляк. \r\n„Ние се разбрахме да поканим руски депутати и сенатори в САЩ. Мисля, че това е извънредно важно. Тези, които смята, че между нашите страни не трябва да има дипломация, бъркат много“, смята Пол.  \r\nТой допълни, че е против новите санкции срещу Русия, които се подкрепят от голяма група американски конгресмени и от Републиканската, и от Демократическата партия, но допълни, че е гласът на малцинството. \r\n„В момента в САЩ се води санкционна истерия“, заяви сенаторът.  Съветникът по национална сигурност на Белия дом Джон Болтън заяви, че президентската администрация на Тръмп не иска промяна в режима на Иран, въпреки, че отново налага санкциите срещу Ислямската република, които бяха свалени от администрацията на неговия предшественик Барак Обама в рамките на ядреното споразумение от  2015 г. \r\n„Нашата политика не е смяна на режима“, заяви Болтън. „Искаме да упражним безпрецедентен натиск спрямо правителството на Иран, за да променим поведението му. За момента не показват, че са готови за това“, уточни той. \r\nСъщевременно съветникът уточни, че протестите в Иран с призиви за реформи „отразяват дългогодишната съпротива в Иран срещу режима“ и „не се дължат на повторното налагане на американските санкции“. „Правителството е на клатеща се основа. Реалният въпрос е дали Корпусът на стражите на Ислямската революция и аятоласите са готови да използват сила срещу собствения си народ“, допълни той. \r\nБолтън заяви, че САЩ ще продължат да се съсредоточават Иран никога да не получи ядрено оръжие и негови носители. \r\n***   Руският министър-председател Дмитрий Медведев заяви, че бъдещо решение на НАТО да приеме Грузия в редиците си, би предизвикало „ужасяващ конфликт“> \r\n„Влизането на Грузия в НАТО може да предизвика ужасяващ конфликт. Не разбирам защо биха направили това“, заяви Медведев. Амбициите на Тбилиси предизвикват възмущение за Русия, която не иска нейните съседи да влизат в Алианса. През 2008 г. руските въоръжени сили влязоха в два сепаратистки региона на Грузия – Абхазия и Южна Осетия и са останали там от тогава.  \r\nЛидерите на НАТО обсъдиха връзките с Грузия и потвърдиха намерението си някой ден да я приемат по време на юлската среща на високо равнище през юли – нещо, което Медведев осъди. „Това е невероятно безотговорна позиция, която заплашва мира“. \r\nНа въпрос какво ще се случи, ако Грузия се присъедини към НАТО без Южна Осестия и Абхазия и дали има риск от конфликт, Медведев отговори положително. „Така е, защото Абхазия и Южна Осетия са независими държави. Надявам се  НАТО да има достатъчно разум и да не предприема мерки в тази насока“, допълни той. \r\nПревод и редакция:", "date": "2018.08.07", "title": "Преглед на международните новини до 6 часа /Агенция “Фокус”/"}
{"url": "http://www.focus-news.net/news/2018/08/07/2553748/kommersant-dmitriy-medvedev-zayavi-che-razshirenieto-na-nato-e-zaplaha-za-rusiya.html", "text": "Министър-председателят на Русия Дмитрий Медведев заяви по време на интервю пред   „Коммерсант“,  че разширяването на НАТО не може да не предизвика притеснения от Москва, защото военните възможности на Алианса, включително и ядрените, са насочени срещу Русия. \r\nТой отбеляза, че НАТО „от всички страни се опитва да обкръжи Русия“, въпреки, че вече няма противопоставяне между Северноатлантическия алианс и Организацията на Варшавския договор. \r\n„А НАТО не просто продължава да съществува, а се разширява и се старае да въвлече все повече страни към него. Не може да се отнесем равнодушно към това, защото никой не е отменял ядрения паритет по света, никой не е отменял това, че за военните е крайно важно да разбират съотношението между стратегическите ядрени сили на различните държави. А страните от НАТО, каквото и да не  говорят нашите колеги от този съюз, въпреки това разглеждат Русия като потенциален противник. И е съвсем очевидно, че техните военни възможности, включително ядрената триада, са насочени срещу Русия“, поясни Медведев. \r\nСпоред него Русия „не може да не се притеснява“ от стесняващия се около нея пръстен от страни от НАТО „защото в случая не става дума само за стратегически ядрени сили, а вече за тактическо ядрено оръжие, което при приближаване към границите на Русия получава качествата на стратегическо. Става дума и за неядрените средства, които сега, предвид, че носят високоточен характер, са способни да нанесат колосални щети“. \r\n„С други думи разширяването на НАТО е несъмнена заплаха за Руската федерация, несъмнено предизвикателство“, заключи руският министър-председател.  Виктор Турмаков", "date": "2018.08.07", "title": "„Коммерсант“ : Дмитрий Медведев заяви, че разширението на НАТО е заплаха за Русия"}
{"url": "http://www.focus-news.net/news/2018/08/07/2553732/the-independent-evropeyskata-komisiya-zayavi-che-es-ne-tryabva-da-bade-obvinyavan-ako-velikobritaniya-izleze-bez-dogovor.html", "text": "Европейската комисия разкритикува британското правителство, настоявайки, че ЕС не трябва да бъде обвиняван, ако Великобритания излезе от него без споразумение, пише   The Independent. \r\n„Преговарящите работят ден и нощ, 24 часа на денонощие, седем дни в седмица, за да има споразумение“, пише в заявление на ЕК, което опровергава думите на министъра на търговията на Великобритания Лиъм Фокс, че нейното „бездействие“ увеличава шансовете за Брекзит без споразумение. От там допълниха, че следващият кръг преговори ще се проведе между 16 и 17 август. \r\n„Дневният им ред ще се публикува в скоро време“, уточниха от ЕК. \r\nМеждувременно британското правителство не подкрепи думите на Лиъм Фокс, заявявайки, че продължава да работи над споразумение, „което не само да съвпада с интересите на Великобритания, но и на ЕС с неговите 27 страни членки“. \r\nОт там уточниха, че все пак „министърът на търговията има право да казва, че има риск преговорите да са неуспешни и затова правителството трябва да се подготви за всяка възможност“.  Виктор Турмаков", "date": "2018.08.07", "title": "The Independent: Европейската комисия заяви, че ЕС не трябва да бъде обвиняван, ако Великобритания излезе без договор"}
{"url": "http://www.focus-news.net/news/2018/08/07/2553756/reuters-prokuraturata-v-sloveniya-obvini-15-dushi-za-koruptsiya-v-bolnitsite.html", "text": "Словенската специална прокуратура повдигна обвинения срещу 15 души, включително осем лекари и компания за корупция в болниците. Този скандал заплашва да разклати силно здравеопазването в малката балканска държава, предава   Reuters. \r\nОбвиненията са повдигнати срещу 10 служители на болници, които са получавали подаръци, свързани с покупката на медицинско оборудване и лекарства. Двама от десетимата са обвинени в пране на пари, а един в подправяне на документация и укриване на доказателства. \r\nОще трима души са обвинени в даване на подкупи, а още двама също за пране на пари.  \r\nПрокуратурата съобщава, че е започнала разследването през 2013 г. и е разкрила, че доставчиците на медицинско оборудване са предлагали подкупи на доктори и други служители на болниците. Според нея престъпната дейност е струвала 1,18 млн. евро на данъкоплатците.  Виктор Турмаков", "date": "2018.08.07", "title": "Reuters: Прокуратурата в Словения обвини 15 души за корупция в болниците"}
{"url": "http://www.focus-news.net/news/2018/08/07/2553755/ea-daily-v-rumaniya-sa-otkrili-krepost-postroena-predi-3400-godini.html", "text": "В Западна Румъния са открили крепост, която според учените е била построена преди 3400 години в Бронзовата епоха. По време на разкопките се изяснява, че укреплението се простира на 90 хектара, което е тройно по-голямо от размерите на полумитичната Троя, предава   EA Daily. \r\nРумънските и германските археолози са започнали разкопките край град Сънтана още през 2009 г. Но едва сега учените са открили колко мащабна е находката им. \r\n„Площта на Троя е 29 хектара, а тази на Сънтана е най-малко 89. Зданията на Троя са направени от камък, а тук от глина и дърва. Самата крепост е оградена от четириметров ров и земен вал, висок повече от 20 метра. Ние се намираме пред една от най-големите и внушителни крепости в Европа“, заяви професорът от румънския Институт по археология и история на изкуствата Флорин Гогалтан. \r\nПо време на разкопките са открити останките на дворец с дължина от 100 метра и ширина от 40. \r\nСпоред проф. Рюдигер Краузе от германския университет „Йохан Волфганг Гьоте“ крепостта все още съдържа немалко исторически загадки. Според него това е най-голямото укрепление от епохата, откривано някога и допълни, че сега учените трябва да изяснят защо хората са построили крепостта именно на това място в Европа.  Виктор Турмаков", "date": "2018.08.07", "title": "EA Daily: В Румъния са открили крепост построена преди 3400 години"}
{"url": "http://www.focus-news.net/news/2018/08/07/2553736/ria-novosti-es-vavezhda-pravila-otmenyashti-v-deystviyata-na-sasht-sreshtu-iran.html", "text": "Европейският съюз ще въведе в действие от днес, 7 август, законодателство, отменящо на територията на ЕС действието на извънтериториалните санкции на САЩ по отношение на Иран, предава  РИА Новости. \r\n„Поради това, че първата серия отново въвеждани от САЩ санкции по отношение на Иран влизат в сила, в действие влиза и обновеният Блокиращ статут на ЕС, за смекчаването на влиянието върху интересите на компаниите на Съюза, водещи законен бизнес с Иран“, пише в официално заявление на ЕК. Става дума за обновения статут от 1996 г.  \r\nПрезидентът на САЩ Доналд Тръмп обяви в началото на май, че Вашингтон се оттегля от споразумение с Иран за ядрената програма. Той докладва за възстановяването на всички санкции срещу Техеран, включително и за второстепенните, т.е. по отношение на други страни, които осъществяват бизнес с Иран. \r\nАктуализирането на Устава на блокирането е част от подкрепата на ЕС за изпълнението на ядрената сделка с Иран, търговските и икономически отношения със страната. \r\nАктуализираният Устав за блокиране ще забрани на жителите и фирмите от ЕС да следят съответните извънтериториални санкции на Съединените щати.  \r\nТези правила също така анулират на територията на ЕС съдебните решения на чуждестранни съдилища, произтичащи от тези санкции на САЩ, свидетелстват материалите на ЕК. \r\nСтатутът ще позволи на жителите и фирмите в Съюза да поискат чрез съдилищата на страните от ЕС обезщетение за щети от такива санкции от физически лица и фирми, които са ги наложили.   Виктор Турмаков", "date": "2018.08.07", "title": "РИА Новости: ЕС въвежда правила, отменящи в действията на САЩ срещу Иран"}
{"url": "http://www.focus-news.net/news/2018/08/07/2553757/aktualna-patna-obstanovka.html", "text": "Информация за състоянието на републиканските пътища, предоставена от  Агенция “Пътна инфраструктура” . Ограничения за товарни автомобили:  \r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\n1)\tза периода от 01 юни до 15 септември 2018 г. за дните петък - неделя: Ограниченията важат само за следните участъци от републиканската пътна мрежа: \r\nАМ „Тракия“ ограничението в движението на МПС над 12 т ще бъде както следва: \r\nв петък от 18 ч. до 20 ч. в посока София – Пловдив; \r\nв неделя от 16 ч. до 20 ч. в посока Бургас – София. \r\nАМ „Струма“: \r\nв събота от 10 ч. до 14 ч. в посока п. в. „Даскалово“ – ГКПП „Кулата“. \r\nАМ „Марица“: \r\nв неделя от 16 ч. до 20 ч. в посока Свиленград – АМ „Тракия“. \r\nи за дните петък – от 17:00 часа до 20:00 часа и неделя – от 14:00 часа до 20:00 часа: \r\n•\tпът I-1 с. Ребърково – Ботевград, като движението се пренасочва по път II-16 Ребърково – Своге – София; \r\n•\tпът I-1 Благоевград – ГКПП „Кулата“; \r\n•\tпът I-5 Русе – Велико Търново; \r\n•\tпът I-9 Варна – Бургас; \r\n•\tпът II-99 Бургас – Царево. \r\n2) целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n•\tВсички автомагистрали;  \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София; \r\n•\tпът I-1 Благоевград-ГКПП „Кулата“; \r\n•\tпът I-4 п. в. „Коритна“-Велико Търново-Шумен; \r\n•\tпът I-5 Русе-Велико Търново; \r\n•\tпът I-8 ГКПП „Калотина“-София; \r\n•\tпът I-9 Варна-Бургас; \r\n•\tпът II-18 Околовръстен път София; \r\n•\tпът II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. Състояние на автомагистралите:  \r\nАМ „Тракия“:  \r\nОбласт Бургас: \r\nOо 14.08.2018 г. oвижението от км 343 до км 359+475 в участъка Кръстина – Ветрен се осъществява в една лента в определени участъци поради частични ремонтни дейности на асфалтовата настилка. Шофьорите да се движат с повишено внимание  и съобразена скорост, спазвайки пътната сигнализация. \r\nАМ „Хемус“:  \r\nОбласт София:  \r\nДо 20.12.2018 г. в участъците: \r\n\tот км 29+860 до км 35+150 движението се осъществява двупосочно в платното посока Варна поради ремонтни дейности на виадукт при км 33+600 и тунел „Витиня“ в посока София.  \r\n\tот км 36+170 до км 36+710 движението се извършва двупосочно в платното посока Варна поради аварийно – възстановителни дейности по виадукт „Коренишки дол“ при км 36+450 в посока София. \r\n\tот км 36+770 до км 38+150 движението се осъществява двупосочно в платното посока София поради аварийно – възстановителни дейности на виадукт при км 37+920 в посока Варна. \r\n\tот км 30+260 до км 47+060 /от п.в. \"Витинска река\" до п.в. Ботевград/ е ограничено за МПС над 12 тона в двете посоки поради ремонтно – възстановителни дейности по виадукт „Коренишки дол“ при км 36+450. Движението се осъществява по обходен маршрут: п.в. \"Витинска река\" – път I-1 /София – Ботевград/ - път II-17 /Ботевград – АМ „Хемус“/ – п.в. Ботевград. \r\nАМ „Струма“:  \r\nОбласт Благоевград:  \r\nОт 7 до 17 часа всеки ден до 10.08.2018 г. в участъка Ново Делчево – Кулата от км 152 до км 166 се извършва косене на тревни площи в средна разделителна ивица. Шофьорите да се движат с повишено внимание  и съобразена скорост, спазвайки пътната сигнализация. \r\nОбласт Кюстендил:  \r\nОт 8 до 18 часа на 07.08.2018 г. движението в участъка София – Благоевград при км 62+900 се осъществява в една лента поради краткотрайни ремонтни работи на пътните платна. Движението се извършва с пропускателен режим последователно в изпреварващата и в активната лента за движение. Сигнализирано с пътни знаци и е въведено ограничение на скоростта до 70 км/ч. Шофьорите да се движат с повишено внимание и съобразена скорост, спазвайки пътната сигнализация. \r\nАМ „Марица“: няма ограничения. \r\nАМ „Черно море“: няма ограничения. \r\nАМ „Люлин“:  \r\nОбласт София:  \r\nДвижението в участъка София – Перник е ограничено за леки МПС до 12 тона от км 7+100 до км 12+860 поради обрушване на ската при км 9+600. Движението се осъществява по обходен маршрут: в посока Перник се отклонява на п.в. „Мало Бучино“ по път II-1801 /Околовръстен път София – кв. Суходол – Мало Бучино – Големо Бучино – Перник/. Срок от 10:00 до 18:00 часа до 15.08.2018 г. В петъчните дни ограничението ще е валидно до 15:00 ч., в съботните дни ограничението ще е само от 13:00 до 18:00 ч., в неделните дни ограничения няма да има. \r\nДвижението по АМ \"Люлин\" е затруднено за МПС над 12 т от км 7+100 до км 12+860 поради обрушване на ската при км 9+600. Движението се осъществява с поетапно пропускане в интервал от 2 часа, както следва: от 10:00 до 12:00 часа; от 13:00 до 15:00 часа и от 16:00 до 18:00 часа автомобилите изчакват на определените места. В часовете от 12:00 до 13:00 часа; от 15:00 до 16:00 часа и след 18:00 движението се възстановява. Срок от 10:00 до 18:00 часа на 15.08.2018 г. В петъчните дни ограничението ще е валидно до 15:00 ч., в съботните дни ограничението ще е само от 13:00 до 18:00 ч., в неделните дни ограничения няма да има. \r\nДвижението по АМ „Люлин“ в посока София от км 7+100 до км 12+860 е ограничено за всички МПС поради изтичане на кална маса и опасност от срутване на скална маса на пътното платно при км 9+600. Ограничението е от втори тунел „Люлин“ до първи тунел „Мало Бучино“, където движението на всички МПС се осъществява двупосочно в платното посока София – Перник.  \r\nАлтернативни маршрути:  \r\n- за автомобили до 12 тона по път I-1 от пътен възел Драгичево – Владая – София и обратно.  \r\n- само за леки автомобили по път 1801 Перник – Мало Бучино – Суходол и обратно. Път 1801 Перник – Мало Бучино – Суходол е забранен за МПС над 12 тона. Срок до 15.08.2018 г. \r\nОбласт Перник:  \r\nДвижението по АМ Люлин в участъка от п. в. Даскалово до граница с област София е ограничено за МПС до 12 тона поради обрушване на ската при километър 9+600. Движението за тежкотоварните МПС над 12 тона се спира поетапно с изчакване на място с продължителност от два часа за периода от 10:00 до 18:00 часа. Леките автомобили се пренасочват по обходен маршрут по път I-1 през Владая и през път III-1801 Големо Бучино – Перник. /Път 1801 Перник – Мало Бучино – Суходол. Път III-1801 е забранен за МПС над 12 тона./ В петъчните дни ограничението ще е валидно до 15:00 ч., в съботните дни ограничението ще е само от 13:00 до 18:00 ч., в неделните дни ограничения няма да има. Срок от 10:00 до 18:00 часа до 15.08.2018 г. Въведени ограничения по основните пътни направления:  \r\n1. Проходи: \r\n- „Върбишки“ - затворен за всички МПС - целогодишно;  \r\n- „Златишки“ - затворен за всички МПС - целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС; \r\n- „Републиката“ - отворен за всички МПС; \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Троянски“ - отворен за всички МПС; \r\n- „Вратник“ - забранен за МПС над 10 т - целогодишно; \r\n- „Дюлински“ - забранен за МПС над 3,5 т - целогодишно; \r\n- „Пампорово“ - забранен за МПС над 3,5 т - целогодишно;  \r\n- „Петрохан“ - целогодишно е забранен за МПС над 12 т, както и тегленето на ремаркета и полуремаркета; \r\n- „Твърдишки“ - забранен за МПС над 10 т - целогодишно; \r\n- „Шипка“ - целогодишно е забранено движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4.  Състояние на републиканската пътна мрежа:  Ограничения в движението на МПС по първокласната пътна мрежа:  \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Видин: \r\nДвижението по път I-1 при км 5+615 се осъществява двупосочно в едното платно поради ремонтни дейности на пътен надлез при км 5+615 от прилежащата инфраструктура на Дунав мост 2. Срок до 25.08.2018 г. \r\nОбласт Монтана:  \r\nПри км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер. Движението на МПС при км 120+390 от Монтана посока Вършец се отклонява по път ІІІ-1621 Сумер – Вършец. Срок до 22.11.2018 г. \r\nОбласт Враца: \r\nДо 30.10.2018 г. движението по път I-1 Монтана – Враца в района на с. Краводер в участъка oт км 128+369 до км 133+559 е ограничено за всички МПС поради ремонт на мостово съоръжение в района на село Краводер. \r\nОбходен маршрут за МПС с обща маса над 10 т: \r\n- В направление София – Видин: Обходен път на гр. Враца, път III-101 Враца – Криводол – път II-13 Криводол – Липен – Стубел – Крапчене, път I-1; \r\n- В направление Видин – София: път I-1, път III-1302 Краводер – Пудрия – Големо Бабино – Криводол, по уличната мрежа през гр. Криводол, път III-101 Криводол – Враца – Обходен път на гр. Враца. \r\nОбходен маршрут за МПС с обща маса до 10 т: \r\n- В направление София – Видин: път I-1, път III-162 Бели извор – Стояново, път III-1621 Стояново – Сумер, по уличната мрежа през с. Сумер, път I-1; \r\n- В направление Видин – София: път I-1, път III-1302 Краводер – Пудрия – Големо Бабино – Криводол, път II-13 през гр. Криводол, път III-101 Криводол – Враца – Обходен път на гр. Враца. \r\nОграничението е сигнализирано с пътни знаци. \r\nОбласт София:  \r\nЗабранено е движението на всички МПС в участъка Жерково – Елешница от км 224+600 до км 229+700 поради намален габарит на пътното платно. Срок до 31.08.2018 г.  \r\nОт км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок до 13.09.2018 г.  \r\nВъведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва: \r\n- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София. През останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.12.2018 г.;  \r\nДвижението по път I-1 София – Ботевград при Бебреш се извършва с повишено внимание поради свлачище на км 202+650 в посока Ботевград. Срок до 31.08.2018 г.; \r\nДвижението по път София – Перник при разклонението за с. Драгичево от км 281+890 се ограничава в една лента за движение в лявото платно преди кръстовището и се отваря след него при км 282+115. Скоростта на движение се ограничава до 40 км/час. Срок 30.09.2018 г.; \r\nОбласт Перник:  \r\nДвижението по път I-1 София – Перник от км 282+485 до км 285+600 в участъка от граница София до кръстовище Драгичево е ограничено за тежкотоварни автомобили с тегло над 15 т . Участъкът е сигнализиран с пътни знаци. Движението е пренасочено по АМ „Люлин“. Срок до 31.01.2019 г. \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г. \r\nПоради неравности на пътната настилка на път I-1 /Е79/ (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) – дясно в посока Перник – Кулата скоростта на движение е ограничена на 80 км/ч. Срок до 31.01.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението н участъка Правец – с. Разлив – Трудовец – Ботевград в участъка от км 193+345 /отклонение за п.в. „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ /за п.в. „Правец“/, път ІІ-17 (Мездра-Ботевград), пътен възел І-3, пътен възел „Ботевград“ на АМ „Хемус“ и обратно. Срок до 30.09.2018 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Ловеч: \r\nДвижението по път I-4 п. в. Коритна – Севлиево в участъка от с. Сопот до с. Малиново от км 24+000 до км 69+832 се осъществява с повишено внимание поради машинно и ръчно косене на банкети и изсичане на храсти. Водачите да се движат със съобразена скорост. Срок до 10.08.2018 г. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Русе: \r\nДвижението в участъка Русе – разклон за Борово от км 6+630 до км 44+800 се осъществя в една лента на участъци поради частични ремонтни дейности на асфалтовата настилка. Участъкът е сигнализиран временно, като в определените работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.09.2018 г.  \r\nДвижението в участъка Борово – Бяла от км 44+660 до км 52+240 се осъществя в една лента поради частични ремонтни дейности на асфалтовата настилка. Участъкът е сигнализиран временно, като в определени работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.09.2018 г.  \r\nОбласт Стара Загора: \r\nДвижението по път I-5 Шипка – Габрово през проход Шипка при км 182+000 се осъществява с повишено внимание в една от лентите за движение поради пропадане на асфалтова настилка в дясно платно посока гр. Шипка. Срок до 01.09.2018 г. \r\nДвижение в една лента на път I-5 Стара Загора – Казанлък от км 225+400 до км 225+800 поради изсичане и косене на тревни площи. Движението се регулира от сигналисти. Срок до 25.07.2018 г.  \r\nОбласт Кърджали: \r\nДвижението по път Черноочене – Кърджали е ограничено за движение на МПС над 15 т. Срок до 21.12.2018 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\nДвижението по път Надлез Кирково – ГКПП „Маказа“ е ограничено за МПС над 3,5 т. Срок до 21.12.2018 г. \r\nДвижението в участъка надлез Кирково – ГКПП Маказа в участъка от км 378+400 до км 378+700 се осъществява с повишено внимание поради строително-ремонтни дейности. Срок до 10.08.2018 г. \r\nДвижение по път I-5в участъка надлез Кирково – ГКПП Маказа от км 390+090 до км 390+210 се осъществява с повишено внимание поради извършващи се в близост до пътното платно строително-ремонтни дейности. Има ограничение на скоростта. Срок до 31.08.2018 г. \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Бургас: \r\nДвижението по път I-6 в участъка Карнобат –Соколово от км 446+000 до км 454+000 се извършва поетапно в една лента с повишено внимание поради ремонтни дейности на асфалтовата настилка. Организацията на движение е сигнализирана с пътни знаци. Срок до 31.08.2018 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция:  \r\nОбласт Сливен:  \r\nДвижението в участъка от с. Мокрен до п.кръстовище. „Петолъчката“ от км 232+550 до км 233+550 се осъществява в едната лента поради извършване на ремонтни дейности на асфалтовата настилка. Движението се регулира с пътни знаци. Срок 31.08.2018 г. \r\nДвижението в участъка от с. Тополчане – с. Калояново от км 402+700 до км 405+000 се осъществява в едната лента поради извършване на ремонтни дейности на асфалтовата настилка. Движението се регулира с пътни знаци. Срок до 31.08.2018 г. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция:  \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 30.09.2018 г. \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип.  \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.11.2018 г. \r\nДвижението по път I-8 Хасково – Пловдив в района на гр. Хасково от км 298+300 до км 299+607 в посока Пловдив е ограничено поради ремонтни дейности . Затворени за движение са тангентата от Димитровград към Пловдив и връзката от Харманли към Хасково на п.в. Хасково. Движението се осъществява двупосочно в платното посока Хасково съгласно поставената пътна сигнализация и въведените ограничения. Срок до 14.08.2018 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т.; Обходен маршрут: Кичево – Оброчище. Срок до 28.02.2019 г.; \r\nДвижението по път I-9 Златни пясъци – Варна от км 90+800 до км 100+100 се осъществява с повишено внимание поради ръчно косене на тревни площи. Движението се осъществява съобразно създадената. Срок до 08.08.2018 г. \r\n\tОбласт Бургас:  \r\nДвижението в участъка Бургас – к.к. Слънчев бряг от км 202+307 до км 229+639 е ограничено за МПС над 12 тона за летния сезон.  \r\nОбходен маршрут: път I-9 при км 202+307 /разклон за с. Тънково/, път III-9061 Тънково – Александрово, път III-906 Александрово – Каблешково – п.в. „Бургас-север“, по път I-9 при км 229+639 и обратно. Срок до 15.09.2018 г. \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 01.10.2018 г. \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 30.09.2018 г. Състояние на републиканската пътна мрежа:    \r\n1. Ремонтни дейности и временна организация на движението /ВОД/:  \r\nОПУ-Благоевград: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 31.12.2018 г. \r\nПът III-208: Движение с повишено внимание по път ІІІ-208 на км 51+713 в участъка Провадия – Айтос има стеснен участък на пътното платно от дясно по посока на движението. Вследствие от възникнало ПТП и повредено ОСП. Участъкът е сигнализиран с пътни знаци и ограничение на скоростта от 30 км/ч. Водачите да се движат с повишено внимание през сигнализирания участък. Срок до 20.08.2018 г. \r\nПът III-908: Движението по път III-908 Варовник – Вълчаново ханче от км 20+400 до 39+300 е ограничено на МПС над 10 т. поради стесняване на пътното платно. Срок до 20.12.2018 г. \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 20.12.2018 г. \r\nРемонтни дейности:  \r\nПът III-906: Движението по път III-906 Гюльовци – кв. „Черно море“ от км 34+100 до км 61+300 се извършва с повишено внимание поради косене на тревни площи. Организацията на движение е сигнализирана с пътни знаци. Срок до 10.08.2018 г. \r\nПът III-2085: Движението по път III-2085 Просеник – Гюльовци от км 20+000 до км 28+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци.Срок до 20.08.2018 г. \r\nПът III-6009:Движението по път III-6009 от км 9+100 до км 28+500 в участъка Изворище - Ахелой се извършва с повишено внимание поради косене на тревни площи. Организацията на движение е сигнализирана с пътни знаци. Срок до 10.08.2018 г. \r\nПът III-9061:Движението по път III-9061 от км 0+000 до км 7+600 в участъка Оризаре - Слънчев бряг се извършва с повишено внимание поради косене на тревни площи.Организацията на движение е сигнализирана с пътни знаци.Срок до 10.08.2018 г. \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: \r\nПът III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 22.12.2018 г. \r\nПът III-2009: Движението по път III-2009 от км 0+000 Девня до км 10+811 Суворово се осъществява с повишено внимание поради ремонтни дейности. Срок до 31.10.2018 г.; \r\nПът III-2702: Движението по път III-2702 Вълчи дол – Суворово от км 26+680 до км 36+280 се осъществява с повишено внимание поради частични ремонтни дейности. Срок до 31.10.2018 г.; \r\nПът III-9042: Движението по път III-9042 Венелин – Бенковски от км 0+000 до км 22+900 се осъществява с повишено внимание поради частични ремонтни дейности на асфалтовата настилка. Движението в района се регулира от сигналисти. Срок 08.08.2018 г. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 11.01.2019 г. \r\nПът III-504: Движението по път III-504 Стефан Стамболово – Обединение в участъка от км 16+700 до км 26+113 е ограничено за всички МПС поради ремонтни дейности.  \r\nОбходен маршрут: По път Стефан Стамболово – VTR1235 /за Полски Сеновец/, път I-5 /Полски Тръмбеш/, път-502 /Обединение/ и обратно. Срок до 31.10.2018 г. \r\nПът III-514: Ограничено е движението по път III-514 Г. Оряховица – Арбанаси от км 44+090 до км 46+474 поради ремонтни дейности.  \r\nОбходен маршрут: по път II-53 от Г. Оряховица до пътен възел с път I-4 до с.Шереметя, по път VTR 1014 до с. Арбанаси и обратно. Срок до 20.08.2018 г. \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 11.01.2018 г. \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок целогодишно. Срок до 11.01.2019 г. \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 11.01.2019 г. \r\nОбходен маршрут: Чешма – Сливовица – Горско Ново село – Джулюница – Кесарево. \r\nРемонтни дейности: \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и наличие на свлачище. Срок до 11.01.2019 г. \r\nОПУ-Видин: \r\nВременно са въведени следните ограничения за движение на МПС: \r\nПът II-14: Движението по път II-14 Видин – Кула – Връшка чука от км 10+100 до км 10+260 е ограничено поради укрепване на свлачище. Обходният маршрут се осъществява по съществуващо ухо /стар път/ в непосредствена близост до път II-14. Движението се регулира с вертикална сигнализация. Срок до 17.11.2018 г. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.12.2018 г. \r\nПът ІІ-11: Движението по път ІІ-11 Мизия – Оряхово в гр. Оряхово от км 115+831 до км 117+403 е ограничено за всички автомобили поради ремонтни дейности по воден цикъл.  \r\nОбходни маршрути: в направление Плевен – Ферибот Оряхово: За автомобили до 10 т. по улици в гр. Оряхово.  \r\nЗа автомобили над 10 т.: по път III-306 през село Селановци, път II-11 Оряхово – Мизия през гр. Мизия, път II-15 Мизия – Оряхово – ферибот Оряхово. Движещите се в направление ферибот Оряхово – Плевен ползват същия маршрут. Ограничението е сигнализирано с пътни знаци, съгласно проект за временна организация. Срок до 26.08.2018 г. \r\nПът II-11: Движението по път II-11 Лом – Козлодуй в района на гр. Козлодуй от км 83+700 до км 89+009 е ограничено поради основен ремонт /рехабилитация/ на пътя.  \r\nОбходен маршрут: По уличната мрежа на гр. Козлодуй \r\nОграничението е сигнализирано с пътни знаци, съгласно проекта за временна организация. Срок 31.08.2018 г. \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 31.12.2018 г.  \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2018 г. \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч.  \r\nРемонтни дейности: \r\nПът III-101: Движението по път III-101 Михайлово – Хайредин – Гложене от км 66+000 до км 86+750 се извършва двупосочно в една лента поради частични ремонтни дейности на асфалтовата настилка. Работният участък е сигнализиран с пътни знаци. Срок до 30.08.2018 г.; \r\nПът III-103: Движението по път III-103 в участък с. Горна Бешовица – с. Кален се осъществява с повишено внимание поради кастрене на дървета. Работният участък е сигнализиран с пътни знаци. Срок: 31.08.2018 г. \r\nПът III-1002: Движението по път III-1002 Враца – Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 31.12.2018 г. \r\nПът ІІІ-1306: Движението по път ІІІ-1306 Горно Пещене – /път ІІ-15/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок 31.12.2018 г. \r\nОПУ-Габрово: \r\nВременно са въведени следните ограничения за движението на МПС: \r\nПът IІ-44: Движението по път IІ-44 Драгановци – Габрово от км 18+000 до км 18+965 е ограничено за товарни автомобили над 5 т. поради ремонт на пътно съоръжение при км 18+693. Движението по направление Габрово – Севлиево се организира по следния Обходен маршрут: Товарните автомобили над 5 т се отклоняват на пътен възел \"Попови\" по път III-5004 към с. Рязковци, оттам по път III-4403 към с. Козирог и по път III-4041 към гр. Севлиево. Поставена е необходимата сигнализация. Срок до 12.09.2018 г. \r\nПът IІ-44: Движението по път II-44 Севлиево – Габрово от км 18+000 до км 18+965 в района на с. Новаковци е ограничено за всички МПС поради ремонт на пътно съоръжение при км 18+693.  \r\n- Движението по направление Габрово – Севлиево се организира по следния Обходен маршрут: По път III-4402 през селата Горна Росица, Райновци, Враниловци и гр. Севлиево.  \r\n- Движението по направление Севлиево – Габрово е организирано по път III-4402 през селата Горна Росица, Гъбене, Райновци, Враниловци и гр. Габрово. Поставена е необходимата пътна сигнализация. Срок до 12.09.2018 г. \r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15.  \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.12.2018 г. \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 31.08.2018 г. \r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности.  \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г. \r\nПът II-44: Движението по път II-44 Драгановци – Габрово в участъка от км 14+600 до км 23+978,36 и от км 25+731 до км 28+972,75 се осъществява поетапно двупосочно първо в дясната свободна лента, после в лявата пътна лента поради ремонт на пътно съоръжение при км 20+484. Срок до 31.08.2018 г. \r\nПът II-44: Движението по път II-44 Севлиево – Драгановци от км 7+331 до км се 13+138 се осъществява в една лента поради ремонт на пътни съоръжения при км 7+331, км 8+693 и км 13+138 и укрепителна стена при км 11+735. Срок до 31.10.2018 г. \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срок до 31.08.2018 г.; \r\nОПУ-Добрич: \r\nВременно са въведени следните ограничения за движение на МПС: няма. \r\nРемонтни дейности:  \r\nПът II-29: Движението по път II-29 Варна – Добрич в участъка от км 38+830 до км 43+515 се осъществява с повишено внимание поради частични ремонтни дейности на асфалтовата настилка. Движението е регулирано с пътни знаци. Срок 30.11.2018 г. \r\nПът II-71: Движението по път II-71 от км 80+500 до км 101+000 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 22.08.2018 г. \r\nПът II-97: Движението по път II-97 Околовръстен път на гр. Добрич от км 7+824 до км 16+539 се осъществява с повишено внимание поради ремонтни дейности на асфалтовата настилка. Движението се регулира с пътни знаци. Срок 30.09.2018 г. \r\nПът III-901: Движението по път III-901 Камен бряг – Каварна от км 17+000 до км 36+000 се осъществява с повишено внимание поради ремонтни дейности на асфалтовата настилка. Движението се регулира с пътни знаци. Срок до 21.07.2018 г. \r\nОПУ-Кюстендил: \r\nВременно са въведени следните ограничения за движение на МПС: няма. \r\nРемонтни дейности: \r\nПът ІІІ-107: Движението по път III-107 в района на Рилски манастир от км 27+600 до км 27+800 се осъществява в една лента поради свличане на скална маса на пътното платно. Участъкът е сигнализиран с пътни знаци. Срок до 14.08.2018 г.; \r\nПът III-622: Движението по път II-622 в участъка Друмохар – Църварица от км 9+000 до км 27+000 се осъществява с повишено внимание поради извършване на механизиран земен изкоп. Сигнализирано е с пътни знаци. Срок до 10.08.2018 г. \r\nПът ІІІ-623: Движението по път ІІІ-623 в участъка Бобов дол – Жедна от км 14+800 до км 15+560 се осъществява с повишено внимание поради изграждане на ново трасе (усвояване на нови площи от км 14+850 до км 15+550). Сигнализирано съгласно проект за временна организация и безопасност на движението. Срок до 08.09.2018 г. \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 31.08.2018 г. \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г. \r\nРемонтни дейности: \r\nПът III-507: Движението по път III-507 Кърджали – Мост в участъка гр. Кърджали – Седловина от км 1+700 до км 2+600 се осъществява в една лента поради –  ремонтни дейности. Срок до 05.09.2018 г. \r\nОПУ-Ловеч:  \r\nВременно са въведени следните ограничения за движение на МПС: \r\nПът ІІ-35: Движението по път ІІ-35 Плевен – Троян в участъка на обходен път на гр. Ловеч от км 43+000 до км 44+400 е ограничено за всички МПС поради ремонтни работи в тунел „Ловеч”. \r\nОбходен маршрут за МПС до 12 тона: по улици през центъра на гр. Ловеч.  \r\nОбходни маршрути за товарни автомобили над 12 т.: \r\n● За движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. \r\n● За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. \r\n● За движещите се от гр. Варна и гр. Севлиево към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. \r\nДвижението се регулира с пътни знаци. Срок до 30.11.2018 г. \r\nПът III-358: Движението по път III-358 Ябланица – Гложене в участъка от кръстовище за м. Нановица до кръстовище за с. Малък извор от км 71+169 до км 72+935 е ограничено поради ремонт на мостови съоръжения. Движението се регулира с пътни знаци. Срок до 31.08.2018 г. \r\nОбходен маршрут: по път III-358 от кръстовище с. Малък извор до гр. Ябланица, по път I-3 гр. Ябланица – пътен възел „Коритна”, по път I-4 пътен възел „Коритна”- м. Боаза, по път III-305 м. Боаза - с. Гложене, по път III-358 с. Гложене - кръстовище с. Нановица. \r\nПът III-3504: Движението по път III-3504 Ловеч – Орляне в участъка с. Радювене – разклон за с. Катунец е ограничено за МПС над 3,5 т поради отнесено крило на мост при км 9+836 в с. Радювене. \r\nОбходен маршрут за МПС до 3,5 т: по уличната мрежа на с. Радювене; \r\nОбходен маршрут за МПС над 3,5 т: гр. Ловеч – Изворче – Соколово – Киркова махала – Угърчин – Орляне и обратно. Срок до 31.10.2018 г. \r\nРемонтни дейности:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 37+000 до км 42+600 се осъществява в едно платно поради ремонтни дейности по настилката и мостовите съоръжения. Затворено за движение е платното посока Троян, като движението се осъществява двупосочно в платното посока Плевен. Движението се регулира с пътни знаци. Срок до 30.08.2018 г. \r\nПът II-35: Движението по път II-35 Плевен – Кърнаре в град Троян от км 70+911 до км 73+201 се осъществява с повишено внимание поради довършителни ремонтни работи по банкетите. Водачите да се движат с повишено внимание и съобразена скорост. Срок до 31.08.2018 г.; \r\nПът ІІ-35: Движението по път ІІ-35 Плевен – Троян в участъка от с. Ломец до разклон за с. Дълбок дол от км 64+410 до км 65+213 се осъществява с повишено внимание поради изместване на кабели в банкета. Водачите да се движат със съобразена скорост. Срок: 20.08.2018 г. \r\nПът III-3505: Движението по път III-3505 Казачево – Стефаново от км 3+900 до км 4+000 се осъществява в една лента поради пропадане на банкета и част от пътното платно. Участъкът е сигнализиран с пътни знаци. Срок до 30.10.2018 г. \r\nОПУ-Монтана: \r\nВременно са въведени следните ограничения за движение на МПС:  \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т. \r\nОбходен маршрут: през гр. Своге. Срок до 10.01.2019 г. \r\nПът ІІІ-112: Движението по път ІІІ-112 Тополовец – Монтана е ограничено за МПС над 12 т поради изпълнение на строително-монтажни работи. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. Автомобилите до 12 тона да се движат с повишено внимание. Срок до 20.12.2018 г. \r\nПът III-112: Движението по път III-112 Дъбова махала – Брусарци от км 10+500 до км 16+227 е ограничено за всички МПС поради извършване на строително –монтажни работи. \r\nОбходен маршрут: за движение от Брусарци до Дъбова махала е по III-112 Славотин – Смирненски – Крива бара до Кръстовище с РП III-114 Дондуково – Динково – Тополовец и обратно. Срок до 17.08.2018 г. \r\nПът III-1011: Движението по път ІІІ-1011 Владимирово – Мадан – Септемврийци е ограничено за движение на МПС над 10 т. поради извършване на ремонтни дейности на водосток при км 6+323.  \r\nОбходен маршрут: Владимирово - път ІІІ-101 Лехчево - Михайлово и по път ІІІ-133 до Септемврийци и обратно. Срок до 31.08.2018 г. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното платно.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 14.09.2018 г. \r\nРемонтни дейности: \r\nПът ІІ-81: Движението по път ІІ-81 Петрохан – Бързия при км 54+500 се осъществява двупосочно в една лента поради срутване на водосток и подпорна стена. Движението е сигнализирано с пътни знаци. Срок до 31.08.2018 г.  \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г. \r\nРемонтни дейности: няма. \r\nОПУ-Перник: \r\nВременно са въведени следните ограничения за движение на МПС: \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 20.12.2018 г. \r\nРемонтни дейности: няма. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т. \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит,  км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г. \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности: \r\nПът ІІ-11: Движението по път ІІІ-11 Оряхово – Гулянци в участъка на с. Байкал от км 166+000 до км 169+000 се осъществява с повишено внимание поради земно-изходни работи. Срок до 09.08.2018 г. \r\nПът ІІ-35: Движението по път ІІ-35 Плевен – Ловеч от км 13+600 до км 25+384 се осъществява с повишено внимание поради частични ремонтни дейности на асфалтовата настилка. Движението е сигнализирано с пътни знаци. Срок до 15.09.2018 г.; \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. \r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г. \r\nРемонтни дейности:  \r\nПът II-86: Движението по път II-86 Пловдив – Асеновград от изхода на гр. Пловдив до гр. Асеновград се извършва двупосочно в едното платно поради ремонтни дейности в участъка. Срок до 15.09.2018 г. \r\nПът III-861: Движението по път III-861 Югово – Лъки се осъществява в една лента поради пропадане на част от пътното платно. Движението се регулира с пътни знаци. Срок до 30.09.2018 г. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2018 г. \r\nРемонтни дейности:  \r\nПът II-21: Движението по път ІІ-21 Русе – Мартен от км 0+000 до км 0+293 се осъществява с повишено внимание и ограничение на скоростта до 40 км/ч поради ремонтни дейности на пътното платно. Участъкът е сигнализиран със светлинна, вертикална и хоризонтална сигнализация. Срок до 10.09.2018 г. \r\nПът II-54: Движението по път II-54 гара Бяла –  Ценово от км 0+000 до км 13+100 се осъществява в едната лента с пропускателен режим поради ремонтни дейности на асфалтовата настилка. Участъкът е сигнализиран. Въведено е ограничение на скоростта до 40 км/ч. Движението се регулира от сигналисти.  \r\nДвижението по път гара Бяла – Ценово от км 0+000 до км 13+100 се осъществява с повишено внимание поради рязане на храсти, профилиране на пътни банкети, почистване на канавки и частични ремонтни дейности по асфалтовата настилка. Срок до 31.10.2018 г. \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 31.10.2018 г. \r\nОПУ-Силистра:  \r\nВременно са въведени следните ограничения за движение на МПС:  \r\nПът III-701: Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение.  \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.11.2018 г. \r\nРемонтни дейности: \r\nПът ІІІ-235: Движението по път ІІІ-235 Зафирово – М. Преславец от км 39+117 до км 52+970 се осъществява в една лента с повишено внимание поради частичен ремонт на настилката и подмяна на бордюри. Срок до 20.11.2018 г. \r\nПът ІІІ-235: Движението по път ІІІ-235 Окорш – Паисиево – Звенимир от км 0+000 до км 12+000 се осъществява с повишено внимание поради монтаж на СПО. Срок до 15.08.2018 г. \r\nПът ІІІ-701: Движението по път ІІІ-701 Грънчарово – Тодор Икономово в участъка от кръстовището с път І-7 /Дулово – Шумен/ до границата с област Шумен от км 0+000 до км 12+300 се осъществява с повишено внимание в едната лента поради извършване на превантивен ремонт. Срок до 20.11.2018 г. \r\nПът ІІІ-2307: Движението по път ІІІ-2307 с. Овен – Главиница, в участъка с. Овен – с. Руйно, от км 0+000 до км 6+209 се осъществява в една лента поради превантивен ремонт. Движението се регулира със сигналисти, пътни знаци и конуси. Срок до 20.11.2018 г. \r\nОПУ-Сливен: \r\nВременно са въведени следните ограничения за движение на МПС: няма. \r\nРемонтни дейности: \r\nПът ІІ-48: Движението по път ІІ-48 гр. Котел – с. Градец от км 43+060 до км 43+100 се осъществява с повишено внимание поради укрепване на откоса. Движението се регулира с пътни знаци. Срок до 31.08.2018 г. \r\nПът ІІ-55: Движението по път ІІ-55 /Гурково – Нова Загора - Свиленград/ в участъка от с. Млекарево до ТЕЦ 2 Марица Изток от км 104+100 до км 117+900 се осъществява с повишено внимание поради частични ремонтни дейности на асфалтовата настилка, оформяне на банкети и окопи. Движението се регулира с пътни знаци. Срок до 31.08.18 г. \r\nПът ІІ-57: Движението по път ІІ-57 в участъка от с. Пет могили до с. Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка, СПР по два броя съоръжения и отводнителни дейности. Движението се регулира с пътни знаци. Срок до 01.02.2019 г. \r\nОПУ-Смолян: \r\nВременно са въведени следните ограничения за движение на МПС:  \r\nПът II-86: Движението по път ІІ-86 гр. Смолян – с. Средногорци от км 108+350 /с. Влахово/ до км 109+450 /разклона за с. Тикале/ е ограничено за всички МПС поради срутване на скална маса на пътното платно. \r\nОбходен маршрут: Смолян - Чокманово - Смилян - Рудозем - Средногорци и обратно. Срок до 31.10.2018 г. \r\nПът II-86: Движението на МПС под 12 т по път ІІ-86 гр. Смолян – с. Средногорци в района на свлачище при км 109+450 се осъществява по ново изграден обходен общински път между с. Влахово, отклонението за с. Тикале и път II-86. Срок до 31.08.2018 г. \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.10.2018 г. \r\nПът IІІ-862: Движението по път IІІ-862 Чуруково – Михалково от км 45+000 до км 50+000 е ограничено за МПС над 3,5 т поради пропаднал пътен участък. Участъкът е сигнализиран с пътни знаци. Срок до 08.08.2018 г.; \r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено да се движат автомобилите с маса над 12 т. без ремаркета и полуремаркета, поради стеснен габарит. Движението в района се регулира с пътни знаци. Срок до 31.10.2018 г. \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.10.2018 г. \r\nРемонтни дейности: \r\nПът ІІ-86: Движението по път ІІ-86 Хвойна – Чепеларе, при км 73+800 се осъществява с повишено внимание, съобразно създадената организация на движение поради пропаднал банкет с дължина 1 м в ляво. Участъкът е сигнализиран с пътни знаци. Срок до 31.09.2018 г. \r\nПът IІ-86: Движението по път IІ-86 Хвойна – Чепеларе на 800 м от разклон за с. Забърдо в посока гр. Чепеларе при км 64+100 се осъществява в дясната лента поради пропадане на банкета и част от лявата лента, в следствие на срутила се подпорна стена от суха каменна зидария. Участъкът е сигнализиран с пътни знаци и светофарна уредба. Срок до 30.09.2018 г.; \r\nПът ІІ-86: Движението по път ІІ-86 Чепеларе – м. Рожен при км 83+600 се осъществява с повишено внимание съобразно създадената организация на движение поради пропаднал банкет с дължина 3м вдясно. Участъкът е сигнализиран с пътни знаци. Срок до 31.09.2018 г. \r\nПът ІІ-86: Движението по път ІІ-86 Хвойна – Чепеларе при км 75+400 се осъществява с повишено внимание, съобразно създадената организация на движение поради пропаднал банкет с дължина 1 м в ляво. Участъкът е сигнализиран с пътни знаци. Срок до 31.09.2018 г. \r\nПът IІІ-864: Движението по път IІІ-864 Пампорово – Стойките от км 5+000 до км 8+000 се осъществява с повишено внимание поради почистване и възстановяване на облицовъчни окопи, попълване на банкети и изграждане на подпорна стена. Срок до 15.09.2018 г. \r\nПът III-866: Движението по път III-866 Широка лъка – Девин при км 37+800 се осъществява с повишено внимание поради пропаднал на банкет с дължина 10 м. Срок до 31.09.2018 г.  \r\nПът ІІІ-866: Движението по път ІІІ-866 Девин – Михалково, в отсечката от км 50+500 до км 59+000 /отсечка от новопостроен път при строителството на язовир „Цанков камък“ собственост на НЕК, която не се поддържа от ОПУ-Смолян/ се осъществява с повишено внимание, съобразно създадената организация на движение, поради опасност от паднали камъни и свлечени земни маси върху платното за движение. Срок до 31.09.2018 г.; \r\nПът IІІ-8611: Движението по път IІІ-8611 Давидково – Оряховец при км 48+000 /изход с. Давидково в посока с. Оряховец/ се осъществява с повишено внимание, съобразно създадената организация на движение поради ремонт на парапет на мостово съоръжение. Участъкът е сигнализиран с пътни знаци. Срок до 08.08.2018 г.; \r\nПът ІІI-8681: Движението по път ІІI-8681 Рудозем – Смилян от км 2+850 до км 2+905 се осъществява в една пътна лента поради пропадане на пътното платно. Участъкът е сигнализиран с пътни знаци. Срок 31.09.2018 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т. \r\nОбходен маршрут: през гр. Своге. Срок до 31.03.2019 г.  \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 30.09.2018 г. \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 31.08.2018 г.  \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 30.09.2018 г. \r\nРемонтни дейности:  \r\nПът II-18: Движението по път II-18 Софийски околовръстен път /СОП/ в участъка Казичене – АМ \"Тракия\" от км 34+500 до км 35+500 в платното посока Бургас е ограничено поради ремонтни дейности. Движението се осъществява двупосочно в платното посока Варна. Срок 10.09.2018 г. \r\nПът II-82: Движението по път II-82 Боровец – Самоков от км 27+030 до км 34+715 се осъществява с повишено внимание поради частични ремонтни дейности. Срок до 31.08.2018 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът II-57: Движението по път II-57 Стара Загора – Раднево – път II-55 в участъци от км 0+250 до км 11+074 и от км 12+460 до км 31+880 е ограничено за всички МПС с изключение на автобусният транспорт, който обслужва селата Могила, Малко Кадиево, Сърнево, Диня, Д. Атанасово и Тополяне поради изпълнение на СМР. Движението се ограничава в дните от понеделник до събота включително в часовете от 09:00 ч. до 20:00 ч.  \r\nОбходен маршрут: през гр. Нова Загора. Срок до 29.08.2018 г. \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 07.01.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.  \r\nПът III-5504: Временно се ограничава движението на всички ППС в участъка от път III-5504 с. Медникарово – с. Обручище от км 14+000 до км 15+100. Ограничението се въвежда във връзка с аварийното състояние на надлез при км 14+878 на път III-5504. \r\nОбходен маршрут: за ППС се осъществява чрез отбиване през с. Обручище, по ул.Млада гвардия\" успоредна на затворения участък между км 14+000 и 15+100 и се включва в път III-5504 посока Гълъбово. Срок до 31.08.2018 г.  \r\nРемонтни дейности: няма. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.08.2018 г. \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.09.2018 г. \r\nРемонтни дейности: \r\nПът II-51: Движението по път II-51 Бяла – Попово от км 30+000 до км 47+441 се осъществява с повишено внимание поради частичен ремонт на пътната настилка. Срок до 30.09.2018 г. \r\nПът III-202: Движението по път III-202 Опака – Попово от км 52+553 до км 66+144 се осъществява с повишено внимание поради частични ремонтни дейности на асфалтовата настилка. Срок до 30.08.2018 г. \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.08.2018 г. \r\nПът III-5102: Движението по път IІI-5102 Мировец – Буховци – Острец – Надарево – Дългач – Певец от км 4+410 до км 28+825 се осъществява с повишено внимание поради частични ремонтни дейности на асфалтовата настилка. Срок до 30.10.2018 г. \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движение по път III-597 Ивайловград – Дъбовец – Малко градище – Лозен – Любимец при км 56+850 в гр. Любимец е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г. \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 21.12.2018 г. \r\nРемонтни дейности: няма. \r\nОПУ-Шумен: \r\nВременно са въведени следните ограничения за движение на МПС:  \r\nПът III-701: Ограничено е движението по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение.  \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 31.12.2018 г. \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси.  \r\nОбходен маршрут: Шумен – Овчарово – Друмево. Срок до 31.12.2018 г. \r\nРемонтни дейности: няма. \r\nОПУ-Ямбол: \r\nВременно са въведени следните ограничения за движение на МПС: \r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа. \r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2018 г. \r\nРемонтни дейности: \r\nПът III-5305: Движението по път III-5305 в участъка Обходен път Изток на гр. Ямбол от км 1+760 до км 4+280 се осъществява двупосочно в една лента поради частични ремонтни дейности на асфалтовата настилка. Участъкът е сигнализиран с пътни знаци. Водачите да се движат с повишено внимание и съобразена скорост в свободната лента съобразно създадената организация. Срок до 11.08.2018 г. \r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 31.12.2018 г.; \r\nОпасност от падащи камъни: Искърско дефиле; Кресненско дефиле; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 Прохода на Републиката; път ІІ-73 Шумен-Карнобат. Шофьорите да се движат с повишено внимание по тези участъци.", "date": "2018.08.07", "title": "Актуална пътна обстановка"}
{"url": "http://www.focus-news.net/news/2018/08/07/2553758/sport-david-ferer-otpadna-na-parvi-krag-na-turnira-v-toronto.html", "text": "Испанецът Давид Ферер загуби от американеца Брадли Клан в първи кръг от турнира в Торонто със 7:6, 6:4   \r\n В другата среща от кръга французинът Пиер-Юг Ербер победи испанеца Алберт Рамос-Виньолас със 4:6, 6:3, 6:4.  Виктор Турмаков", "date": "2018.08.07", "title": "Спорт: Давид Ферер отпадна на първи кръг на турнира в Торонто"}
{"url": "http://www.focus-news.net/news/2018/08/07/2553759/predstoyashti-sabitiya-v-stranata-za-7-avgust-agentsiya-fokus.html", "text": "*** \r\nОт 09.00 часа министърът на регионалното развитие и благоустройството Николай Нанков, заедно с председателя на Управителния съвет на Агенция „Пътна инфраструктура“ инж. Светослав Глосов, ще инспектира строителството на автомагистрала „Хемус“ в участъка между Ябланица и Боаза. На инспекцията е поканен да присъства и министър-председателят Бойко Борисов. \r\n*** \r\nОт 10.30 часа зам.-кметът на София Евгени Крусев  ще провери изпълнението на ремонтните  работи на моста по ул. „Даскал Попандреев“  в Бояна.  \r\n*** \r\nОт 11.00 часа 9-и състав на Софийски градски съд ще заседава по молба от Будимир Куйович, който иска да излезе условно предсрочно от затвора. Заседанието ще се проведе в зала 14. \r\n*** \r\nОт 11.00 часа в Националния пресклуб на БТА, Българската асоциация на организациите на производителите на плодове и зеленчуци ще даде пресконференция във връзка с  установени злоупотреби и изкуствено създадени условия по схеми „Училищен плод“ и „Училищно мляко“. \r\n*** \r\nОт 13.30 часа във връзка с високите летни температури, Столична община организира раздаване на минерална вода на площадното пространство при храма „Св. Неделя” и на Орлов мост - при езерото „Ариана”.  \r\n*** \r\nОт 11.00 часа на спасителен пост „Бункера“ ще има пункт, където доброволец на БЧК и воден спасител ще раздава брошури с важна информация за безопасност при къпане. \r\n*** \r\nОт 19. 00 часа на Експоцентър „Флора“ ще бъде открито четвъртото издание на изложението „С книга на плажа“. \r\n*** \r\nОт 21.00 часа в експо център „Флора“ ще се състои концерт „На вълните на португалската музика“. \r\n*** \r\nОт 10.00 часа на входа на Морската градина по повод 139 годишнината от създаването на ВМС и Празника на Варна, ще бъде открита фотоизложба „С дъх на море 2” на фотографа на министерство на отбраната Вяра Йовева. \r\n***  \r\nОт 19.30 часа във Freeдом21стартира нов формат срещи за фрийленсъри и предприемачи - #BusinessTalks със събитие на тема \"Бъдещето на работата: работа от навсякъде\".   \r\n*** \r\nОт 11.00 часа в Регионалния пресклуб на БТА ще се състои пресконференция на ръководителя на археологическите проучвания във Видин - Здравко Димитров. Темата е „Археологическото лято 2018 във Видин“.\t \r\n***    \r\nОт 13.00 ч., в залата на 6 ет. в административната сграда кметът на Община Видин Огнян Ценков ще връчи благодарствени адреси на младежите, участвали като доброволци по време на второто издание на фестивала за опера и балет от 3 до 6 август 2018 г. \r\n*** \r\nОт 16.00 часа в Регионална библиотека „Христо Ботев“ ще се проведе Академия за творческо писане с гост-ментори. \r\n*** \r\nОт 09.00 до 12.00 часа в офиса на ПП ГЕРБ-Добрич на бул. „25 септември“ №3 ще стартира кампания за безплатно измерване на кръвното налягане \r\n*** \r\nОт 10.00 до 12.00 часа в Регионална библиотека „Дора Габе“ ще се състои летен детски клуб „Играй и учи“.  \r\n*** \r\nОт 20.30 часа в Летния театър ще се проведе концерт „Златните БГ хитове на всички времена“ – Йорданка Христова, Орлин Горанов, Йордан Караджов, Росица Кирилова и др. \r\n*** \r\nОт 10.30 часа в детска градина „Миньорче“ ще се проведе лятна читалня на открито: „Пътешествие в приказния свят на кучето Кико” – истории от книжката „Кико без крила” на Радостина Николова и забавни игри. \r\n*** \r\nОт 16.00 часа в комплекс „Комитите“ в с. Чучулигово ще проведе беседа на тема:  \r\n„Науката дишане и силата на духа“, организирана от Яне Петков – човекът амфибия.  \r\n*** \r\nОт 10.00 до 12.30 часа в Детски отдел на библиотека „Родина“ ще се състои програма „Чета и играя – знам и мога“.  \r\n*** \r\nОт 10.00 часа до 12.00 часа в къща музей „Гео Милев“ ще се проведат литературни занимания за деца от 5 до 9 години.  \r\n*** \r\nОт 18.00 часа в зала „Байер“ ще бъде открита изложба „Еротиката в изобразителното изкуство“.  \r\n*** \r\nОт 10.00 часа в двора на  ЦДГ №7 „Снежанка“ ще се проведе церемония „Първа копка“ за старт на строително-монтажни дейности в обекта. \r\n*** \r\nОт 11.00 часа в зала 203 в сградата на Община Ямбол ще се проведе пресконференция във връзка с предстоящата цялостна подмяна на автобусния парк на градския транспорт.", "date": "2018.08.07", "title": "Предстоящи събития в страната за 7 август (Агенция „Фокус“)"}
{"url": "http://www.focus-news.net/news/2018/08/07/2553760/predstoyashti-mezhdunarodni-sabitiya-za-7-avgust-agentsiya-fokus.html", "text": "*** Реакции след решението на Москва да изгони гръцки дипломати в отговор на обявяването на четирима руснаци за персона нон грата в Гърция през юли \r\n*** Продължава напрежението след края на срока за парламента в Прищина да създаде статут на Общността на сръбските общини \r\n*** В 00:01 влизат в сила санкциите на САЩ срещу Иран \r\n*** В Москва ще се състоят погребенията на тримата руски журналисти, които бяха убити в Централно африканската република \r\n*** Реч на грузинския президент Гиорги Маргвелашвили по повод десетата годишнина от началото на руската интервенция в защита на Южна Осетия и Абхазия, след която регионите се отделиха от Тбилиси \r\n*** Генералният секретар на ООН Антонио Гутериш пристига на посещение в Япония \r\n*** Започва мандатът на новия президент на Колумбия Иван Дуке \r\n***", "date": "2018.08.07", "title": "Предстоящи международни събития за 7 август (Агенция \"Фокус\")"}
{"url": "http://www.focus-news.net/news/2018/08/07/2553747/eurasia-daily-administratsiyata-na-donald-tramp-nyama-namerenie-da-promenya-pozitsiyata-si-po-kosovo.html", "text": "Посланикът на САЩ в Сърбия Кайл Скот заяви, че не очаква промени в позицията на администрацията на президента Доналд Тръмп по Косово. Така той коментира слуховете, че САЩ са променили позициите си относно промяната на границите на Косово, предава   Eurasia Daily. \r\n„Що се касае до Америка като голяма страна, нейните интереси не се променят от президент на президент. Ние още по времето на президента Джордж У. Буш, а след това при Барак Обама, а сега при Доналд Тръмп искаме мир и стабилност в региона и трансформирането му в посока демокрация, по-тясно икономическо сътрудничество и интеграция в ЕС. Не мисля, че нашата политика ще се промени “, заяви Скот. Според него Вашингтон е готов да помогне на Белград и Прищина да постигнат разбирателство помежду си. Американските власти смятат, че без нормализация на отношенията и подписване на дългосрочно споразумение в региона на Западните Балкани няма да има стабилност и разцвет. \r\n „Решението на косовския въпрос изисква смели лидери и готовност към нестандартни решения“, допълни Скот. \r\nМеждувременно председателят на парламента на Косово Кадри Весели заяви, че вариантът със разделянето на Косово в преговорите с Белград няма да се обсъжда при никакви обстоятелства. „Косово ще влезе в ООН, НАТО и ЕС в границите на своята независимост“, уточни той. \r\nПо-рано външният министър на Сърбия Ивица Дачич отхвърли възможността за признаване на независимостта на Косово и ли предоставянето на му на място в Световната организация в резултат на преговорите между Белград и Прищина, които се водят в Брюксел при посредничеството на ЕС.  Виктор Турмаков", "date": "2018.08.07", "title": "Eurasia Daily: Администрацията на Доналд Тръмп няма намерение да променя позицията си по Косово"}
{"url": "http://www.focus-news.net/news/2018/08/07/2553761/nimh-vremeto-shte-e-predimno-slanchevo-sled-obyad-samo-na-otdelni-mesta-v-severna-balgariya-i-planinite-shte-prevali-i-pregarmi.html", "text": "Днес ще бъде предимно слънчево. В следобедните часове само на отделни места в Северна България и планините ще се развие купесто-дъждовна облачност и ще превали и прегърми. Температурите още малко ще се повишат и максималните ще са между 31° и 36°, в София – около 31°. Атмосферното налягане ще се задържи малко по-високо от средното за август. Такава е прогнозата за времето според  Националния институт по метеорология и хидрология  (НИМХ) при БАН, съобщи за  Агенция \"Фокус\"  дежурният синоптик Христо Христов. \r\nНад Черноморието също ще бъде предимно слънчево. След обяд ще има временни увеличения на облачността и на отделни места по северното крайбрежие краткотрайно ще превали. Ще духа бриз. Максималните температури ще са 30-32°. Температурата на морската вода е 27-28°. Вълнението на морето ще е 1-2 бала. \r\nНад планините ще бъде предимно слънчево. След обяд ще има временни увеличения на облачността и на отделни места ще превали и прегърми. Ще духа слаб вятър от северната четвърт. Максималната температура на височина 1200 метра ще е около 24°, на 2000 метра – около 17°.", "date": "2018.08.07", "title": "НИМХ: Времето ще е предимно слънчево, след обяд само на отделни места в Северна България и планините ще превали и прегърми"}
{"url": "http://www.focus-news.net/news/2018/08/07/2553762/gd-granichna-politsiya-intenziven-e-trafikat-za-tovarni-avtomobili-na-izhod-pri-gkpp-kapitan-andreevo-i-dunav-most-ruse.html", "text": "Интензивен е трафикът за товарни автомобили на изход при ГКПП \"Капитан Андреево\" и \"Дунав мост - Русе\".Това съобщиха от Главна дирекция \"Гранична полиция\". Информацията на трафика е контролно-пропускателни пунктове е към 6.00 ч.  На останалите гранични пунктове трафикът е нормален.  \r\nПо информация на дружеството “Дунав мост Видин – Калафат ” АД, до 25 август 2018 г. ще бъде извършван ремонт на участък от пътя преди ГКПП \"Видин\". За този период временно движението ще се осъществява двупосочно в едно платно.", "date": "2018.08.07", "title": "ГД \"Гранична полиция\": Интензивен е трафикът за товарни автомобили на изход при ГКПП \"Капитан Андреево\" и \"Дунав мост - Русе\""}
{"url": "http://www.focus-news.net/news/2018/08/07/2553765/gerb-dobrich-startira-kampaniya-za-bezplatno-izmervane-na-kravnoto-nalyagane.html", "text": "ГЕРБ-Добрич стартира инициатива за безплатно измерване на кръвното налягане. Това съобщиха от пресцентъра на  ПП ГЕРБ . Целта е да се повиши вниманието на гражданите към превенцията на сърдечно-съдовите заболявания. Да се повиши информираността за причините и рисковете от високото кръвно налягане, както и да се насърчат възрастните сами да контролират заболаването и да го профилактират.  \r\nИзмерването ще се осъществява от медицинска сестра с апарат, който отчита и наличието на аритмичен сърдечен ритъм. \r\nКампанията ще продължи от 7 август (вторник) до 10 август (петък), включително. Всеки желаещ може да провери кръвното си налягане от 9.00 ч. до 12.00ч. в офиса на ПП ГЕРБ-Добрич по бул. „25 септември“, №3 /срещу „Стара къща“/.", "date": "2018.08.07", "title": "ГЕРБ-Добрич стартира кампания за безплатно измерване на кръвното налягане"}
{"url": "http://www.focus-news.net/news/2018/08/07/2553763/ministar-nikolay-nankov-shte-inspektira-stroitelstvoto-na-uchastaka-mezhdu-yablanitsa-i-boaza-ot-am-hemus.html", "text": "Министърът на регионалното развитие и благоустройството Николай Нанков, заедно с председателя на Управителния съвет на Агенция „Пътна инфраструктура“ инж. Светослав Глосов, ще инспектира строителството на автомагистрала „Хемус“ в участъка между Ябланица и Боаза. Това съобщиха от пресцентъра на  Министерство на регионалното развитие и благоустройството . Проверката ще започне в 9.00 ч. при км 78+500 на АМ „Хемус“, където започва новата отсечка Ябланица – Боаза.  \r\nНа инспекцията е поканен да присъства и министър-председателят Бойко Борисов.", "date": "2018.08.07", "title": "Министър Николай Нанков ще инспектира строителството на участъка между Ябланица и Боаза от АМ „Хемус“"}
{"url": "http://www.focus-news.net/news/2018/08/07/2553766/zam-kmetat-na-sofiya-evgeni-krusev-shte-proveri-izpalnenieto-na-remontnite-raboti-na-mosta-po-ul-daskal-popandreev-v-kv-boyana.html", "text": "В 10.30 часа, зам.-кметът на София Евгени Крусев ще провери изпълнението на ремонтните работи на моста по ул. „Даскал Попандреев“ в кв. „Бояна“. Това съобщиха от пресцентъра на  Столична община .", "date": "2018.08.07", "title": "Зам.-кметът на София Евгени Крусев ще провери изпълнението на ремонтните работи на моста по ул. „Даскал Попандреев“ в кв. „Бояна“"}
{"url": "http://www.focus-news.net/news/2018/08/07/2553752/tass-gartsiya-shte-varne-svoya-targovski-predstavitel-v-rusiya-i-diplomaticheski-sluzhitel-sled-ogledalnite-merki-na-moskva.html", "text": "Гърция след приетите от Москва огледални мерки в отговор на изгонването на руските дипломати ще бъде принудена да върне от Русия своя търговски представител Адамантиос Каритианос и дипломатическия служител Андреас Такис, отговарящ за средствата за връзка, предава  ТАСС,  позовавайки се на гръцки медии. \r\nСпоред наличната информация заради ответните мерки балканската държава няма да може да изпраща в Москва Йоргос Сакелариу, ръководещ политическото бюро на министъра на външните работи на Гърция. \r\nГръцките медии твърдят, че след обявяването в понеделник на приетите от Русия огледални мерки в  МВнР на Русия е привикан сътрудник от посолството на Русия в Атина, на който му е предадена протестна нота.  \r\nПо-рано руското външно министерство съобщи, че посланикът на Гърция в Русия Андреас Фриганас е привикан и му е връчена нота за огледалните мерки в отговор на изгонването на руските дипломати.  \r\nГръцките медии съобщиха на 11 юли, че Гърция гони двама руски дипломати и забранява влизането в страната на двама руски граждани. Според публикациите Гърция обвинява Русия в опити за подкопаване на националната ѝ сигурност.  Виктор Турмаков", "date": "2018.08.07", "title": "ТАСС: Гърция ще върне своя търговски представител в Русия и дипломатически служител след огледалните мерки на Москва"}
{"url": "http://www.focus-news.net/news/2018/08/07/2553764/daily-sabah-postignat-e-progres-v-pregovorite-mezhdu-turtsiya-i-sasht-po-sanktsiite.html", "text": "Постигнато е предварително разбирателство между Турция и САЩ относно американските санкции спрямо Анкара. Турска делегация ще посети Вашингтон в близките дни за допълнителни обсъждания, пише   Daily Sabah. \r\nСпоред запознати анонимни източници от турското правителство двете страни са постигнали разбирателство да продължат срещите на четири очи. И двете страни са готови да развиват дипломатическите отношения и да разрешат проблемите. \r\nОтношенията между двете съюзни по НАТО държави се влошиха, след като Вашингтон реши да нанесе санкции срещу вътрешния министър на Турци Сюлейман Сойлу и на правосъдния Абдулхамит Гюл заради задържането в Измир на пастор Андрю Брунсън.  Анкара призова САЩ да „се вразумят“ , понеже подобни санкции са нелогични, а проблемите между двете страни могат да се решат по дипломатически път. \r\nТурският министър на външните работи Мевлют Чавушоглу заяви, че „може и да има проблеми между нашите страни, но Турция винаги иска използването на дипломация, диалог и разбиране“.   Виктор Турмаков", "date": "2018.08.07", "title": "Daily Sabah: Постигнат е прогрес в преговорите между Турция и САЩ по санкциите"}
{"url": "http://www.focus-news.net/news/2018/08/07/2553770/sport-astan-vila-pobedi-hal-siti-v-mach-ot-parvi-krag-na-chempianship.html", "text": "Астън Вила победи като гост Хъл Сити с 3:1 в първи кръг на редовния сезон на Чемпиъншип. \r\nРезултатът на стадион „Кингстън Комюникейшънс“ бе открит от домакините в седмата минута от бразилския нападател Евандро. Астън Вила успя да изравни с попадение на Томи Елфик в 14-та минута. В 70-та Ахмед ал Мохамади поведе , а крайният резултат бе оформен от Алън Хътън в 75 мин.  Виктор Турмаков", "date": "2018.08.07", "title": "Спорт: Астън Вила победи Хъл Сити в мач от първи кръг на Чемпиъншип"}
{"url": "http://www.focus-news.net/news/2018/08/07/2553771/ministarat-na-vatreshnite-raboti-valentin-radev-shte-poseti-elin-pelin.html", "text": "Министърът на вътрешните работи Валентин Радев ще посети днес, 7 август, гр. Елин Пелин. Това съобщиха от пресцентъра на  МВР . Той ще проведе срещи със състава на районното управление и с кметовете на населени места в района. Вътрешният министър ще бъде придружаван от главния секретар на МВР главен комисар Младен Маринов и директора на ОДМВР – София старши комисар Николай Спасов.  \r\nСлед срещите, около 12.00 часа, се очаква брифинг за медиите пред сградата на РУ – Елин Пелин.", "date": "2018.08.07", "title": "Министърът на вътрешните работи Валентин Радев ще посети Елин Пелин"}
{"url": "http://www.focus-news.net/news/2018/08/07/2553769/stolichna-obshtina-organizira-razdavane-na-mineralna-voda-vav-vrazka-s-visokite-temperaturi.html", "text": "Във връзка с високите летни температури, Столична община организира раздаване на минерална вода от 13.30 часа. Това съобщиха от пресцентъра на  Общината . Водата ще се раздава на площадното пространство при храма „Св. Неделя” и на Орлов мост - при езерото „Ариана”. Водата e осигурена като дарение от „Девин” АД и ще бъде раздавана от служители на Общината до изчерпване на количествата.", "date": "2018.08.07", "title": "Столична община организира раздаване на минерална вода във връзка с високите температури"}
{"url": "http://www.focus-news.net/news/2018/08/07/2553775/veliko-tarnovo-natovaren-e-trafikat-po-ul-magistralna-chast-ot-glaven-pat-sofiya-varna.html", "text": "Натоварен е трафикът на пътен възел „Качица“ и ул. „Магистрална“– част от главен път София – Варна, предаде репортер на  Радио „Фокус” – Велико Търново . Времето e слънчево. Температурата на въздуха е 21 градуса. Интензивно е движението по основните улици и булеварди в града. По-натоварен е трафикът по бул. „България“, ул. „Никола Габровски“ и ул. „Васил Левски“, която  е отворена за двупосочно движение.  Ограничено е движението по улиците „Иван Вазов“ и „Велчо Джамджията“. Причината е ремонт на водопроводите. Всички светофарни уредби в града работят нормално. \r\nДобри са условията за пътуване на територията на цялата област. Отворен за движение на всички превозни средства е Проходът на Републиката. Не се допуска преминаване на товарни автомобили над 10 тона през прохода Твърдица – Елена. Движението от км 47 до км 48 се осъществява в една лента поради пропадане на пътното платно и наличие на свлачище. Ограничено е движението по път Горна Оряховица – Арбанаси поради ремонтни дейности. Обходният маршрут  е през село Шереметя. \r\nНадежда КРЪСТЕВА", "date": "2018.08.07", "title": "Велико Търново: Натоварен е трафикът по ул. „Магистрална“ – част от главен път София – Варна"}
{"url": "http://www.focus-news.net/news/2018/08/07/2553774/ot-dnes-pri-patuvane-v-chuzhbina-balgarskite-grazhdani-shte-poluchavat-telefonniya-nomer-na-denonoshtnata-dezhurna-liniya-na-mvnr.html", "text": "Всеки български гражданин, притежаващ СИМ-карта на български мобилен оператор, при влизане на територията на чужда държава ще получава от днес кратко текстово съобщение с информация за номера на денонощната дежурна телефонна линия в МВнР (+359 2 948 24 04), на която може да потърси помощ в случай на извънредна ситуация. Това съобщиха от пресцентъра на  Министерството на външните работи . Съобщението ще бъде получавано, веднага щом абонатът попадне в роуминг. Така телефонът за спешни случаи на МВнР ще е подръка в паметта на телефона на всеки гражданин зад граница.  \r\nКъм тази инициатива на Министерството на външните работи с готовност се присъединиха трите национални мобилни оператора - А1, VIVACOM и Telenor, в знак на подкрепа към усилията ни за подобряване на административното обслужване и по-ефективна защита на българските граждани в чужбина.  \r\nМобилните оператори предоставят получаването на съобщението безплатно за гражданите, като услугата не е свързана с разходи от държавния бюджет. При повикване на денонощната дежурна телефонна линия в МВнР (+359 2 948 24 04), разговорът ще бъде таксуван според тарифния план на абоната.  \r\nЗаместник министър-председателят по правосъдната реформа и министър на външните работи Екатерина Захариева благодари на мобилните оператори, които се включиха в реализацията на този проект, свързан с грижата за информираността и сигурността на българските граждани, пътуващи в чужбина. Тя подчерта, че Министерството на външните работи продължава работа по още проекти, които ще улеснят досега с администрацията на нашите сънародници в чужбина.  \r\nЗаплахите за сигурността в съвременния свят, свързани с природни бедствия, възникване на военни конфликти, терористични актове, политически размирици, безредици, бунтове и други, които често засягат и български граждани, изискват оказването на специализирана помощ и често незабавна реакция от страна на българските институции.  \r\nВ зависимост от характера на кризата, Министерството на външните работи координира усилията за оказване на помощ на български граждани с различни национални и чужди институции и ведомства.", "date": "2018.08.07", "title": "От днес при пътуване в чужбина българските граждани ще получават телефонния номер на денонощната дежурна линия на МВнР"}
{"url": "http://www.focus-news.net/news/2018/08/07/2553773/sofiya-vavezhda-se-organizatsiya-na-dvizhenieto-vav-vrazka-zasnemane-na-film.html", "text": "Въвежда се организация на движението във връзка заснемане на филм. Това съобщиха от пресцентъра на  Столична община . \r\nЗабраняват се престоят и паркирането на пътни превозни средства, с изключение на автомобилите  на снимачния екип и извън местата в режим на  „служебен абонамент“,  както следва : \r\nОт 19.30 часа на 6 август до 12.00 часа на 7 август на ул. „Проф. Асен Златаров“ между ул. „Оборище“ и ул. „Върбица“ -15 места за паркиране.  \r\nОт 19.30 часа на 7 август до 8.00 часа на 8 август  на ул. Иглика“ между ул. „Капитан Андреев“ и бул. „Евлоги и Христо Георгиеви“ – 7 места за паркиране и на ул. „Капитан Андреев“ между ул. „Иглика“ и ул. „Цанко Церковски“ -7 места за паркиране.", "date": "2018.08.07", "title": "София: Въвежда се организация на движението във връзка заснемане на филм"}
{"url": "http://www.focus-news.net/news/2018/08/07/2553776/denyat-7-avgust-v-balgarskata-istoriya.html", "text": "През 626 г. - завършва десетдневна аварска обсада на Константинопол, в която участват славяни, българи и други народи. 1865 г. - Тодор Бурмов започва да издава в Цариград в. \"Время\". Вестникът излиза всяка събота. Последният му брой е отпечатан на 21 януари 1867 г. 1876 г. - в Букурещ започва да излиза редактираният от Стефан Бобчев политически в. \"Стара планина\". 1877 г. - по време на Руско-турската война (1877-1878 г.) започва преместването на Главната квартира на руската армия от село Тръстеник (днес град) в село Горна Студена, Търновско. 1908 г. - основани са Български конституционни клубове в Кратово и Крива Паланка. На тази дата е роден  Николай Майсторов - български художник. На 7 август умират: Илия Куртев - български обществен деец и Стоян Дринов - български писател и преводач. \r\n2001 г. \r\nВъншният министър Соломон Паси провежда среща с арабските посланици, на която заявява, че отношенията на България с арабските страни в миналото са били много по-добри, отколкото през последните години и че може да се направи много за подобряването им. \r\n2001 г. \r\nОбявено е, че безработните в България са 661 000 души, което е 19,4 % от работоспособното население. \r\n1990 г. \r\nАндрей Луканов връчва на Великото народно събрание оставката на правителството си. \r\nАндрей Луканов е български политик и държавник, 40-тият министър-председател на България (8 февруари - 22 септември 1990 г., 22 септември – 20 декември.1990 г.), министър на външнотърговските връзки (1987 г. -1989 г.). Той е член на Политбюро и секретар на ЦК на БКП (1989 г.). \r\nЗавършва Института за международни отношения в Москва (1963 г.). Работи като инспектор в отдел “Икономически, СИВ и Общ пазар” на Министерството на външните работи (1963-1965 г.). Началник отдел “Международни организации” при Министерството на външната търговия (1966-1968 г.). Първи секретар в постоянното представителство на НРБ в ООН в Женева (1969-1972 г.). От 1972 г. е заместник-министър, а от 1973 г. е първи зам.-министър на външната търговия. Председател е на Комисията за икономическо и научно-техническо сътрудничество при Министерски съвет (1976-1980 г.). Член е на Държавния съвет от 17 ноември 1989 г. Член е на председателството на ВПС и член на ВПС на БСП (2 февруари – 25 септември 1990 г.). \r\nБил е народен представител в VII, VIII и IX Народно събрание (1976-1990 г.), VII Велико народно събрание (1990-1991 г.), в XXXVI и XXXVII Обикновено народно събрание (1991-1996 г.). \r\nПо искане на Главния прокурор на Република България му е отнет депутатският имунитет, арестуван и подведен под отговорност за отпускане на кредити и безвъзмездна помощ на някои развиващи се страни. През март 1997 г. Европейският съд за правата на човека в Страсбург решава, че тези действия на прокуратурата са неоснователни. На 2 октомври 1996 г. е убит пред дома си в София. \r\n1981 г. \r\nВ околоземна орбита е изведен изкуственият спътник на Земята “Интеркосмос-България”. Институтът за космически изследвания към БАН участва в изготвянето на апаратура за следните спътници: \"Интеркосмос\"- 8, 12, 14, 19; \"Интеркосмос-България-1300\" и \"Mетеор-Природа\", \"Вертикал\" - 3, 4, 6, 7, 9 и 10, както и в изготвянето, и осъществяването на научната програма на първия и втория български космонавти на борда на \"Салют-6\" и \"Mир\", космическите станции \"Вега\", \"Aктивен\", \"Гранат\", \"Интербол\", \"Апекс\" и \"Фобос\".  \r\n1962 г. \r\nБългария признава независимостта на Ямайка. \r\nЯмайка е страна, разположена на едноименния остров и на още няколко по-малки острова в Карибско море. Климатът е тропичен. Характеризира се с ураганни ветрове и чести земетресения. Растителността е вечнозелена – тропически гори и савани. Населението на страната наброява 2 540 хиляди жители. \r\nКристофор Колумб открива острова през 1494 г. и го обявява за колония на Испания. Великобритания завладява острова през 1670 г. и той е британска колония до 1962 г., когато е обявена независимостта на Република Ямайка. От 1962 г. Ямайка е член на ООН. \r\n1953 г. \r\nЦК на БКП задължава местните партийни организации да организират издирването и събирането на документи и написването на спомени от партийни дейци за \"героичната история\" на партията до 9 септември 1944 г. Тези материали трябва да се изпращат в партийния архив на ЦК на БКП. \r\n1946 г. \r\nПровежда се съдебен процес срещу главния редактор на в. \"Свободен народ\" - орган на БРСДП(о), Цветан Иванов, продължил до 13 август. Цветан Иванов е обвинен, че със статиите си разгласява клеветнически твърдения, които създават недоверие към властта. Осъден е на една година, седем месеца и 15 дни строг тъмничен затвор. \r\n1945 г. \r\nЗавършва тридесет и седмият конгрес на БРСДП, организиран от привържениците на единодействието с комунистите. Приети са нов устав и програма на партията. За главен секретар е избран Димитър Нейков, а привържениците на Коста Лулчев и Григор Чешмеджиев образуват отделна политическа сила. \r\nДимитър Манолов Нейков е политически и държавен деец. Роден е 21 май 1884 г. в Тулча. Завършва философия в Мюнхен. След завръщането си в България работи като учител. Взема дейно участие в кооперативното движение. Избиран е за председател на редица кооперации – потребителна кооперация \"Напред\" в София, спестовно-строителна кооперация \"Подслон\", на Ючбунарската популярна банка, Съюза на народните кооперативни банки и на Общия съюз на популярните банки. От 1920 г. до 1934 г. е народен представител. Той е един от ръководителите на БРСДП, в периода между двете световни войни (1918-1939 г.) е секретар на партията. Обявява се срещу обвързването на България с Германия в навечерието на Втората световна война (1939-1945 г.). Взема участие в изграждането на Отечествения фронт. Председател е на Софийския окръжен комитет на Отечествения фронт, а по-късно става член и на Националния комитет на Отечествения фронт. След 9 септември 1944 г. става министър на търговията, промишлеността и труда (1944-1946 г.). През 1946-1949 г. е подпредседател на Президиума на Великото народно събрание. Участва в състава на българската делегация на Парижката мирна конференция 1946-1947 г. От 1945 г. е главен секретар на БРСДП до вливането и в БРП (к) през 1948 г. Димитър Манолов Нейков умира на 16 февруари 1949 г. \r\n1928 г. \r\nНа 7, 11 и 30 август се изпращат британски и френски ноти против опитите на България да закупи автоматично оръжие (датски картечници), забранено по Ньойския договор (аферата \"Мадсен\"), и за борба срещу навлизането на чети на ВМРО във Вардарска Македония. \r\n1924 г. \r\nПриет е Закон за борба със скъпотията, който създава общински комисарства по продоволствието начело с Главно комисарство към МВРНЗ и установява контрол върху търговията с хранителни стоки (до юни 1925 г.). \r\n1908 г. \r\nОсновани са Български конституционни клубове в Кратово и Крива Паланка. \r\nНа 20 юли във Велес и Битоля са основани първите Български конституционни клубове от легализирани дейци на десницата на ВМОРО. На 27 юли в Солун е основан клуб и изработените от него програмни документи са приети и от останалите клубове. Подобни клубове са учредени на 31 юли в Скопие, на 2 август - в Куманово, на 5 август - в Тетово, на 6 август - в Щип, на 10 август - в Гостивар и Одрин, на 15 август - в Кочани и Сяр, на 29 август - в Цариград. \r\n1877 г. \r\nПо време на Руско-турската война (1877-1878 г.) започва преместването на Главната квартира на руската армия от село Тръстеник (днес град) в село Горна Студена, Търновско. \r\n1876 г. \r\nВ Букурещ започва да излиза редактираният от Стефан Бобчев политически в. \"Стара планина\". \r\nСтефан Бобчев основава и дълги години ръководи Дружеството на българските публицисти и писатели. Издава и редактира вестник \"Стара планина\", списание \"Юридически преглед\", списание \"Българска сбирка\" и др. Издава редица студии, сборници, трудове, по-важните от които са: \"Писма за Македония и македонският въпрос\", \"Източна Румелия\", \"Българско обичайно наказателно право\", \"Българско обичайно съдебно право\" и др. Той е един от инициаторите за създаването на Висшето училище (СУ \"Св. Климент Охридски\"). Бобчев е преподавател в него по българско и славянско право и по история на каноническото право от 1902 г. до 1927 г. По негова инициатива се създава и Балкански близкоизточен институт, в който той е директор и преподавател по съвременна политическа и социална история. \r\n1865 г. \r\nТодор Бурмов започва да издава в Цариград в. \"Время\". Вестникът излиза всяка събота. Последният му брой е отпечатан на 21 януари 1867 г. \r\nТодор Бурмов е обществен, политически и държавен деец, книжовник, член на Българското книжовно дружество (дн. БАН). Роден е през 1834 г. в село Нова махала. Завършва Киевската духовна семинария, след което става учител в Габрово. През 1860 г. заминава за Цариград. Става редактор на списание \"Български книжици\", а по-късно и на вестник \"Съветник\" и вестник \"Время\". Включва се в църковно-националната борба, като чрез редица публикации доказва правото на българския народ да има независима църква. По време на Руско-турската освободителна война (1877-1878 г.) сътрудничи на княз Черкаски в Канцеларията за гражданско управление. След Освобождението е един от най-изявените дейци на умереното русофилско крило на Консервативната партия, като редактира и нейния пръв печатен орган вестник \"Витоша\". През 1878 г. е вицегубернатор на Пловдив, а през 1879 г. - пръв губернатор на София. През 1879 г. той е първият министър-председател на България след Освобождението и едновременно министър на вътрешните работи. От 1881 г. до 1883 г. е член на Държавния съвет. Автор е на книгата \"Българо-гръцката църковна разпря\". \r\n626 г. \r\nЗавършва десетдневна аварска обсада на Константинопол, в която участват славяни, българи и други народи. Обсадата започва на 29 юли. Славяните са леко и тежко въоръжени пехотинци, чиято задача е с лодките си еднодръвки да осъществят морската обсада. След ожесточено сражение те претърпяват поражение. Хаганът нарежда да бъдат избити, което предизвиква гнева на всички славянски войници, които се оттеглят от полесражението. Хаганът е принуден да свали обсадата. На тази дата са родени: \r\n1943 г. \r\nРоден е Николай Майсторов - български художник. Завършва Художествената академия в София. Има много самостоятелни и колективни изложби в България, редица европейски страни, Америка и Азия. Много галерии и колекции в цял свят притежават негови платна. \r\n1943 г. \r\nРоден е Кирил Кавадарков - български актьор. Завършва актьорско майсторство във ВИТИЗ “Кръстьо Сарафов” (1967 г.) в класа на Методи Андонов. Работи в театъра в Толбухин (Добрич). В следващите години е част от актьорските състави на театрите във Варна, Пловдив и Пазарджик. От 1976 г. започва с участия и в Народния театър \"Иван Вазов\". През 1981 г. е удостоен със званието заслужил артист. \r\n1936 г. \r\nРоден е Стефан Цанев - български поет и драматург. Завършва журналистика в СУ “Св. Климент Охридски” (1959 г.) и драматургия в Московския кино институт (1965 г.). Работи като кореспондент на в. “Народна младеж” в Родопите и инструктор към ОК на ДКМС в Перник (1959-1960 г.). Редактор е в Студията за игрални филми (1965-1967 г.), “Театър 199”, “Театъра на окръзите” (1970-1973 г.) и в театър “София” (от 1973 г.). Член е на СБП. Негови пиеси са “Истинският Ивайло” (1963 г.), “Бунтът на статуите” (1967 г.), “Събота’23” (1971 г.), “Джуджето и седемте снежанки + 1” (1976 г.), “Носете си новите дрехи, момчета!” (1977 г.), “Единадесетият час” (1978 г.), “Процесът против богомилите” (1978 г.), “Рицарят на печалния образ” (1979 г.), “Величието и падението на Стефан Стамболов”, “Анна, Анна и Антарктида” (1978 г.), “Рицарят на печалния образ” (1978 г.), “Любовни булеварди” (1982 г.), “Животът - това са две жени” (1983 г.), “В неделя господ си почива” (1984 г.), “Най-чудното чудо” (1985 г.), “Последната нощ на Сократ” (1986 г.), “Тайната вечеря на дякона Левски” (1987 г.), “Страшният съд” (1988 г.), “Другата смърт на Жана д’Арк” (1990 г.), Параноя” (1991 г.), “Пир по време на демокрация” (1992 г.) и др. Негови стихосбирки са“Часове” (1960 г.), “Композиции” (1963 г.), “Хроники” (1965 г.), “Перигей, или най-голямото приближаване на Земята” (1967 г.), “Аз питам!” (1975 г.), “Анините приказки” (1976 г .), “Реквием” (1980 г.), “Лирика” (1983г .), “Поеми” (1984 г.), “Небесни премеждия” (1986г .), “Сезонът на илюзиите” (1988г .), “Спасете нашите души!” (1992 г .) и др. Пише романите “Мравки и богове” (2001 г.), “Моят втори живот” (2002 г .). \r\n1932 г. \r\nРоден е Христо Друмев - български юрист и културен деец. Завършва Право в Софийския университет “Св. Климент Охридски”. Работи в импресарския отдел на Българската концертна дирекция. Културен аташе е на България в Париж и Бон. Зам.-генерален директор на ДО \"Театър и музика\", директор на БКИЦ \"Витгенщайн\", Виена. От 1990 г. е генерален директор на НДК. През декември 2002 г. получава орден \"Стара планина\" I-ва степен. Капитан е на националния отбор на България по спортен бридж. \r\n1925 г. \r\nРоден е Климент Цачев - български писател. Следва право (1947-1951 г.) и българска филология (1951-1956 г.) в СУ “Св. Климент Охридски”. Работи като редактор в Радио София (1949-1950 г.), във в. “Народна младеж” (1950-1951 г.), във в. “Литературен фронт” (1953-1954 г.), “Труд” (1956 г.), сп. “Наша родина” (1958-1959 г .), “Пламък” (1965-1967 г.), “Народна култура” (1968 г.), “Профиздат” (1973 г.). Завежда отдел “Белетристика” в сп. “Пламък” (от 1975 г.). През 1955 г. работи в Румъния. Специален кореспондент на в. “Народна младеж” и в. “Литературен фронт” в Русе (1956-1958 г.). Драматург на Плевенския театър (1963 г.) и на театър “София” (1969-1970) г. Член е на СБП. Печата за първи път стихотворения във в. “Отечествен фронт” през 1945 г. Автор е на стихотворни сборници, белетристични книги и пиеси, в които преобладава нравствено-етичната тематика. Превежда от румънски език. Негови съчинения са “Стихотворения” (1948 г.), “Първи сноп” (1951 г.), “Дни и хора” (1954 г.), “Нови стихотворения” (1957 г.), “От много любов” (драма, 1958 г.), “Горчив залък” (1960 г.), “Завръщане на земята” (драма, 1963 г.), “За любовта” (1966 г.), “Момчетата станаха мъже” (1966 г.), “Наследството на бащите” (драма, 1967 г.), “Сбогуване с пролетта” (1967 г.), “Шепа пръст” (1967 г.), “Августовско безверие” (1968 г.), “Войници” (1968 г.), “Изстрел. Некролог” (пиеси, 1968 г.), “Свят широк” (1968 г.), “Благословен живот” (1971 г.), “Цената на доверието” (драма, 1971 г.), “По-просто от истина” (1973 г.), “Шест делника и един празник” (1974 г.), “Осем новели за любовта” (1976 г.), “Есенни дъждове” (1977 г.), “Имаше такава песен” (1977 г.), “Жестокост” (1978 г.), “Дом като другите” (1980 г.), “Сътворението на земята” (1980 г.) и др. Умира на 19 март 1996 г. в София. \r\n1919 г. \r\nРоден е Дако Даковски - български кинорежисьор. Завършва право в СУ \"Климент Охридски\", след това кинорежисура във ВГИК, Москва (1952 г.). Участва като доброволец в Отечествената война. Артист в студийния \"Опитен театър\" на Стефан Сърчаджиев (1939-1941 г.) и в театъра в Скопие (1941-1944 г.). Главен секретар, а в последствие и председател на Съюза на българските филмови дейци (1954-1962 г.). \r\nРежисьор е на \"Под игото\" (1952 г.), \"Неспокоен път\" (1955 г.). \"Героите на Шипка\" (1955 г.) е кино продукция със СССР, в която участва като актьор. Негови са и филмите \"Тайната вечеря на Седмаците\" (1957 г.), \"Стубленските липи\" (1960 г.), \"Калоян\" (1963 г., завършен от Юри Арнаудов). Умира на 28 януари 1962 г. На тази дата умират: \r\n2017 г.  \r\nУмира Асен Гаргов, български певец, музикант и композитор. \r\n1999 г. \r\nУмира Паун Христов Генов - български поет и журналист. Роден е на 15 юни 1915 г. в с. Средногорово, Старозагорско. От 1936 г. издава в. \"Младо село\". След 9 септември 1944 г. е завеждащ културния отдел на в. \"Кооперативно село\", зам.-главен редактор на в. \"Трезвеност\". Негови са съчиненията \"Нова вяра\" (1938 г.), \"Трудовата повинност\" (1945 г.), \"Владая\" (Поема, 1946 г.), очерци за К. Тодоров, Ян. Забунов, Р. Даскалов и др. \r\n1923 г. \r\nУмира Илия Куртев (И. К. Добрев) - български обществен деец, политик. Роден е на 2 юли 1858 г. в Стара Загора. Учи в родния си град и учителства там. Взема участие в Руско-турската война (1877-1878 г.), в подготовката на Съединението (1885 г.), в Сръбско-българската война (1885 г.). Уволнен е от армията през 1895 г. Председател е на дружество “Сливница”. \r\n1922 г. \r\nУмира Стоян Дринов - български писател и преводач. Роден е в Панагюрище през 1883 г. Учи в родния си град, а след това в Пазарджик. Завършва история в СУ “Св. Климент Охридски”. Работи като учител и като библиотекар в Народната библиотека. Член е на Съюза на българските писатели. Сътрудничи на списанията за деца \"Веселушка\", \"Детска радост\", \"Другарче\" и \"Светулка\", редактор е на списание \"Люлка\". Пише предимно за деца. Автор е на книгите \"Кукувица кука\" (1919 г.), \"Весели случки\" (1925 г.), \"Изворче\" (1929 г.), \"Съчинения. т. I\", (1938 г.), \"Люлка\" (1957 г.), \"Верни-неразделни\" (1964 г.), \"Хорце\" (1990 г.) и др. Превежда творби на А. С. Пушкин, М. Ю. Лермонтов, Майн Рид и др. За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nNational Geographic Arhive; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни”;", "date": "2018.08.07", "title": "Денят 7 август в българската история"}
{"url": "http://www.focus-news.net/news/2018/08/07/2553768/rosen-rufev-generalen-konsul-na-balgariya-v-milano-vse-oshte-sa-v-bolnitsa-trimata-uchenitsi-postradali-vsledstvie-na-intsidenta-na-magistralata-kray-letishteto-v-bolonya.html", "text": "Все още са в болница тримата ученици, пострадали  вследствие на инцидента на магистралата край летището в Болоня. Това каза в ефира на „Тази сутрин“ по  бТВ  генералният консул на Република България в Милано Росен Руфев във връзка с информацията за пострадали седем ученици от професионалната гимназия по механотехника „Владимир Комаров“ в град Силистра, оказали се в района на взрива на камион -цистерна в Болоня.  „Две от децата са в болница в Болоня и още едно в болница в град Чезена, което е по-сериозно наранено и обгорено. Това дете е получило известни изгаряния по долните крайници на краката“, каза той. Руфев  не се ангажира колко време ще останат пострадалите българчета в болницата. \r\nГенералният консул поясни, че на другите пострадали ученици състоянието не е много тежко. „Те са получили леки наранявания, за които ще получим повече сведения. Планирам да пътувам до Болоня в рамките на днешния ден. Може би ще стигна до болницата в град Чезена, където ще проверим състоянието на по-тежко пострадалото момче“, каза Руфев.  \r\nТой допълни, че децата са се намирали в зоната на огромния взрив на магистралата и  уточни, че в тази зона се е намирало жилището, където са били настанени групово. По думите му част от тях са били излезли да обядват и са пострадали от взривната вълна и от счупени стъкла. „Това е причината за техните наранявания. Те не са се намирали на автомобил на самата магистрала, както в началото предполагахме, което е спасило и живота им“, допълни генералният консул. „Децата към този момент проявяват спокойствие. Поне тези, с които сме говорили, въпреки че са преживели доста силен психологически шок. Надяваме се, че бързо ще излязат от този шок, особено тези, които са били леко ранени“, коментира Руфев. \r\nНа въпрос дали децата са били без придружител, Руфев коментира: „Към момента не мога да потвърдя, но факт е, че от страна на техните придружители общо 4 учителки, начело с директора на тяхното училище в Силистра, не са пострадали“. Той обясни, че учителите са били вероятно много наблизо в рамките на инцидента и са поддържали връзка по телефона и са направили контакт по между си.  \r\n „Говорили сме с част от родителите и всеки, който се обади на телефона за спешни случаи, обявен от нашето генерално консулство, може да получи допълнителна информация“, каза Руфев. Той обясни, че учениците са били на стаж по \"Еразъм\"  и уточни, че засега не се предвижда те да бъдат прибрани в България. \r\nПо отношение на информацията, че се е спасил шофьорът на цистерната, Руфев заяви, че той е сигурната жертва. \r\n„Имаше информация, че летището може да преустанови дейността си за кратко, заради димните завеси, но това не се оказа вярно“, коментира случилото се Руфев.", "date": "2018.08.07", "title": "Росен Руфев, генерален консул на България в Милано: Все още са в болница тримата ученици, пострадали  вследствие на инцидента на магистралата край летището в Болоня"}
{"url": "http://www.focus-news.net/news/2018/08/07/2553777/sport-grigor-dimitrov-startira-uchastieto-si-v-toronto-v-sryada-s-mach-sreshtu-fernando-ferdasko.html", "text": "Григор Димитров започва участието си в турнира в Торонто с двубой срещу Фернандо Вердаско, който в първия кръг на надпреварата се наложи над на германеца Петер Гойовчик с 6:2, 6:2. \r\nМачът помежду им е последен, пети по ред в програмата и се очаква да започне в ранните часове на сряда. През настоящия сезон двамата тенисисти изиграха две срещи – на „Индиън Уелс“ и на „Ролан Гарос“, като и двете бяха спечелени от испанеца.", "date": "2018.08.07", "title": "Спорт: Григор Димитров стартира участието си в Торонто в сряда с мач срещу Фернандо Фердаско"}
{"url": "http://www.focus-news.net/news/2018/08/07/2553772/sofiyski-gradski-sad-shte-zasedava-po-iskane-na-budimir-kuyovich-za-uslovno-predsrochno-izlizane-ot-zatvora.html", "text": "За 11.00 часа е насрочено съдебно заседание на 9-и състав на Софийския градски съд по молба от Будимир Куйович, който иска да излезе условно предсрочно от затвора. Това съобщиха от пресцентъра на  съда . Делото ще се гледа в 14-а зала. Кой е Будимир Куйович? (Справка Агенция „Фокус“) \r\nБудимир Куйович е сочен за един от големите наркотрафиканти на Балканите. Той е роден през 1967 г. в гр. Биело поле, в северната част на Черна гора. В България името му се свързва с няколко случая на разбити лаборатории и трафик на наркотици.  \r\nВ началото на  май 2002 г.   в Пернишко е разкрита фабрика за амфетамини, намерени са още незаконно оръжие  и боеприпаси. МВР издирва Куйович, като лидер на организирана престъпна група осъществяваща синтезиране, пакетиране и трафик на синтетични наркотици през България, но той успява да се укрие. Първоначално сръбските власти твърдят, че такъв човек не съществува, което води до дълга проверка чрез Интерпол и засичане на пръстови отпечатъци. Чак тогава службите на Сърбия и Черна Гора потвърждават, че Куйович е издирван и в родината си. След като е обявен за общонационално издирване в страната ни той се предава. \r\nИмето на Будимир Куйович се свързва с разкритите в началото на ноември  2003 г.   нарколаборатории в габровското село Дебел дял и кв. „Гачевци” в града. Двете лаборатории са били разположени в склад на бивше земеделско стопанство и на изоставен свинарник. При акцията по разкриването им са намерени части от лабораторна техника, бързовари, маркучи, бидони, остатъчни вещества и химикали за добив на амфетамин. Арестувани са пазачите на нарколабораторията и техни съучастници. \r\nКуйович е арестуван във Варна на  3 януари 2005 г.  . Месец по-късно, на  9 февруари , служители на Дирекция „Миграция” – ДНСП и на НС „Жандармерия” експулсират от страната Куйович и го предават на компетентните власти в Сърбия и Черна гора. Там той е издирван и има издадена заповед за арест заради няколко тежки кражби. \r\nПрез април  2005 г.   при акция на НСБОП в столичния квартал „Младост” са открити амфетамини на стойност около 10 милиона долара. По неофициална информация организатор и ръководител на наркоканала е именно Куйович.  \r\nСъщия месец в столичния квартал „Манастирски ливади” е прострелян Божидар Добрев-Дебелия, който умира на път за „Пирогов”. От МВР оповестяват информацията, че Божидар Добрев и Будимир Куйович, стоят начело на канал за амфетамини. \r\nПрез ноември  2007 г.   оставка подава главният секретар на вътрешното министерство Илия Илиев. Появяват се публикации в медиите, сочещи като възможна причина факта, че е подписал документ за пребиваване на Куйович в България. Самият Илиев не посочва точната причина за оставката си, но заявява, че е бил подведен да подпише документ, с който е нарушил вътрешни норми на МВР. \r\nВ момента Куйович излежава 16-годишна присъда, след като бе задържан при специализирана акция на  30 декември 2007 г.   за трафик на близо 60 кг хероин. \r\nПрез  2008 г.   е създадена в парламента временна анкетна комисия, която да изясни дали Будимир Куйович, екстрадиран със заповед от директора на ГДБОП-МВР, е продължил да пребивава в страната, като е получил документ за самоличност от МВР-Разград. Резултатът от доклада на комисията е, че по отношение на Будимир Куйович не е упражнявано покровителство от ръководството на МВР. Хронология на делото срещу Будимир Куйович:  2 февруари 2010 г.  \r\nСъстав на Върховния касационен съд окончателно решава Будимир Куйович да излежи присъда от 16 години. 4 юни 2009 г.  \r\nВърховният касационен съд отлага делото, в което Будимир Куйович обжалва присъдата си от 16 години затвор, като му дава възможност да си намери трети защитник. 14 април 2009 г.  \r\nВърховният касационен съд не дава ход по делото по жалбата на Будимир Куйович. Съдиите преценяват, че при евентуален ход на делото ще бъдат нарушени процесуалните права на подсъдимите, понеже адвокатите на четиримата осъдени са получили единствено призовки за заседанието, но не и преписи на касационните жалби на останалите подсъдими.  27 ноември 2008 г.  \r\nПловдивският апелативен съд дава ход на делото с подсъдими Будимир Куйович, Николай Писков, Стойко Дойчев и Михаил Янков, заведено по жалба на Будимир Куйович. В жалбата Куйович настоява да бъде оправдан, тъй като е невинен по обвинението за трафик на наркотици.  25 юли 2008 г.  \r\nХасковският окръжен съд присъжда 16 години затвор при първоначално строг режим и глоба в размер на 220 000 лв. на Будимир Куйович. Стойко Дойчев е осъден на  14 години затвор и глоба от 170 000 лв, Михаил Янков – на 15 години и глоба 200 000 лв., Николай Писков - на 12 години затвор и 120 000 лв. глоба. 23 и 24 юли 2008 г.  \r\nСлед двудневно гледане на делото в Хасковски окръжцен съд,  Куйович заявява, че няма нищо общо с пренасяния хероин и че върху процеса е оказан политически натиск. 27 март 2008 г.  \r\nБудимир Куйович, Николай Писков, Стойко Дойчев и Михаил Янков са обвинени, че действали като престъпна група под ръководството на Куйович, която държи, разпространява и пренася през границата в страната наркотични вещества в особено големи размери. До 4 юни 2008 г, когато е гледано в Хасковски окръжен съд, делото е отлагано 5 пъти. 10 януари 2008 г.  \r\nПловдивският апелативен съд потвърждава мярката за неотклонение „задържане под стража“, взета от Старозагорския окръжен съд по отношение на Будимир Куйович. Срещу Куйович са повдигнати три обвинения: за ръководене на организирана престъпна група, за това, че като подбудител и помагач в съучастие с Николай Писков, Михаил Янков и Стойко Дойчев умишлено е склонил и улеснил преминаването през границите на Р България ГКПП „Капитан Андреево“ на хероин в особено големи размери, както и за това, че е подпомогнал и склонил Николай Писков да съхранява хероин в особено големи размери.  1 януари 2008 г.  \r\nСтарозагорският окръжен съд решaвa, че Будимир Куйович остава в следствения арест в Стара Загора с постоянна мярка „задържане под стража”. След заседанието на съда Куйович се държи арогантно - по тази причина на 9 януари му е повдигнато и обвинение за хулиганство. Будимир Куйович е обвинен за организиране и ръководство на престъпна група и наркотрафик, за което законът предвижда затвор от 10 до 15 години.  30 декември 2007 г.  \r\nПри спецакция в Пловдив е задържан 39-годишният сръбски гражданин Будимир Куйович. Ден по-рано са задържани още трима души - Николай Писков, Михаил Янчев и Стойко Дойчев, които са заловени на ГКПП „Капитан Андреево“ с около 60 кг хероин.", "date": "2018.08.07", "title": "Софийски градски съд ще заседава по искане на Будимир Куйович за условно предсрочно излизане от затвора"}
{"url": "http://www.focus-news.net/news/2018/08/07/2553779/sofiya-akatist-na-sv-kral-stefan-milutin-shte-bade-otsluzhen-v-mitropolitskata-katedrala-sv-vmtsa-nedelya-v-stolitsata.html", "text": "Акатист на св. крал Стефан Милутин ще бъде отслужен в митрополитската катедрала „Св. Вмца Неделя” в столицата, предаде репортер на  Агенция \"Фокус\" . Това ще стане след редовната света литургия в храма от 10.00 часа. Мощите на св. крал Стефан Милутин се покоят в специален саркофаг в катедралния храм и всеки ден множество православни християни им се покланят. Вечерното богослужение е с начален час 17.00.  \r\nНикола ПЕТКОВ", "date": "2018.08.07", "title": "София: Акатист на св. крал Стефан Милутин ще бъде отслужен в митрополитската катедрала „Св. Вмца Неделя” в столицата"}
{"url": "http://www.focus-news.net/news/2018/08/07/2553782/varna-s-povisheno-vnimanie-se-osashtestvyava-dvizhenieto-po-patya-zlatni-pyasatsi-varna-poradi-kosene-na-trevni-ploshti.html", "text": "Движението по път I-9 „Златни пясъци“ – Варна от км 90 до км 100 се осъществява с повишено внимание поради ръчно косене на тревни площи, предаде репортер на  Радио „Фокус“ – Варна . Преминаването през пътния участък се осъществява съобразно създадената организация. Добри са условията за пътуване във Варненска област. Времето е ясно, пътните настилки са сухи, видимостта е добра. От Агенция „Пътна инфраструктура“ припомнят, че движението в участък от пътя Кранево – Варна е ограничено за моторни превозни средства над 10 тона. Обходният маршрут е през Кичево и Оброчище. По път III-904 Старо Оряхово – Гроздьово преминаването се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Ремонтни дейности се извършват и на пътя между Девня и Суворово, както и по направлението Вълчи дол – Суворово. По третокласната пътна мрежа, полагане на асфалтова настилка се осъществява също между селата Венелин и Бенковски. Движението в района се регулира от сигналисти. \r\nДиана СТОЕВА", "date": "2018.08.07", "title": "Варна: С повишено внимание се осъществява движението по пътя „Златни пясъци“ – Варна поради косене на тревни площи"}
{"url": "http://www.focus-news.net/news/2018/08/07/2553783/burgas-ekspo-tsentar-flora-shte-se-sastoi-kontsert-na-valnite-na-portugalskata-muzika.html", "text": "Магнетичното португалско Фадо ще завладее сърцата на бургазлии от 21.00 часа в Експо център „Флора“ Бургас. Това съобщиха от  Община Бургас . В концерта „На вълните на португалската музика“ ще участват бургаски певци и изпълнители познати ни от голямата сцена, родния ефир и малкия екран. \r\nТе ще представят за първи път пред бургаската публика традиционната градска португалска етно музика – „Фадо“. Нейната същност се изразява с думата saudade – саудаде, съчетаваща в себе си понятия като самота, носталгия, копнеж по непостижимото и любовна мъка. \r\nИсториите, които „Фадо“ разказва, са за изгубена любов, за морето, за живота на бедните хора. В последните няколко години то се превърна в истинско модно течение, поради засиления световен интерес към етно мелодиите. \r\nФадото се оформя окончателно в началото на 19-ти век в резултат от смесването на характерни гръцки (напр. лаика), романски и арабски музики при известно влияние и от бразилската колония. Играе важна роля в националната идентификация на португалците, тъй като прокарва ясна граница между ярките и живи испански ритми, отговарящи на по-буйния и рязък испански характер, и меката, меланхолична душа на португалския народ. \r\nКонцерт-спектакълът „NAS ONDAS DA MUSICA PORTUGUESA“ или „На вълните на португалската музика“ се реализира със съдействието на Община Бургас при вход свободен.", "date": "2018.08.07", "title": "Бургас: Експо център „Флора“ ще се състои концерт „На вълните на португалската музика“"}
{"url": "http://www.focus-news.net/news/2018/08/07/2553778/burgas-s-normalna-intenzivnost-se-osashtestvyava-dvizhenieto-v-oblastta.html", "text": "С нормална интензивност се осъществява движението на моторни превозни средства в Област Бургас. Това съобщи за  Радио „Фокус“- Бургас  дежурният от Областно пътно управление. Пътните настилки са сухи и нормално проходими. \r\nПо-натоварен е трафикът в сутрешните часове по някои от централните улици и булеварди в града -„Демокрация“, „Сан Стефано“, „Мария Луиза“, „Иван Вазов“, „Христо Ботев“ и „Цар Симеон“. Интензивно се осъществява движението и по пътя от и към ж.к. „Меден Рудник“, както и това в посока кв. „Сарафово“. Водачите да се движат със съобразена скорост. \r\nМария ГЕОРГИЕВА", "date": "2018.08.07", "title": "Бургас: С нормална интензивност се осъществява движението в областта"}
{"url": "http://www.focus-news.net/news/2018/08/07/2553781/pazardzhik-v-rodopskata-chast-na-oblastta-ostava-opasnostta-ot-padashti-kamani.html", "text": "Натоварено е движението по главните пътища на област Пазарджик, съобщи за  Радио „Фокус - Пазарджик  дежурният в Областно пътно управление – Пазарджик.  Пътните настилки са сухи. Ограничение има на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта остава опасността от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nРадослава МУРДЖЕВА", "date": "2018.08.07", "title": "Пазарджик: В Родопската част на областта остава опасността от падащи камъни"}
{"url": "http://www.focus-news.net/news/2018/08/07/2553784/denyat-7-avgust-v-svetovnata-istoriya.html", "text": "През 936 г. - Отон І Велики става германски крал. Той укрепва немския Райх и осъществява големи постъпки в посока на светското влияние в папската политика. 1316 г. - Йоан XXII (Жак Д'Юз) става 194-тият папа. През 1782 г. генерал Джордж Вашингтон създава и учредява почетния знак за военни заслуги ”Пурпурно сърце”. Отличието се дава за необикновена смелост и изключителна вярност при военна служба. 1786 г. - на този ден се поставя началото на съвременния алпинизъм. Джак Балма и Мишел Пакар покоряват връх Монблан ( 4807м.) През 1803 г. започва първото околосветско плаване на руския мореплавател Иван Крузенщерн. Негов помощник е Юрий Фьодорович Лисянски, който командва ветрохода „Нева”. 1819 г. - освободителната армия, под ръководството на Симон Боливар, побеждава испанците и освобождава Богота. 1913 г. - във Франция е въведена задължителна тригодишна военна служба. 1927 г. - принцът на Уелс и вицепрезидентът на САЩ откриват Моста на мира между Форт Ейром (Онтарио-Канада) и гр. Бъфало, САЩ. 1942 г. - по време на Втората световна война (1939-1945 г.) започва битката между САЩ и Япония за Гуадалканал. 1944 г. - генерал Дуайт Айзенхауер премества своята щаб-квартира от Лондон в Реймс (Франция). 1947 г. - завършва плаването на Тур Хейердал прекосил Тихия океан със сала “Кон-Тики”. С пресичането на океана, по време на което са изминати над 8000 морски мили, Хейердал доказва възможността полинезийските острови да са заселени с преминали по същия път жители на Америка. 1959 г. - американският сателит “Експлорър 6” е изстрелян от полигона в Кейп Канаверал и става първия спътник, изпратил снимки на Земята. 1960 г. - Фидел Кастро национализира напълно американската собственост в Куба. На тази дата е роден американския актьор Дейвид Духовни. На 7 август умира русият поет, писател  и публицист Александър Блок. \r\n2014 г. \r\nСанкции срещу Русия въвеждат САЩ, Евросъюза, Швейцария, Канада, Австралия и Япония. В икономическите контрамерки на Русия се включват всякакви стоки от САЩ, както и селскостопанска продукция от ЕС, Австралия, Канада и Норвегия. \r\n2013 г. \r\nМинистър-председателят на Чехия Иржи Руснок подава оставка на правителството. \r\n2011 г. \r\nПри сблъсъци между демонстранти и полиция в Сирия загинаха над 57 човека. \r\n1998 г. \r\nИзвършени са атентати срещу американските посолства в Найроби, Кения, и Дар Ес Салам, Танзания, в резултат на които загиват над 130 души, а над 1000 са ранени. \r\n1996 г. \r\nНАСА съобщава за открита примитивна форма на живот при изследване на метеорит, паднал на Земята преди 13 000 години. Според съобщението микроскопични форми на живот може би са съществували на Марс преди около 4 млрд. години. Съобщението е направено на пресконференция, дадена от изследователи от НАСА и представители от различни университети. Изследванията се основават на обстоен анализ на древен марсиански метеорит, на който е дадено името “Алан Хилс” или ALH 84001. Космическото тяло е открито в Антарктика през 1984 г. Според учените в състава на метеорита влизат органични съединения, които са непогрешимо доказателство за това, че някога на червената планета е имало живот. Открити са изключително малки едноклетъчни структури, които приличат в известна степен на земни бактерии. Засега не са открити следи от по-висши организми. \r\n1994 г. \r\nВ Япония се провежда Десетата международна конференция за СПИН. На нея се докладва, че от болестта са заразени 17 милиона души в целия свят. Повече от 11 000 учени, активисти и работещи в сферата на здравеопазването от 130 държави се събират в Йокохама. Конференцията включва 30 пленарни сесии, 32 кръгли маси и 580 абстрактни сесии. Това е първата международна СПИН-конференция в Азия. Като домакин на инициативата Япония демонстрира съпричастността си към световната борба с ХИВ/СПИН пандемията, като изпраща най-висшите си представители на властта. Говорители посочват, че болестта се разпространява бързо в Азия. Притесненията на учените са водещи по време на конференцията, но социално-икономическите резултати от пандемията, както и международното сътрудничество, също са ключови теми. Солидният принос от страна на неправителствени организации е оценен и насърчен в рамките на инициативата. \r\n1990 г. \r\nПартията Африкански национален конгрес на Нелсън Мандела прекратява 29-годишната си борба срещу управлението на белите, което открива пътя към официални преговори за премахване на системата на апартейд в ЮАР (политиката и правната система, въведена и поддържана от правителствата на бялото малцинство в Южноафриканската република от 1948 г. до 1990 г.). \r\nНелсън Ролихлахла Мандела е южноафрикански политик, водач на Африканския национален конгрес. От 1962 г. до 1990 г. е в затвора. Превръща се в един символите на борбата срещу апартейда. През 1993 г. получава, заедно с Фредерик де Клерк, Нобелова награда за мир. Нелсън Мандела е президент на ЮАР от 1994 г. до 1999 г. \r\n1990 г. \r\nЗапочва американската военна операция “Пустинен щит” в Саудитска Арабия. \r\nНа 2 август 1990 г. механизирана пехота и танкове на Иракската републиканска гвардия навлизат в Кувейт и установяват контрол над държавата. В отговор започва американската операция “Пустинен щит”, като целта е спиране на нахлуване в богатата на нефт територия на кувейтската съседка Саудитска Арабия. На 7 август започва разполагането на американските части. ООН осъжда иракското нападение и анексиране на Кувейт и дава ултиматум за незабавно и безусловно оттегляне на иракските сили. След неспазването на ултиматума на ООН от страна на иракския диктатор Садам Хюсейн на 17 януари 1991 г. коалиционните сили под американско командване започват въздушни удари над иракски цели. На 24 януари започва нападението на сухопътните коалиционни части, а на 27 януари столицата на Кувейт е обявена за свободна, което е причината президентът Буш да спре войната. \r\n1974 г. \r\nФренският каскадьор Филип Пети преминава по въже, опънато между двата небостъргача на Световния търговски център в Ню Йорк. \r\n1964 г. \r\nПрез август 1964 г. президентът Линдън Джонсън съобщава на Конгреса, че виетнамски катери са нападнали американския флот в Тонкинския залив. На 7 август Конгресът приема Тонкинската резолюция, която дава на Джонсън право да започне война срещу Северен Виетнам. \r\n1960 г. \r\nФидел Кастро национализира напълно американската собственост в Куба. \r\nФидел Кастро е роден на 13 август 1926 г. Завършва право в Хавана през 1950 г. Той е кубински революционер, генерален секретар на Комунистическата партия на Куба (1965 г.) и председател на Република Куба. През 1959 г. сваля режима на Фулхенсио Батиста и превръща страната в първата комунистическа държава в западното полукълбо. През 1976 г. става председател на Държавния и на Министерския съвет и президент на републиката. \r\n1960 г.  \r\nКот Д`Ивоар обявява своята независимост. \r\nПрез декември 1958 г. Кот Д`Ивоар става автономна република в рамките на Френската общност в резултат на референдум, който донася статут на общини на всички членове на бившата Федерация на Френска Западна Африка, с изключение на Гвинея, която гласува против присъединяването. Кот Д`Ивоар става независима на 7 август 1960 г., като с това членството в общността отпада. Съвременната политическа история на страната е тясно свързана с личността на Феликс Уфуе Боани, първи президент на републиката и лидер на Демократичната партия. Той е един от основателите на Демократичното Африканско Представителство, водещата междутериториална политическа партия преди независимостта (партията не развива дейност само в Мавритания). Боани за първи път се появява на политическата сцена като утвърден лидер с основаването на Африканския Аграрен Синдикат през 1944 г., който спечелва по-добри условия на работа за африканските фермери. Уфуе Боани утвърждава позицията си като водеща фигура в Западна Африка с въвеждането на Кот Д`Ивоар, Нигер, Буркина Фасо и Бенин в Съвета на Съглашението, местна организация, стимулираща икономическото развитие. \r\n1959 г. \r\nАмериканският сателит “Експлорър 6” е изстрелян от полигона в Кейп Канаверал и става първия спътник, изпратил снимки на Земята. \r\n“Експлорър 6” е малък сферичен сателит, създаден да изследва поточна радиация от различни енергийни източници, галактически космически лъчи, геомагнетизъм, радиопредавания в горните слоеве на атмосферата и приливи на метеоритен дъжд. Също така апаратът тества сканиращо устройство за фотографиране на земната облачна обвивка. Сателитът е изстрелян в силно ексцентрична елиптична орбита. Четири слънчеви платна, монтирани в средата на апарата, зареждат батериите с енергия, като само три от тях успяват да се разгънат напълно. Това е причината само 63% от очакваната енергия да се доставя, като този процент с времето спада. От апарата са извлечени общо 827 часа аналогови и 23 часа дигитални данни. \r\n1947 г. \r\nЗавършва плаването на Тур Хейердал прекосил Тихия океан със сала “Кон-Тики”. С пресичането на океана, по време на което са изминати над 8000 морски мили, Хейердал доказва възможността полинезийските острови да са заселени с преминали по същия път жители на Америка. \r\n1944 г. \r\nПриета е Декларация на \"13-те\" водачи на опозицията (с комунисти) за скъсване на съюза с Германия и за възстановяване на конституционното управление. \r\n1944 г. \r\nГенерал Дуайт Айзенхауер премества своята щаб-квартира от Лондон в Реймс (Франция). \r\nДуайт Айзенхауер е американски политик и военен деец, главнокомандващ съюзническите войски по време на Втората световна война с ранг на армейски генерал. Той е 34-я президент на САЩ (1953–1961 г.). Завършва Военна академия в Уест Пойнт (1915 г.). Служи на различни места в САЩ и в чужбина. От 1922 г. заема щабни длъжности. По време на Втората световна война (от 1942 г.) командва американските войски в Европа. Той е върховен главнокомандващ на съюзните експедиционни сили в Северна Африка и Средиземноморието и съюзническите експедиционни сили в Западна Европа (от декември 1943 г.). Командва операцията \"Оверлорд\" и окупационните сили на САЩ в Германия (1945 г.). Началник-щаб на американската армия (от ноември 1945 г.). Върховен главнокомандващ въоръжените сили на НАТО (1950-1952 г.). \r\n1942 г. \r\nПо време на Втората световна война (1939-1945 г.) започва битката между САЩ и Япония за Гуадалканал. Гуадалканал е остров и част от архипелага и от островната държава Соломонови острови. Въздушното сражение, проведено край острова по време на Втората световна война между САЩ и Япония, е преломен момент във войната срещу експанзията на Япония. \r\nВ множеството ожесточени боеве американските ВМС успяват да установят почти пълно превъзходство във водите около Гуадалканал, благодарение на което увеличават числеността на войските си на острова до близо 50 000. На 7 януари 1943 г. щатската морската пехота преминава в настъпление. Японските сухопътни части не са в състояние да окажат продължителна съпротива и получават заповед за постепенна евакуация. Последният японски войник напуска острова на 7 февруари 1943 г. и битката за Гуадалканал приключва. В нея японците губят 24 600 души и общо 47 големи бойни плавателни съда – 1 самолетоносач, 2 линейни кораба, 5 крайцера и 12 ескадрени миноносеца. Американските загуби се равняват на 6700 души, 2 самолетоносача, 8 крайцера и 15 ескадрени миноносеца. След победата при Гуадалканал американският флот окончантелно овладява инициативата в акваторията на Тихия океан. Япония е принудена да се откаже от мисълта за по-нататъшно придвижване на юг. \r\n1927 г. \r\nПринцът на Уелс и вицепрезидентът на САЩ откриват Моста на мира между Форт Ейром (Онтарио-Канада) и гр. Бъфало, САЩ. \r\nПричината за построяването на моста става факта, че международният железопътен мост, построен през 1873 г., не обслужва нуждите на пешеходния и автомобилния трафик. През 1919 г. Алонсо Кларк Матър представя идеята да бъде построен мост, който да отразява сътрудничеството между САЩ и Канада. На 6 август 1925 г. строежът е одобрен, като финансирането възлиза на 4.5 млн. долара. Мостът е построен на около километър южно от международния железопътен мост. Той се състои от 5 арки над реката Ниагара. Общата дължина на съоръжението е 1 770 метра, като то се състои от 9 000 тона стомана за основите и още 800 тона за подсилване. На 13 март 1927 г. първата кола минава по моста. На 1 юли 1927 г. Мостът на мира е отворен за обществено ползване, като официалната церемония по откриването се състои на 7 август 1927 г. \r\n1913 г. \r\nВъв Франция е въведена задължителна тригодишна военна служба. \r\n1819 г. \r\nОсвободителната армия, под ръководството на Симон Боливар, побеждава испанците и освобождава Богота. \r\nСимон Боливар е латиноамерикански революционер и политик. Роден е през 1783 г. във Венецуела. Оглавява борбата за независимост на днешните Венецуела, Колумбия, Еквадор, Перу, Панама и Боливия. В определени периоди Боливар е президент на Велика Колумбия, Перу и наречената на негово име Боливия. \r\n1803 г. \r\nЗапочва първото околосветско плаване на руския мореплавател Иван Крузенщерн. Негов помощник е Юрий Фьодорович Лисянски, който командва ветрохода „Нева”. \r\nИван Фьодорович Крузенщерн е руски мореплавател, адмирал (1842 г.), член на Петербургската Академия на науките от 1806 г. Завършва Морски кадетски корпус през 1788 г. и участва в Хохландското сражение. Изучава морското дело в Англия (1793 г.). Плава на руски военни кораби в Атлантическия, Тихия и Индийския океан, след което се завръща в Кронщат (1799 г.). През 1802 г. е назначен за началник на първата руска околосветска експедиция (1803-1806 г.), в която влизат корабите “Надежда” (под негово командване) и “Нева” (с командир Ю. Ф. Лисянски). Експедицията плава в Атлантическия, Индийския и Тихия океан. Крузенщерн провежда широки океанографски и метеорологични изследвания, поставя началото на системни дълбоководни изследвания на океана. Описва част от Курилските острови, крайбрежието на остров Сахалин, Камчатка и някои японски острови. Резултатите от океанологичните и етнографските му изследвания са публикувани в тритомния труд “Пътешествия около света през 1803-1806 г. с корабите “Надежда” и “Нева”. Става инспектор (1811 г.), а по-късно директор на Морския кадетски корпус (1827-1842 г.). Публикува двутомен “Атлас на Южното море” (1823-1826 г.), съдържащ историко-географски анализ на много руски и чуждестранни източници. Крузенщерн е член-учредител на Руското географско дружество, член е на Лондонското географско дружество и на други дружества. Неговото име носят географски обекти (проливи, острови, планини, носове) в Тихия океан. Иван Фьодорович Крузенщерн умира през 1846 г. \r\n1786 г. \r\nНа този ден се поставя началото на съвременния алпинизъм. Джак Балма и Мишел Пакар покоряват връх Монблан ( 4807м.) \r\n1782 г. \r\nГенерал Джордж Вашингтон създава и учредява почетния знак за военни заслуги ”Пурпурно сърце”. Отличието се дава за необикновена смелост и изключителна вярност при военна служба. “Пурпурно сърце” първоначално представлява парче лилав плат със сърцевидна форма, поръбено със сребърна сърма, като се носи на лявата страна на униформата. \r\nОтличието е възстановено през 1932 г., като датата съвпада с 200-годишнината от раждането на Джордж Вашингтон. Медалът се присъжда на всеки служещ в армията, получил бойни рани или увреждания вследствие на службата. Кандидатите за отличието трябва да подадат молба, а между 1932 и 1942 г. са раздадени около 78 000 медала. От 1942 г. медалът вече се присъжда и на служещи във флота. \r\n1316 г. \r\nЙоан XXII (Жак Д'Юз) става 194-тия папа. Той е роден през 1245 г. в Каор. Заема папския престол до смъртта си. Учи право в Париж и Орлеан. Ръкоположен е за епископ на Авиньон през 1310 г. и кардинал-епископ на Прото през 1312 г. Обявява Людовик Баварски за еретик през 1324 г. Папа Йоан XXII е администратор и консервативен теолог относно светските дела на Църквата. През понтификата му Папската курия се реорганизира, като се обръща специално внимание на приходите и е съставен първият пълен опис на активите на Папството. Променя границите на диоцезите. Автор е на популярната молитва Anima Christi. Умира на 4 декември 1334 г. в Рим. \r\n936 г. \r\nОтон І Велики става германски крал. Той укрепва немския Райх и осъществява големи постъпки в посока на светското влияние в папската политика. Управлението му е считано за истинското начало на Свещената Римска империя. По време на властването си Отон потушава бунтове, инициирани от доведения му брат, от по-младия му брат и от собствения му син, като разширява границите на държавата посредством постоянна война. Отон успява да накара папа Йоан ХІІ да го коронова като император, като по-късно го сваля от власт и поставя папа Лъв VІІІ на негово място. Отон подписва документ, с който се налага ратифициране от страна на императора на папския избор (вероятно Лъв VІІІ съдейства за това). Въпреки че военните действия са чести, Германия е стабилна под управлението на Отон Велики и в страната процъфтява един своеобразен малък ренесанс на културата. На тази дата са родени: \r\n1960 г.  \r\nРоден е Дейвид Духовни - американски актьор. Учи английска литература в Принстън, а дипломата си получава от университета Йейл. Успоредно със ученето в Йейл започва да посещава актьорски курсове в Ню Йорк. Първата му работа в киното е малка роля в “Работещо момиче” (комедия с Харисън Форд, Сигорни Уивър и Мелани Грифит). По-късно се включва за няколко епизода в “Туин Пийкс”, където играе агент на ФБР. По-късно се снима в сериала “Дневниците на червената обувка”, а след това изпълнява и ролята на ФБР-агента Фокс Мълдър в “Досиетата Хикс”, която му носи най-голяма популярност. \r\n1903 г. \r\nРоден е Луис Лейкли (1903 - 1987) - американски антрополог и археолог. Пръв изказва мнението, че човечеството се е зародило на африканския континент. \r\n1876 г. \r\nРодена е Маргарета Гертруда Целе, известна като Мата Хари - холандска куртизанка, танцьорка и предполагаема шпионка по време на Първата световна война в полза на Германия. Осъдена и разстреляна от французите през 1917 г. \r\n1875 г. \r\nРоден е Николай Максимович Тулайков - руски агроном, агрохимик, академик (1932 г.), подпредседател на ВАСХНИЛ (1929 г.). Завършва Московския селскостопански институт (1901 г.), професор по частно земеделие в Саратовския селскостопански институт (1920 г.), известен специалист в областта на почвознанието, агрохимията, физиологията на растенията, борбата със засоляването на почвите и др. Автор е на повече от 400 научни труда. Преследван е от болшевишката партия и репресиран през 30-те години. Умира в затвора през 1938 г. На тази дата умират: \r\n2017 г.  \r\nУмира Асен Гаргов, български певец, музикант и композитор. \r\n1958 г. \r\nУмира Карл Спенсър Лешли - американски психолог и физиолог, представител на съвременната невропсихология. Той е роден на 7 юни 1890 г. в Дейвис, Западна Вирджиния. Преподавател е в Минесота (1920-1926 г.) и Харвард (1935-1955 г.). Става професор през 1920 г. Научните му интереси са в областта на изследването на мозъчната дейност във връзка с поведението на човека. Експериментално доказва несъстоятелността на съществуващите представи за мозъчната локализация, съгласно които дори най-сложните мозъчни функции са тясно свързани със специфичния анатомичен субстрат, като противопоставя на това схващане разбирането за пластичността на висшите раздели на главния мозък и функционалната многозначност на мозъчната структура. Трудовете на Лешли са отправен пункт за разработката на съвременните схващания за мозъчната организация на висшите психични функции при човека. \r\n1941 г. \r\nУмира Рабиндранат Тагур - индийски писател хуманист и обществен деятел, известен с прозвището “каби гуру” (свят учител). Той е роден на 6 май 1861 г. в Калкута. Пише на бенгалски език. Основава училище в имението на баща си. Пише стихове, проза и драми, композира песни и балади, рисува. Мислител, философ и просветител. Многостранното му творчество включва: стихове (“Гитанджали”, 1912 г.,), романите “Гора” (1907-1910 г.), “Дом и свят” (1915-1916 г.), повести, разкази, пиеси, публицистика против феодализма и религиозните догми, против безправието на жените, расовата дискриминация и кастовата система (“Кризата на съвременната цивилизация”, 1941 г.). Издава книги по езикови и литературоведски въпроси, философия и религия. Съставя текста на индийския химн и на песента “Моя златна Бенгалия” - химн на Бангладеш. Лауреат на Нобелова награда за литература за 1913 г. (за стихосбирката “Гитанджали”). Тагур посещава София през 1927 г. и изнася беседа и рецитал по свои произведения в Свободния театър. \r\n1938 г. \r\nУмира Константин Сергеевич Станиславски (К. С. Алексеев) - руски актьор, режисьор, педагог и теоретик на театъра. Роден е на 17 януари 1863 г. в Москва. Учи в “Алексеевския кръжок”, който поставя водевили и оперети. През 1888 г. основава (заедно с режисьора А. Ф. Федотов и педагога Ф. П. Комисаржевски) Дружество за изкуство и литература. Първите му режисьорски опити са “Плодовете на просвещението” от Л. Н. Толстой, 1891 г.; “Потъналата камбана” от Хауптман, 1898 г. През 1898 г. съвместно с В. И. Немирович-Данченко основава Московския художествен театър (МХТ), в чиято трупа влизат актьорите от Дружеството за изкуство и литература и ученици на Немирович-Данченко от музикално-драматичното училище към Московското филхармонично дружество. Първият спектакъл на трупата е “Цар Фьодор Йоанович” от А. К. Толстой (1898 г.) Истинското начало на МХТ и на новото сценично изкуство обаче е свързано с поставянето на пиесата “Чайка” от Чехов (1898 г., режисьори Станиславски и Немирович-Данченко). Следват “Вуйчо Ваньо” (1899 г.), “Три сестри” (1901г .) и “Вишнева градина” (1904 г.) от Чехов; през 1902 г. пиесите на М. Горки “Еснафи” и “На дъното” (заедно с В. И. Немирович-Данченко). Станиславски поставя още “Драма на живота” от Хамсунг и “Животът на човека” от Андреев (1907 г.), а по-късно “Д-р Щокман” от Ибсен. През 1912 г., заедно с Л. А. Сулержицки, организира при МХТ “Първа студия”. След 1917 г. поставя пиесите “Горещо сърце” на Островски (1926 г.), “Безумният ден, или Сватбата на Фигаро” на Бомарше (1927 г.), спектакъла “Брониран влак 14-69” на Вс. Иванов (1927 г.), ръководи постановките на спектаклите “Унтиловск” на Л. Леонов (1928 г.), “Мъртви души” по Гогол (1932 г.), “Таланти и поклонници” от Островски (1933 г.) и др. Стреми се към реформиране на сценичното изкуство и музикалния театър. От 1918 г. е ръководител на Оперната студия към Болшой театър, по-късно на Оперен театър “К. С. Станиславски”. През 1935 г. създава Оперна драматична студия. Съвременният театър е изграден върху теорията на Станиславски. \r\n1921 г. \r\nУмира Александър Блок - руски поет, публицист и писател, представител на символизма. Роден е на 18 ноември 1880 г. Завършва славянска филология (1906 г.). През 1904 г. издава първата си стихосбирка \"Стихове за прекрасната дама\". След революцията от 1905-1907 г. пише \"Куликово поле\", 1908 г., \"Волни мисли\", 1907 г., \"Ямбове\", 1907-1914 г., цикъла \"Снежната маска\", 1907 г., \"Фаина\", 1907-1908 г., \"Възмездие\" 1908-1913 г., \"Кармен\", 1914 г. Поезията на Блок е преведена на много езици. \r\n1900 г. \r\nУмира Вилхелм Либкнехт - германски публицист и социалист. През 1848 г. възнамерява да основе република в Германия. През следващата година взема участие в Баденската революция, после бяга в Швейцария. В Лондон се сближава с К. Маркс. През 1862 г. се връща в Германия и след 7 години основава заедно с Бебел в-к \"Фолксщаат\", орган на най-крайния социализъм. От 1867 г. до 1870 г. е депутат в Северногерманския Райхстаг. Ръководител е на нелегалната Германската социалдемократическа партия през 1878-1890 г. Той е един от основателите и лидерите на Втория интернационал. \r\n1848 г. \r\nУмира Йонс Якоб Берцелиус – шведски химик и минералог. Един от основоположниците на съвременната химия. Роден е на 28 август 1779 г. Член е на Шведската АН (1808 г.), от 1810 г. неин президент, а от 1818 г. - постоянен секретар. През 1820 г. става почетен член на Петербургската АН. Има изключителни заслуги за експерименталното доказване на атомната теория за строежа на веществата, нейното развитие и внедряване в химията. Съставя по собствени данни таблица с атомните маси на 41 елемента; предлага да се обозначават елементите с началните букви на техните гръцки и латински наименования. При изследването на различни минерали и руди, заедно с Хизингер, открива церия (1803 г.), селена (1817 г.), тория (1828 г.). Пръв получава в свободно състояние силиций, титан, тантал и цирконий (1824-1825 г.). Предлага първите формули на някои органични киселини (1815 г.). Когато открива органични съединения с еднакъв състав и различни свойства, Берцелиус нарича явлението изомерия (1830 г.). \r\n1834 г. \r\nУмира Жозеф Мари Жакард – френски механик. През 1801 г. създава тъкачния стан, наречен на негово име, който прави преврат в текстилната индустрия. \r\n1782 г.  \r\nУмира Андреас Сигизмунд Марграф – германски химик, член на Берлинската АН (1738 г.). Открива фосфорната киселина и магнезия. С помощта на микроскоп открива (1747 г.) кристали захар в тънки резени от корени на цвекло. \r\n1106 г. \r\nУмира Хенрих IV - крал от 1056 г. и император от 1084 г. Роден е на 11 ноември 1050 г., син е на Хенрих III. По време на малолетието му в Германия се засилват князете, които разпиляват кралските владения. Действията на Хенрих IV за укрепване на кралската власт в Саксония довеждат до Саксонското въстание (1073-1075 г.), което той потушава трудно. Стремежът му да запази за себе си правото на църковни церемонии в Германия и Северна Италия го довежда до конфликт с папа Григорий VII, който го отлъчва от Църквата и го сваля от престола. Хенрих. IV е принуден да отиде на покаяние при папата в Каноса (януари 1077 г.). Отново е отлъчен от Църквата (1080 г.), завладява Рим и е коронован от поставения от него антипапа Климент III, но отстъпва пред съюзниците на Григорий VII – южно италиански нормани. Обединението на папите и немски князе и неуспешният трети поход в Италия (1090-1097 г.) предизвикват въстание срещу Хенрих IV и той се признава за победен. Успява да избяга от плен и по време на подготовката на нова война.  За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nNational Geographic Arhive; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни”;", "date": "2018.08.07", "title": "Денят 7 август в световната история"}
{"url": "http://www.focus-news.net/news/2018/08/07/2553780/aneliya-grigorova-balgarski-cherven-krast-burgas-pred-spasitelen-post-bunkera-shte-se-provede-kampaniya-za-preventsiya-na-vodniya-travmatizam.html", "text": "В 11.00 часа пред спасителен пост „Бункера” ще се проведе кампания за превенция на водния травматизъм. Това каза за  Радио „Фокус” – Бургас  Анелия Григорова, специалист водно спасяване към Български Червен кръст – Бургас. По думите ѝ през август зачестяват инцидентите с плажуващи туристи. Според Григорова трябва да се разясни на всички, избрали морето за отдих, колко е важно да се спазват правилата. \r\n„По това време зачестява мъртвото вълнение, морето вече не е толкова предразположено. Флагът е червен вече почти всеки ден и тогава туристите не трябва да се допускат във водата”, каза още Григорова. По думите ѝ инциденти се случват, тъй като хората си позволяват да влизат във водата с надуваеми дюшеци, въпреки забраната на спасителите, както и да оставят децата си без надзор на плажната ивица. \r\nАнелия Григорова посочи също, че по традиция кампанията за превенция на водния травматизъм се провежда през месеците юли и август, като тази година е предвидено срещите да се организират поне два пъти в седмицата. \r\n„В петък ще сменим плажа и ще посетим този в Крайморие”, посочи още специалистът.", "date": "2018.08.07", "title": "Анелия Григорова, Български Червен кръст – Бургас: Пред спасителен пост „Бункера” ще се проведе кампания за превенция на водния травматизъм"}
{"url": "http://www.focus-news.net/news/2018/08/07/2553785/vidin-natovaren-e-trafikat-po-glaven-pat-e-79-v-oblastta.html", "text": "Натоварен е трафикът по главен път Е 79 във Видинска  област, каза за  Радио „Фокус“ – Видин  дежурният служител в Областно пътно управление. В  посока за граничен пункт „Дунав мост 2“ се движат предимно тежкотоварни автомобили към граничния пункт, най-оживен е трафикът в участъка на главен път Е 79 между Видин и Дунавци.  Движението по път III-1411 с. Слана Бара – Видин е ограничено за автомобили  над 5 т поради компрометирано експлоатационно състояние на мост. Движението по път III-1411 в участъка между с. Буковец и с.Слана бара е ограничено поради авариен ремонт на мост над р. Тополовец. Във Видин трафикът е натоварен в централната градска част, на входно изходните артерии на града и по бул.“Панония“. \r\nАнна ЛОЗАНОВА", "date": "2018.08.07", "title": "Видин: Натоварен е трафикът по главен път Е 79 в областта"}
{"url": "http://www.focus-news.net/news/2018/08/07/2553788/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата. Това съобщиха от пресцентъра на  дружеството .  \r\nВъв връзка с реконструкция на уличен водопровод на ул. „Могила“, с. Лозен , се налага спиране на водоподаването от 09:00 до 19:00 часа на клиентите на „Софийска вода”, живеещи в района на: ул. „Могила“, ул. „Васил Левски“, ул. „Св. Спас“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Могила “ ъгъла с ул. „Обретеница“. \r\nВъв връзка с подмяна на сградно водопроводно отклонение на ул. „Летоструй“, жк. „Левски“ В , се налага спиране на водоподаването от 09:00 до 19:00 часа на клиентите на „Софийска вода”, живеещи в района на: ул. „Летоструй“ от ул. „Рилска обител“ до ул. „Поп Грую“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Летоструй“ ъгъла с ул. „Поп Грую“. \r\nВъв връзка с изграждане на сградно водопроводно отклонение на ул. „Тинтява“, жк. „Дианабад“ , се налага спиране на водоподаването от 09:30 до 21:30 часа на клиентите на „Софийска вода”, живеещи в района на: ул. „Тинтява“ от ул. „Трепетлика“ до ул. „Жетварка“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Тинтява“ ъгъла с ул. „Жетварка“. \r\nВъв връзка с изграждане на сградно водопроводно отклонение на ул. „Проф. Илия Йосифов“, вилна зона „Бояна“ , се налага спиране на водоподаването от 10:00 до 22:00 часа на клиентите на „Софийска вода”, живеещи в района на: по ул. „Подграмада“ от ул.732-ра до ул. „Радецки\"; ул. „Радецки\" от ул. „Кумата\" до ул. „Радецки\" №13, ул. „Проф.Илия Йосифов\", ул. „Пролет\"; по ул. „732-ра\" от ул. „Подграмада\"  до Боянските гробища. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Пролет“ ъгъла с ул. „Подграмада“. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.08.07", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2018/08/07/2553789/pregled-na-osnovnite-temi-v-dobrudzhanskiya-pechat.html", "text": "„Общинският съвет „премести“ такситата от автогарата в Генерал Тошево“, съобщава на първа страница вестник  „Добруджанска трибуна“ . Решението е прието вчера на заседание на Общинския съвет. Стоянката от 3 паркоместа е преместена на паркинга до Общината. Местата на такситата следва да бъдат обозначени. Причината за преместването е несъответствие със законовата уредба. „Добричлии се покланят пред мощите на двама светци“, съобщава изданието. На Преображение Господне мощите на двама светци бяха изложени за поклонение в храм „Св. Троица. На големия християнски празник в Добрич пристигнаха мощите на Св. Матрона Московска и Св. Лука Войно-Ясенецки, архиепископ Кримски и Симферополски. От вчера сутрин те са изложени за поклонение в православния храм, където е отслужена Света литургия, водена лично от Варненския и Великопреславски митрополит Йоан. Светите мощи са пристигнали от Елистинската и Калмикска епархия на Руската православна църква. Св. Лука Войно-Ясенецки, архиепископ Кримски и Симферополски, е познат и като светецът-хирург. Когато Св. Лука вече не можел да помага като лекар, се молел на Бога за болните и заради молитвите му Господ ги изцерявал. Св. Матрона Московска е една от най-почитаните светици в Русия. В рубриката „Новини“ – „Стоянка Мутафова гостува в Добрич навръх Голяма Богородица“. Гостуването е по покана на народни представители. Представянето на актрисата ще се състои в Драматичния театър „Йордан Йовков“, началото е в 18,00 часа, с вход свободен. До края на август се приемат предложения за номинации за Националната литературна награда „Дора Габе“, съобщава всекидневникът. Съгласно статута процедурата по връчване на Националната литературна награда „Дора Габе“ и отличия е открита. Наградата е учредена през 2002 г. и се връчва за първи път през 2003 г. по повод 115 години от рождението на поетесата. С наградата се удостояват автори със значителни художествени постижения в духа на посланията на Дора Габе и принос в националната литература.", "date": "2018.08.07", "title": "Преглед на основните теми в добруджанския печат"}
{"url": "http://www.focus-news.net/news/2018/08/07/2553792/konstantin-raykov-chlen-na-kzp-horata-vse-poveche-osaznavat-che-tyahnata-zashtita-i-sigurnost-v-globaliziraniya-svyat-preminavat-prez-osvedomenostta-i-preventsiyata.html", "text": "В последните години наблюдаваме повишен интерес на гражданите към техните права, в частност потребителски, и това партнира изключително хармонично с инициативи като информационната кампания на Европейския потребителски център - България. Хората все повече осъзнават, че в глобализирания свят тяхната защита и сигурност, когато пътуват, пазаруват или ползват различен тип услуги, когато се обучават или търсят работа, преминават през осведомеността и превенцията. Това посочи Константин Райков, член на Комисията за защита на потребителите, в град Шабла в заключителната част от кампанията „Вашите права“, която се проведе на различни точки по българското Черноморие, съобщиха от пресцентъра на  КЗП .  \r\nИнформационното събитие се организира от Европейски потребителски център, който е към КЗП, и се проведе в рамките на 2 седмици. Наши експерти бяха във Варна и Бургас, на летищата и автогарите в двата града, както и в по-малки населени места.   \r\n„Тази инициатива е много полезна, защото предоставя синтезирана и важна информация как хората могат да потърсят своите права, когато са нарушени от търговец от друга държава от Европейския съюз“, добави Райков. \r\nЦелта на нашата кампания е да сме близо до хората, да им покажем кои сме ние и как можем да им помогнем, каза Игнат Арсенов, директор на ЕПЦ България. \r\nЕднодневните ни  информационни щандове  привлякоха интереса на много местни жители и много туристи, които се интересуваха от възможностите за пътуване и пазаруване и правата, които са им гарантирани като европейски граждани. Част от посетителите имаха и конкретни въпроси и сигнали. Поръчах си по интернет телевизор, който пристигна със счупен екран, кой е виновен, попита ни мъж в Приморско. Отивам да видя дъщерята в Лондон, колко стека цигари мога да си взема, искаше да знае възрастен мъж на летище Бургас. Млада дама ни се оплака, че са й счупили куфара на връщане към България и поиска да разбере какво обезщетение може да получи. На автогарата във Варна човек сподели, че автобусът му за закъснял и искаше да знае какви са правата му. Купих си пералня и тя се развали за 2 месеца, на кого да се оплача – на продавача или на производителя, поинтересува се млада майка от Балчик. \r\nТази година партньори на информационната ни кампания бяха колегите от Центъра за развитие на човешките ресурси, които представиха възможностите за мобилност по най-голямата европейска образователна Програма „Еразъм+“, както и съпътстващите дейности - Европас, Еврогайдънс, eTwinning и Евродеск.", "date": "2018.08.07", "title": "Константин Райков, член на КЗП: „Хората все повече осъзнават, че тяхната защита и сигурност в глобализирания свят преминават през осведомеността и превенцията“"}
{"url": "http://www.focus-news.net/news/2018/08/07/2553786/yambol-predstoi-tsyalostna-podmyana-na-avtobusniya-park-v-gradskiya-transport.html", "text": "На пресконференция ще бъде бъдат дадени подробности по предстоящата цялостна подмяна на автобусния парк на градския транспорт в Ямбол. Това съобщиха от пресцентъра на  Община Ямбол . Техническите характеристики на новите коли и ангажиментите по цялостно подобряване качеството на услугата ще бъдат представени на съвместен брифинг от кмета на Общината Георги Славов и изпълнителния директор на фирмата-превозвач Георги Атанасов.  \r\nПресконференцията е с начален час 11.00 часа, в зала 203 в сградата на Община Ямбол. На място ще бъдат представени и пилотни бройки от новите автобуси.", "date": "2018.08.07", "title": "Ямбол: Предстои цялостна подмяна на автобусния парк в градския транспорт"}
{"url": "http://www.focus-news.net/news/2018/08/07/2553790/pregled-na-osnovnite-temi-v-burgaskiya-pechat.html", "text": "„Да хванеш такси в Бургас през лятото – мисията невъзможна“ е водещото заглавие на регионалния ежедневник  „Черноморски фар“ . От двадесет и пет години насам по-лоши таксиметрови услуги не е имало, признават от бранша. По-висока тарифа за кратки разстояния би решила един от проблемите, пише още изданието. \r\n„Бургаските плажове се пукат по шефовете“ е друга от водещите теми в днешния брой. Демонстрации как се прави сърдечен масаж и изкуствено дишане правят днес доброволци от Младежкия червен кръст и Водноспасителна служба – Бургас“. Те ще бъдат съвсем близо до плажа, в близост до бункера. Освен това  ще бъдат раздавани брошури за предпазване от травми и удавяния при къпане и плуване. \r\n„Пуснаха Бенчо Бенчев и Несрин Узун“  и „Редуцират с 3 местата на проблемна стоянка пред жилищен блок“, са други заглавия от днешния брой на ежедневника. \r\nИнтервюто днес е с художника Тодор Тодоров, а темата: „Обичам да се забавлявам на платното“.", "date": "2018.08.07", "title": "Преглед на основните теми в бургаския печат"}
{"url": "http://www.focus-news.net/news/2018/08/07/2553791/pazardzhik-natovareno-e-dvizhenieto-po-patya-mezhdu-oblastniya-tsentar-i-panagyurishte-patnite-nastilki-sa-mokri.html", "text": "Натоварено е движението по пътя Пазарджик-Панагюрище, предаде репортер на  Радио „Фокус“ – Пазарджик . Патрул на „Пътна полиция“ е разположен на разклона за село Драгор след затвора в града. Пътните настилки са мокри, на места хлъзгави. Повече автомобили се движат в посока Пазарджик. На входа и на изхода на село Попинци са поставени камери за видеонаблюдение. Шофьорите трябва да бъдат внимателни при поредицата опасни завои след село Левски, където се налага намаляване на скоростта. \r\nАлбена ЖИЛЕКОВА", "date": "2018.08.07", "title": "Пазарджик: Натоварено е движението по пътя между областния център и Панагюрище, пътните настилки са мокри"}
{"url": "http://www.focus-news.net/news/2018/08/07/2553767/afp-amerikanskite-sanktsii-sreshtu-iran-vlyazoha-v-sila.html", "text": "САЩ наложиха строги, едностранни санкции срещу Иран, връщайки предишните наказателни мерки, които временно бяха вдигнати след историческото многостранно споразумение за иранската ядрена програма, от което президентът Доналд Тръмп  излезе през месец май, предава   AFP. \r\nПървите санкции на САЩ влязоха в сила в  6:31 часа българско време и са насочени срещу достъпа на Иран към доларовите активи и към ключови индустрии като автомобилопроизводството и килимарството.  Виктор Турмаков", "date": "2018.08.07", "title": "AFP: Американските санкции срещу Иран влязоха в сила"}
{"url": "http://www.focus-news.net/news/2018/08/07/2553795/pss-dobri-sa-usloviyata-za-turizam-v-planinite.html", "text": "Добри са условията за туризъм в планините. Това съобщиха за  Агенция “Фокус”   от Планинска спасителна служба (ПСС) при БЧК. Преобладава ясно и тихо време, а по билата духа слаб до умерен вятър. Сутрешните температури са от 10 до 17 градуса. От лифтовите съоръжения работят 2 и 4-та линия в Пампорово, кабинковият и Ситняковският лифт в Боровец. Няма регистрирани инциденти с туристи за последното денонощие.  \r\nИнформация за обстановката в планините може да намерите на  . \r\nТелефоните на ПСС са: 02/ 9632000 и 088 1470", "date": "2018.08.07", "title": "ПСС: Добри са условията за туризъм в планините"}
{"url": "http://www.focus-news.net/news/2018/08/07/2553793/dvama-nepalnoletni-sa-zaginali-pri-tezhka-katastrofa-na-patya-varna-burgas.html", "text": "Около 21.30 часа, снощи, на стария път Варна - Бургас, в м-ст „Крушките”, е възникнало пътно-транспортно произшествие. Л.А.  „Фолксваген” с варненска регистрация е самокатастрофирал. Това съобщиха от  ОДМВР-Варна . \r\nВодачът на автомобила – А.Х. (19 г.) от Варна, по време на движението си, губи контрол над МПС, излиза извън пътното платно и се удря в дървета, след което се преобръща напречно на пътя. Вследствие на инцидента двама души са загинали на място – непълнолетни момче и момиче. Тежко е пострадало още едно непълнолетно момиче, което е настанено в болнично заведение със съчетана травма и с опасност за живота. Водачът на автомобила е получил комоцио и травма на глава, настанен е за наблюдение в МБАЛ „Св. Анна”.  \r\nИзясняват се причините и обстоятелствата около инцидента. По случая е образувано досъдебно производство.", "date": "2018.08.07", "title": "Двама непълнолетни са загинали при тежка катастрофа на пътя Варна - Бургас"}
{"url": "http://www.focus-news.net/news/2018/08/07/2553796/blagoevgrad-obnoveni-detski-gradini-i-yasli-shte-posreshtat-detsata-naesen.html", "text": "Обновени детски градини и детски ясли ще посрещнат децата в началото на новата  учебна 2018/2019 година в Благоевград. Това съобщиха от пресцентъра на  Общината . Обновяване на материално-техническата се извършва спрямо заявените нужди при отделните детски заведения. Сред заложените дейности са смяна на дограма, шпакловка, боядисване, полагане на фаянсови плочки, монтиране на комарници, поставяне на ударопоглъщащи настилки на детските площадки и други. \r\nПо инициатива на кмета на Благоевград д-р Атанас Камбитов, детските градини и ясли на територията на община Благоевград, се обновяват ежегодно по време на летния период, без да се нарушава възпитателния процес. Целта на ремонтите е  да бъде създадена приветлива и безопасна среда за децата в Благоевград. Дейностите във всички детски градини и ясли ще завършат до началото на новата учебна година.", "date": "2018.08.07", "title": "Благоевград: Обновени детски градини и ясли ще посрещат децата наесен"}
{"url": "http://www.focus-news.net/news/2018/08/07/2553797/kyustendil-do-1800-chasa-dvizhenieto-po-avtomagistrala-struma-v-uchastaka-sofiya-blagoevgrad-pri-km-62900-se-osashtestvyava-v-edna-lenta-poradi-kratkotrayni-remontni-raboti.html", "text": "До 18.00 часа движението по автомагистрала „Струма“ в участъка София – Благоевград при км 62+900 се осъществява в една лента поради краткотрайни ремонтни работи на пътните платна. Това съобщиха за  Радио „Фокус“ – Кюстендил  от Областно пътно управление – Кюстендил. Движението се осъщестява с пропускателен режим последователно в изпреварващата и в активната лента за движение, сигнализирано с пътни знаци. Въведено е ограничение на скоростта до 70 км/ч. Шофьорите трябва да се движат с повишено внимание и съобразена скорост, спазвайки пътната сигнализация.  \r\nДвижението по път III-107 в района на Рилски манастир от км 27+600 до км 27+800 се осъществява в една лента поради свличане на скална маса на пътното платно. Участъкът е сигнализиран с пътни знаци до 14 август. Движението в участъка Бобов дол – Жедна от км 14+800 до км 15+560 трябва да се осъществява с повишено внимание поради изграждане на ново трасе – усвояване на нови площи от км 14+850 до км 15+550. Участъкът е сигнализиран съгласно проект за временна организация и безопасност на движението до 08 септември. До 31 август движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Трафикът по автомагистрала „Струма“ и главен път Е-79 в Кюстендилска област е нормално натоварен. \r\nЛивия НИНОВA", "date": "2018.08.07", "title": "Кюстендил: До 18.00 часа движението по автомагистрала „Струма“ в участъка София – Благоевград при км 62+900 се осъществява в една лента поради краткотрайни ремонтни работи"}
{"url": "http://www.focus-news.net/news/2018/08/07/2553794/dobrich-do-10-avgust-prodalzhavat-deynostite-po-integriraniya-proekt-za-obnovyavane-na-vodniya-sektor-v-grada-po-lot-2-v-chiyto-obhvat-vlizat-12-ulitsi.html", "text": "До 10 август продължават дейностите по лот 2 от интегрирания проект за обновяване на водния сектор в града, в чийто обхват влизат 12 улици, предаде кореспондентът на  Радио „Фокус” . Дейностите включват улиците „Иларион Макариополски“, ул. „Витоша“, ул. „Хан Аспарух“, ул. „Кирил и Методий“, ул. „Иван Шишман“, ул. „Хан Тервел\", ул. „Силистра“, ул. „Д. Списаревски“, ул. „Цар Самуил“, ул.„П. Волов“, ул. „Абрит“, ул. „Независимост“.  \r\nРаботи се и по лот 3 от проекта, по улиците „Стефан Стамболов“ от „Дружба“4 до „Никола Петков“, кв. „Строител“, ул. „Димитър Ковачев“, ул. „Опълченска“, ул. „Преслав“, ул. „Чайка“, ул. „Ясна поляна“ от ул. „Агликина Поляна“ до ул. „Теменуга“, ул. „Ясна поляна“ от ул. „Теменуга“ до ул. „Русалка“, ул. „Синчец“, ул. „Ком“, ул. „Осми март“, ул. „Бачо Киро“, ул. „Трапезица“ , ул. „Емона“, и ул. „Боряна“. Графикът предвижда дейностите по тези улици да се извършват до 12 август.  \r\nПродължават ремонтните дейности на асфалтовата настилка по направленията път II-29 Варна – Добрич, път II-71 Силистра – Добрич и по Околовръстния път на Добрич. Навсякъде движението е регулирано с пътни знаци. Няма въведени временни ограничения на движението на автомобили в областта с изключение на отсечката Кранево – Варна при км 83+100, където е ограничено движението на МПС над 10 тона. Като обходен маршрут се използва отсечката Кичево – Оброчище. Ограничението е със срок до 28 февруари 2019 г.  \r\nВ Добрич времето е ясно, слънчево и тихо.  \r\nЖулиета НИКОЛОВА", "date": "2018.08.07", "title": "Добрич: До 10 август продължават дейностите по интегрирания проект за обновяване на водния сектор в града по лот 2, в чийто обхват влизат 12 улици"}
{"url": "http://www.focus-news.net/news/2018/08/07/2553800/kyustendil-izvarshvat-se-remonti-v-povecheto-osnovni-uchilishta-v-grada.html", "text": "През лятото се извършват „козметични” ремонти в повечето основни училища в Кюстендил. Това каза пред  Радио „Фокус” – Кюстендил  Нели Петкова, директор на Дирекция „Култура, образование, спорт и младежки дейности” към Община Кюстендил. По думите й през изминалата година са завършили основните ремонти и на последните учебни заведения в града, което не налага подобни дейности и това лято. Текущите ремонти се финансират от делегираните бюджети, с които разполага всяко едно от училищата. Според Нели Петкова, няма проблем относно завършването на самите ремонтни дейности до началото на новата учебна година. \r\nВенцеслав ИЛЧЕВ", "date": "2018.08.07", "title": "Кюстендил: Извършват се ремонти в повечето основни училища в града"}
{"url": "http://www.focus-news.net/news/2018/08/07/2553798/blagoevgrad-bez-problemi-se-osashtestvyava-preminavaneto-prez-gkpp-kulata.html", "text": "Без проблеми се осъществява преминаването през  ГКПП „Кулата“. Това съобщиха за  Радио „Фокус“ – Пирин  от „Гранична полиция“. Няма данни за образуване на колони от автомобили. Нормално натоварен е и трафикът през граничен пункт „Илинден“, както и на контролно-пропусквателните пунктове на границата между България и Македония, които се намират в Благоевградска област. \r\nЛивия НИНОВА", "date": "2018.08.07", "title": "Благоевград: Без проблеми се осъществява преминаването през  ГКПП „Кулата“"}
{"url": "http://www.focus-news.net/news/2018/08/07/2553799/sport-sesil-karatancheva-i-mariya-sharapova-shte-doigrayat-sreshtata-si-ot-parvi-krag-na-turnira-v-kanada.html", "text": "Гръмотевична буря над Монреал прекъсна срещата между Мария Шарапова и Сесил Каратанчева от първи кръг на Откритото първенство на Канада по тенис. Двубоят бе спрян при резултат 4:1 в първия сет в полза на рускинята. Мачът е трети в програмата на Централния корт и ще започне около 21:00 часа българско време. \r\nВ общия баланс Шарапова води с 4:0 победи, последната от които бе в Бирмингам през 2010 година. В следващия кръг на турнира победителката от двубоя ще играе срещу Дариа Касаткина или Мария Сакари.", "date": "2018.08.07", "title": "Спорт: Сесил Каратанчева и Мария Шарапова ще доиграят срещата си от първи кръг на турнира в Канада"}
{"url": "http://www.focus-news.net/news/2018/08/07/2553804/afp-vlastite-v-phenyan-sa-osvobodili-zadarzhaniya-prez-yuli-yuzhnokoreets.html", "text": "Властите в Пхенян са освободили южнокореец, който на 22 юли е „арестуван за незаконно влизане на територията на Северна Корея“, предава  AFP , като се позовава на съобщение от Министерството на обединението в Сеул.  \r\nОт ведомството поясниха в изявление, че в часовете преди обед (местно време) във вторник им е предаден мъж, роден през 1984 г. Той е бил предаден на Южна Корея в населено място, разположено в демилитаризираната зона.  \r\nОтношенията между Пхенян и Сеул се затоплиха след серия срещи, включително на високо равнище, проведени по-рано през годината, припомня агенцията.  Тереза Герова", "date": "2018.08.07", "title": "AFP: Властите в Пхенян са освободили задържания през юли южнокореец"}
{"url": "http://www.focus-news.net/news/2018/08/07/2553802/fokus-makedoniya-zadarzhani-sa-sedem-makedonski-grazhdani-uchastvali-vav-voennite-deystviya-v-siriya-i-irak.html", "text": "Министерството на вътрешните работи и компетентните институции на Република Македония в сътрудничество с партньорите от международната коалиция за борба с тероризма и Сирийските демократични сили са задържали седем македонски граждани, заподозрени в участие във войните в Сирия и Ирак като чуждестранни терористични бойци, предава електронното издание на македонския  „Фокус“ . \r\nСъгласно разпространената информация, става дума за лица, срещу които е била издадена международна заповед за арест. \r\nВ рамките на международната коалиция за борба с тероризма, Република Македония продължава с непрекъснати действия в посока на откриване, идентифициране, неутрализиране и наказателно преследване на чуждестранни терористични бойци. Република Македония като една от страните, приела резолюции 2178 (2014) и 2396 (2017) на Съвета за сигурност на ООН, пое ангажименти за наказателно преследване на свои граждани, които са  са участвали в боевете в Сирия и Ирак и са се върнали в родната страна, зачитайки вътрешното и международното право, както и основните права и свободи на човека“, се казва в съобщението от вътрешнополитическото ведомство в Скопие.  \r\nТова действие е още един показател, че институциите на Република Македония имат капацитет и доверие да се справи с настоящите предизвикателства пред сигурността и сериозен партньор в международната коалиция за борба с тероризма. Съгласно Националните стратегии за предотвратяване на насилие, екстремизъм и борбата срещу тероризма, Република Македония провежда програми за дерадикализация на чуждестранните терористични бойци в затворите, предприема действия за повишаване на осведомеността за рисковете и заплахите от тероризма и укрепва механизмите за превенция на радикализацията на местно ниво“, става ясно още от разпространения текст. \r\nНе се уточнява къде са извършени арестите. Тереза Герова", "date": "2018.08.07", "title": "„Фокус“: (Македония): Задържани са седем македонски граждани, участвали във военните действия в Сирия и Ирак"}
{"url": "http://www.focus-news.net/news/2018/08/07/2553801/plovdiv-do-15-septemvri-dvizhenieto-po-patya-plovdiv-asenovgrad-ot-izhoda-na-plovdiv-do-asenovgrad-shte-se-izvarshva-dvuposochno-v-ednoto-platno.html", "text": "До 15 септември движението по пътя Пловдив-Асеновград, от изхода на Пловдив до Асеновград, ще се извършва двупосочно в едното платно, поради ремонтни дейности. Това съобщиха за  Радио „Фокус“ – Пловдив  от Областното пътно управление. До 30 септември движението по пътя Югово-Лъки ще се осъществява в една лента, поради пропадане на част от пътното платно. Преминаването в проблемния участък се регулира с пътни знаци. Остава забранено и движението за камиони над 12 тона по пътя Поповица-Болярци. Причината за въведеното ограничение е намален габарит на пътното платно на мост в село Поповица. Остава повишена опасността от образуването на свлачища и срутища по пътищата в планинските райони, особено по направленията Бачково-Нареченски бани, Кричим-Девин и Югово-Лъки. Забранено е движението на камиони по-високи от 4 метра през тунелите по пътя Асеновград-Нареченски бани. Обходният маршрут е по пътя Кричим-Девин. \r\nЦветана ТОНЧЕВА", "date": "2018.08.07", "title": "Пловдив: До 15 септември движението по пътя Пловдив-Асеновград, от изхода на Пловдив до Асеновград, ще се извършва двупосочно в едното платно"}
{"url": "http://www.focus-news.net/news/2018/08/07/2553803/blagoevgrad-kosene-na-trevni-ploshti-v-srednata-razdelitelna-ivitsa-se-izvarshva-po-avtomagistrala-struma-v-uchastaka-novo-delchevo-kulata.html", "text": "Движението в участъка Ново Делчево – Кулата от км 152+000 до км 166+000 на автомагистрала „Струма“ трябва да се осъществява с повишено внимание поради косене на тревни площи в средна разделителна ивица. Това съобщиха за  Радио „Фокус“ – Пирин  от Областно пътно управление – Благоевград. Преминаването се осъществява спрямо поставените пътни знаци до 17.00 часа в дните до 10 август. В област Благоевград не се извършват ремонтни дейности по републиканската пътна мрежа. Интензивен е трафикът по автомагистрала „Струма“ и главен път Е-79 по направлението София – Кулата и обратно. Натоварено е и движението по второкласен път 19 Симитли – Гоце Делчев в посока от и за Банско. Няма регистрирани тежки пътни инциденти в региона. \r\nНатоварен е трафикът в централна градска част на областния център към този час. Колони от автомобили се образуват в района на кръговото кръстовище при 3 ОУ „Димитър Благоев“. Интензивен е и трафикът по булевардите „Васил Левски“, „Св. Димитър Солунски“ и „Св. св. Кирил и Методий“, както и по улиците „Славянска“ и „14-ти полк“. Ремонтни дейности се извършват по улица „Марица“ и движението в някои участъци е ограничено.  \r\nПътните настилки са сухи и нормално проходими, времето е слънчево. През нощта няма регистрирани тежки инциденти в града. Общественият транспорт се движи по разписание и без отклонение от редовния си маршрут. Светофарните уредби са в изправност. \r\nЛивия НИНОВА", "date": "2018.08.07", "title": "Благоевград: Косене на тревни площи в средната разделителна ивица се извършва по автомагистрала „Струма“ в участъка Ново Делчево – Кулата"}
{"url": "http://www.focus-news.net/news/2018/08/07/2553805/faz-devetima-dushi-sa-tezhko-postradali-pri-pozhar-v-tsentar-za-bezhantsi-kray-kyoln.html", "text": "Деветима души са тежко пострадали при пожар, избухнал в център за настаняване на бежанци в градчето Бергиш Гладбах, разположен в близост до Кьолн в провинция Северен Рейн-Вестфалия, съобщава германският национален ежедневник  Die Frankfurter Allgemeine Zeitung . \r\nУточнява се, че един  от ранените е охранител на обекта, останалите осем са негови обитатели. Всички те са в тежко състояние, причинено от отравяне с дим.  \r\nПричината за пожара все още е неясна. Според противопожарната служба огънят е избухнал в един от контейнерите, в който са били настанени бежанците. Националността на пострадалите също не се уточнява. Тереза Герова", "date": "2018.08.07", "title": "FAZ: Деветима души са тежко пострадали при пожар в център за бежанци край Кьолн"}
{"url": "http://www.focus-news.net/news/2018/08/07/2553806/sofiya-48-000-evro-ukriti-po-tyaloto-na-patnichka-sa-zadarzhali-sluzhiteli-na-mitnicheski-punkt-kalotina-pri-proverka-na-holandski-lek-avtomobil.html", "text": "48 000 евро са задържали служители на митнически пункт \"Калотина\" при проверка на холандски лек автомобил, пътуващ за Турция. Това съобщиха от пресцентъра на  Агенция \"Митници\" . През нощта на 27 юли 2018 г. на входящо трасе пристига лек автомобил с холандска регистрация, в който пътува семейство - съпрузи и двете им непълнолетни деца. При извършен личен преглед на 36-годишната пътничка в двете чашки на сутиена й са открити по една пачка с банкноти от по 500, 200 и 100 евро. Митническата служителка, която извършила проверката, установила, че около ханша на жената, под клина й, също е омотана текстилна чанта, в която били укрити още два хартиени плика с по 5000 евро всеки. Общата открита сума по тялото на жената възлиза на 48 000 евро. По случая е образувано досъдебно производство по описа на Митница Столична и под надзора на Районна прокуратура Сливница, което е приключило със споразумение и валутата е отнета в полза на държавата. \r\nТова е трети случай за месец юли на голямо количество задържана валута на митнически пункт \"Калотина\", като общата левова равностойност от трите задържания възлиза на над 380 000 лева. За първите шест месеца на 2018 г. на този и други пунктове митническите служители са задържали валута за над 1,5 млн. лева.", "date": "2018.08.07", "title": "София: 48 000 евро, укрити по тялото на пътничка, са задържали служители на митнически пункт \"Калотина\" при проверка на холандски лек автомобил"}
{"url": "http://www.focus-news.net/news/2018/08/07/2553808/v-tsentralata-na-bsp-shte-se-provede-preskonferentsiya.html", "text": "От 13.00 часа в централата на БСП на ул. „Позитано” № 20 ще се проведе пресконференция. Това съобщиха от пресцентъра на  партията .", "date": "2018.08.07", "title": "В централата на БСП ще се проведе пресконференция"}
{"url": "http://www.focus-news.net/news/2018/08/07/2553810/sliven-intenziven-e-trafikat-v-oblastta.html", "text": "Интензивен е трафикът в Сливен и областта, съобщиха от  Областно пътно управление-Сливен . \r\nЗатворени за тежкотоварни автомобили над 10 т са проходите Твърдишки и Вратник. Опасност от падащи камъни има по пътя Сливен – Ичера – Градец. \r\nДвижението в участъка от село Мокрен до пътен възел \"Петолъчката\" от км 232+550 до км 233+550 се осъществява в едната лента поради извършване ремонтни дейности на асфалтовата настилка. Движението се регулира с пътни знаци. Ремонтът ще приключи в края на август. \r\nДвижението по път ІІ-57 в участъка от село Пет могили до село Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Ремонтът ще приключи в края на февруари 2019 г.", "date": "2018.08.07", "title": "Сливен: Интензивен е трафикът в областта"}
{"url": "http://www.focus-news.net/news/2018/08/07/2553809/dobrich-36-godishen-mazh-e-s-opasnost-za-zhivota-sled-kato-se-e-preobarnal-s-mototsiklet-v-blizost-do-glaven-pat-i-9-v-rayona-na-kavarna.html", "text": "На 7 август, около 00.30 часа е получено съобщение за пътнотранспортно произшествие, станало в близост до главен път I-9 в района на град Каварна. Това съобщиха от  ОДМВР - Добрич . На място е установено, че 36-годишен водач на мотоциклет „Хонда” с добричка регистрация, поради движение с несъобразена скорост, е загубил контрол над превозното средство и се е преобърнал. Вследствие на инцидента е пострадал мъжът, който е от град Каварна. Той е настанен в реанимация на МБАЛ - Добрич с черепно мозъчна травма, в кома, с опасност за живота. По случая е образувано досъдебно производство.", "date": "2018.08.07", "title": "Добрич: 36-годишен мъж е с опасност за живота, след като се е преобърнал с мотоциклет в близост до главен път I-9 в района на Каварна"}
{"url": "http://www.focus-news.net/news/2018/08/07/2553812/pregled-na-osnovnite-temi-v-shumenskiya-pechat.html", "text": "“В и К – Шумен” загуби дело за 1 милион лева“, е водещото заглавие във вестник  „Шуменска заря“ . Шуменският окръжен съд осъди водоснабдителното дружество да заплати на германския „КМГ холдинг” ГмбХ, регистриран в Търговския регистър на гр. Лемго Германия, със седалище и адрес на управление Лангенхаген, Германия. Според решение № 80 от 26.07.2018 г. дружеството от Шумен трябва да плати 973 976, 21 лв. по договор за рехабилитация на водопроводи. Присъдени са и 79 194, 58 лв. разноски за водене на производството, съобразно уважените части от предявените искове.  \r\n„Цветна” ваканция започна в село Имренчево“, пише изданието. Клуб по цветарство заработи в читалището на преславското село Имренчево. Председателят на Народно читалище „Надежда” Геновева Христова съобщи, че от две седмици подготвят така наречената „цветна” ваканция за децата. Клубът посрещна 15 ученици на възраст от 2 до 8 клас. Записани са както деца от селото, така и гостенчета от Шумен и Велики Преслав, дошли за ваканцията при баба и дядо.  \r\nИнтервюто в броя е с д-р Нигяр Джафер, заместник-председател на Народното събрание, политик от ДПС.  \r\nВ изданието е поместен и материал за двамата курсанти Мирослав Каров и Михаил Михайлов от шуменския факултет „Артилерия, ПВО и КИС“ към Националния военен университет „Васил Левски“, спасили жена, давеща се в езерото „Рибката“ над Смолян. Те са родом от Смолян, както и техните още четирима приятели, с които заедно са били на риболов. На тържествена сесия в Община Смолян кметът Николай Мелемов е поздравил героите и те са получили най-престижното отличие на града.", "date": "2018.08.07", "title": "Преглед на основните теми в шуменския печат"}
{"url": "http://www.focus-news.net/news/2018/08/07/2553813/kardzhali-52-godishna-zhena-e-zaginala-a-5-godishno-dete-e-postradalo-sled-katastrofa-po-glavniya-pat-mezhdu-oblastniya-tsentar-i-momchilgrad-v-rayona-na-selo-gluhar.html", "text": "52-годишна жена е загинала, а 5-годишно дете е със счупен крак след катастрофа, станала вчера по главния път между Кърджали и Момчилград в района на село Глухар. Това съобщиха от  ОДМВР - Кърджали . Произшествието е станало около 13,30 часа, а сблъсъкът е между „Фолксваген“ с кърджалийска регистрация, управляван от 39-годишен, и „Мерцедес“ с холандска регистрация с 31-годишен водач. Вследствие на удара е загинала пътничка във „Фолксваген“-а, а 5-годишно дете от „Мерцедес“-а е със счупен крак. Полицейски екипи са насочвали движението в едната лента, а пожарникари от службата в Кърджали са рязали смачкания „Фолксваген“, за да извадят загиналата жена. Дежурна оперативна група е извършила оглед на мястото на произшествието. Образувано е досъдебно производство. Работата по случая продължава.", "date": "2018.08.07", "title": "Кърджали: 52-годишна жена е загинала, а 5-годишно дете е пострадало след катастрофа по главния път между областния център и Момчилград в района на село Глухар"}
{"url": "http://www.focus-news.net/news/2018/08/07/2553815/mrezhata-na-chez-razpredelenie-v-kazichene-e-v-dobro-tehnichesko-sastoyanie-kompaniyata-e-predpriela-merki-za-ogranichavane-na-prekasvaniyata-zaradi-treti-strani.html", "text": "ЧЕЗ Разпределение извършва регулярни проверки и анализи на броя прекъсвания на електрозахранването и причините за тях в Казичене. Увеличение на броя прекъсвания е регистрирано през последния един месец. Това съобщиха от пресцентъра на  ЧЕЗ . \r\nСмущенията се дължат на аварии в чужди съоръжения, които не са собственост на дружеството, на зачестилите бури, които активират защитите по мрежата, както и на последващи действия на ЧЕЗ Разпределение вследствие на тези събития.  \r\nКомпанията вече извършва обход и оглед на всички чужди съоръжения и изготвя предписания на собствениците, като при неизпълнение на предписанията в указания срок  - до края на месец август - дружеството ще бъде принудено да изключи от мрежата нередовните съоръжения.  \r\nЧЕЗ Разпределение проведе извънреден обход по електропроводите, които захранват Казичене, заснемане с термовизионна камера и ултразвуков детектор на всички съоръжения, и отстрани констатираните забележки. Извършено е и кастрене по мрежата, монтирани са автоматизирани съоръжения, с цел много по-бързото локализиране на поредени участъци и въстановяване на електрозахранването на клиентите. Предстои профилактика на трафопостовете. \r\nПрез 2017 и 2018 г. в района са инвестирани 270 000 лв., подменени са 90 изолатора, 160 кг. проводници и 3 стълба, монтирани са дистанционно управляеми апарати. Предстои въвеждане в експлоатация на нов трафопост в с. Кривина, на стойност 142 хил. лв.  \r\nЧЕЗ Разпределение поддържа мрежата, която захранва Казичeне, в добро техническо състояние. Компанията ще продължи да предприема мерки, за да сведе до минимум прекъсванията на електрозахранването заради трети страни.", "date": "2018.08.07", "title": "Мрежата на ЧЕЗ Разпределение в Казичене е в добро техническо състояние, компанията е предприела мерки за ограничаване на прекъсванията заради трети страни"}
{"url": "http://www.focus-news.net/news/2018/08/07/2553807/nova-sreshta-s-maykite-na-detsa-s-uvrezhdaniya-se-provezhda-v-ministerski-savet.html", "text": "Нова среща с майките на деца с увреждания и представителните организации на хората с увреждания се провежда в Министерски съвет. На срещата присъстват министърът на труда и социалната политика Бисер Петков, вицепремиерът Томислав Дончев и  омбудстманът Мая Манолова. \r\nПреди седмица премиерът Бойко Борисов пое ангажимент да се осигурят още 150 милиона лева допълнително през 2019 година за финансиране на личната помощ и месечното подпомагане. Тогава премиерът заяви, че според информационната система над 700 хиляди хора с увреждания трябва да получат помощ, но ще бъде проверено дали всички те съществуват реално. \r\nДнес се очаква да се обсъди в детайли как да се реши проблемът с липсващата информация в електронния регистър за хората с увреждания. Това е едно от условията за справедлива преценка на индивидуалните потребности и определянето на подпомагането. Вчера в Пловдив министър Петков коментира, че е необходим нов регистър, тъй като настоящият е неадекватен.  \r\nПреди дни народният представител и председател на Комисията по здравеопазване д-р Даниела Дариткова заяви, че се очаква и цялостна промяна на закона, който касае проблемите на хората с увреждания от гледна точка на нуждата от индивидуалната преценка на потребностите, с включване на т. нар. лична помощ, за която е внесен отделен законопроект.", "date": "2018.08.07", "title": "Нова среща с майките на деца с увреждания се провежда в Министерски съвет"}
{"url": "http://www.focus-news.net/news/2018/08/07/2553816/kardzhali-dvama-dushi-sa-zadarzhani-za-palezh-na-magazin-v-selo-povet.html", "text": "Двама души са задържани в Районно управление на МВР - Кърджали за палеж на магазин в село Повет. Това съобщиха от  ОДМВР - Кърджали . Пожарът е избухнал на 27 юли, около 02.30 часа и е изгоряло имущество на значителна стойност. След извършена проверка са били установени данни за палеж, а при организираните издирвателни действия са били задържани двама 20-годишни мъже в 16.00 часа вчера. Образувано е досъдебно производство по чл.330, ал.1 от Наказателния кодекс и работата продължава разследващ полицай.", "date": "2018.08.07", "title": "Кърджали: Двама души са задържани за палеж на магазин в село Повет"}
{"url": "http://www.focus-news.net/news/2018/08/07/2553817/sport-milosh-raonich-otstrani-david-gofen-ot-turnira-v-toronto.html", "text": "Милош Раонич отстрани десетия поставен в основната схема на турнира в Торонто Давид Гофен, след като го победи с 6:3, 6:4 в двубой от първи кръг на надпреварата, продължил 73 минути. В следващия етап на турнира Раонич ще играе срещу победителя от срещата между Франсис Тиафо и Марко Чекинато. \r\nВ друг мач от кръга Борна Чорич се наложи над Васек Поспишил с 6:4, 6:3. В следващия етап хърватинът ще играе срещу сънародника си Марин Чилич.", "date": "2018.08.07", "title": "Спорт: Милош Раонич отстрани Давид Гофен от турнира в Торонто"}
{"url": "http://www.focus-news.net/news/2018/08/07/2553818/premierat-boyko-borisov-nadyavam-se-uchastakat-na-am-hemus-mezhdu-yablanitsa-i-boaza-da-bade-pusnat-predsrochno-do-avgust-2019-g.html", "text": "Днес инспектирах строителството на автомагистрала „Хемус“ в участъка между Ябланица и Боаза, който се надявам да бъде пуснат предсрочно до август 2019 г. Това написа министър-председателят Бойко Борисов в официалния си \"Фейсбук\" профил. \"В проверката участваха и министър Николай Нанков, и председателя на Управителния съвет на АПИ инж. Светослав Глосов. Изпълнени са 30% от предвидените строително-монтажни работи по участъка, който се финансира от държавния бюджет. Този месец ще стартират тръжните процедури за строителството на 52 км от аутобана между п.в. „Боаза“ и разклона за Плевен и Ловеч, за да може през следващата година да започне и реалното строителство. В момента се извършва препроектиране, за да се избегне изграждането на сложните съоръжения. Трасето ще бъде удължено с 2 км, но се спестяват около 300 млн. лв.\", пише още премиерът.", "date": "2018.08.07", "title": "Премиерът Бойко Борисов: Надявам се участъкът на АМ \"Хемус\" между Ябланица и Боаза да бъде пуснат предсрочно до август 2019 г."}
{"url": "http://www.focus-news.net/news/2018/08/07/2553814/la-republica-adat-doyde-v-bolonya.html", "text": "Инцидентът на магистралата край летището в Болоня, при който се сблъскаха автоцистерна и камион, е водеща тема за италианския печат.„Болоня, експлодира тир: Aд на магистралата“, е заглавието на водещия ежедневник  La Republica , който уточнява, че загиналите при инцидента са 12, а пострадалите – над 70.  \r\n„Апокалиптичен сценарий. И драматична равносметка: един загинал и малко по-малко от сто ранени – 70 според данни на префектурата (на Болония) – повечето от тях, дори и с тези леки наранявания, са приети в болница, но никой не е с риск за живота. Адът дойде Болоня, в първия понеделник на август, вече нажежен до червено от горещото време, на участък от магистралата малко преди 14:00 часа следобед, като следствие от сблъсък между автоцистерна и камион. После: експлозия, пламъци, огнена колона  и черен дим. И мостът на околовръстния път, минаващ успоредно на страните на магистралата, който се срутва наполовина. И още експлозии – на десетки коли в две автокъщи, достигнати от пожара, повредени къщи и витрини на ресторанти и магазини, станали на парчета. Пътното движение е блокирано, хората, излезли на улицата, са уплашени, апартаментите в близост до мястото на инцидента са евакуирани. Един жилищен квартал – Борго Панигале, известен в цял свят, защото там се намира седалището на „Дукати“, е съсипан“, обобщава щетите вестникът. „Сред ранените има и единайсет карабинери и двама пътни полицаи, които са регулирали движението, веднага след пътния инцидент, преди експлозията“.  \r\n„Бях тук по работа, бях в ресторант „Рандаджио“, когато по едно време чухме силна експлозия, помислих си, че е (терористичен) атентат – разказва Марко Розадини от Арецо, свидетел на случилото се.", "date": "2018.08.07", "title": "La Republica: Адът дойде в Болоня"}
{"url": "http://www.focus-news.net/news/2018/08/07/2553819/smolyan-lek-avtomobil-e-unishtozhen-pri-pozhar-v-m-izgoreliyat-kanton-v-dospat.html", "text": "На 6 август 2018 г., в 09.30 ч. на тел. 112 е получен сигнал за горящ автомобил марка УАЗ 3303, намиращ се в Доспат, м. „Изгорелият кантон“, собственост на частна фирма. Това съобщиха от  ОДМВР-Смолян . Предполагаема причина за пожара е техническа неизправност на автомобила. Площта на пожара е около 2 кв.м, като пламъците са унищожили автомобила и намиращи се в него лични документи и документи на автомобила. Спасени са 100 дка смесена гора, намираща се в непосредствена близост. Произшествието е посетено и ликвидирано от един екипа на РСПБЗН-Доспат. Помощ са оказали още един автомобил ЗИЛ 131 с лебедка, който е помогнал на противопожарния автомобил да стигне до мястото на пожара. Съдействие е оказано от един служител на Районно управление на МВР-Девин и четирима работници.", "date": "2018.08.07", "title": "Смолян: Лек автомобил е унищожен при пожар в м. „Изгорелият кантон“ в Доспат"}
{"url": "http://www.focus-news.net/news/2018/08/07/2553820/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "***  Инцидентът на магистралата край летището в Болоня, при който се сблъскаха автоцистерна и камион, е водеща тема за италианския печат.„Болоня, експлодира тир: Aд на магистралата“, е заглавието на водещия ежедневник  La Republica , който уточнява, че загиналите при инцидента са 12, а пострадалите – над 70.  \r\n„Апокалиптичен сценарий. И драматична равносметка: един загинал и малко по-малко от сто ранени – 70 според данни на префектурата (на Болония) – повечето от тях, дори и с тези леки наранявания, са приети в болница, но никой не е с риск за живота. Адът дойде Болоня, в първия понеделник на август, вече нажежен до червено от горещото време, на участък от магистралата малко преди 14:00 часа следобед, като следствие от сблъсък между автоцистерна и камион. После: експлозия, пламъци, огнена колона  и черен дим. И мостът на околовръстния път, минаващ успоредно на страните на магистралата, който се срутва наполовина. И още експлозии – на десетки коли в две автокъщи, достигнати от пожара, повредени къщи и витрини на ресторанти и магазини, станали на парчета. Пътното движение е блокирано, хората, излезли на улицата, са уплашени, апартаментите в близост до мястото на инцидента са евакуирани. Един жилищен квартал – Борго Панигале, известен в цял свят, защото там се намира седалището на „Дукати“, е съсипан“, обобщава щетите вестникът. „Сред ранените има и единайсет карабинери и двама пътни полицаи, които са регулирали движението, веднага след пътния инцидент, преди експлозията“.  \r\n„Бях тук по работа, бях в ресторант „Рандаджио“, когато по едно време чухме силна експлозия, помислих си, че е (терористичен) атентат – разказва Марко Розадини от Арецо, свидетел на случилото се. \r\n***  В нощта на 23 юли, когато Източна Атика бе обхваната от опустошителни горски пожари, противопожарните служби не са информирали полицията за случващото се, показва разследване на гръцкия вестник  Kathimerini , публикувано в електронното му издание.  \r\nСлед разкритията за лошата организация, от редакцията са се натъкнали на официални документи, от които става ясно, че множество обаждания от полицията в Атика до противопожарната служба в Халиндри са останали без отговор. Твърденията вече са оформени писмено и ще бъдат предадени на Прокуратурата в Атина и по-специално на прокурора Илиас Загорайос, който ръководи разследването за това кой трябва да бъде подведен под отговорност за пожарите, които отнеха живота на 91 души.   \r\nЕдинственият сигнал към полицията, който е записан в онази нощ, според вестника, е подадена от пожарникар, търсещ съдействие за спасяване на хора, хванати в капан в горяща къща в Неос Вуцас. \r\nМеждувременно министър-председателят Алексис Ципрас, който бе подложен на засилен натиск заради реакцията на управляващите при справяне с пожарите, обяви промени на четири ключови поста, включително на началника на службата за гражданската защита. \r\nОсвобождаването му от длъжност бе разпоредено един ден след замяната на шефовете на полицията и пожарните служби. Този ход, от своя страна, бе предшестван от оставката на министъра на гражданската защита Никос Тоскас. \r\nВъпреки уверенията на Ципрас и други висши държавни служители, че отговорните за катастрофалните пожари от 23 юли ще бъдат подведени под отговорност, не бяха направени изявления, в които да бъдат изобличени виновните, допуснатите грешки или недостатъците в реакцията на управляващите. Ситуацията създаде благодатна почва за остра критика от страна на опозицията, подчертават от редакцията, като привеждат мнението на политици от някои от водещите партии в страната.  \r\n„Отговорните хора, които подадат оставка, са едно, а виновните хора са други. Не означава, че тези, които са си свършили работата и са подали оставка, са виновни“, цитира изданието заместник-министъра на земеделието Янис Циронис. \r\nВъпреки че първоначалните разследвания показаха, че недостатъчната добре развита стратегия за реагиране при пожари е допринесла за излизането им извън контрол, Циронис приписа трагедията на последиците от глобалното затопляне и заяви, че се чувства отговорен „защото не можем да обясним на нашите хора каква ще бъде изменението на климата\", отбелязва Kathimerini. \r\n***  Бившият британски външен министър Борис Джонсън заяви, че мюсюлманките, които носят бурки „приличат на пощенски кутии“. Той уточни, че е против забраната им на публични места, но изрази мнение, че изглеждат „абсолютно нелепо“, пише   London Evening Standard. \r\nНеговите коментари, направени  като реакция на забраната за носене на бурки в Дания, предизвикаха ядосана реакция сред мюсюлманите във Великобритания и някои депутати, обвинили го в ислямофобия.  \r\n„Ако кажете, че бурката е потисническа, с вас съм. Ако казвате, че е странна и че тормози жените, то аз съм съгласен. Да не говорим, че в корана няма нищо писано по въпроса“, заяви Джонсън. „Направо е нелепо хората да се размотават наоколо, приличайки на пощенски кутии“, допълни той. \r\nСпоред него правителствените агенции и бизнесът трябва да имат право „да налагат дрес-код, който да позволява на техните служители да общуват с клиентите“, включително и позволявайки им да виждат техните лица.  \r\n„Тези ограничения не са същото като да се каже на свободна и пълнолетна жена какво да носи на обществено място, когато си гледа собствената работа“, допълни той. \r\nДумите на Джонсън предизвикаха възмущение в британското общество. „Нашият Доналд Тръмп от магазин за една лира отново раздухва пламъците на ислямофобията, за да задвижи електоралните си амбиции“, смята депутатът от Лейбъристката партия Дейвид Лами.  \r\n***  Деветима души са тежко пострадали при пожар, избухнал в център за настаняване на бежанци в градчето Бергиш Гладбах, разположен в близост до Кьолн в провинция Северен Рейн-Вестфалия, съобщава германският национален ежедневник  Die Frankfurter Allgemeine Zeitung . \r\nУточнява се, че един  от ранените е охранител на обекта, останалите осем са негови обитатели. Всички те са в тежко състояние, причинено от отравяне с дим.  \r\nПричината за пожара все още е неясна. Според противопожарната служба огънят е избухнал в един от контейнерите, в който са били настанени бежанците. Националността на пострадалите също не се уточнява. \r\n***", "date": "2018.08.07", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2018/08/07/2553811/kathimerini-opustoshitelnite-pozhari-v-gartsiya-konstatirana-e-lipsa-na-komunikatsiya-mezhdu-politsiya-i-pozharni-sluzhbi.html", "text": "В нощта на 23 юли, когато Източна Атика бе обхваната от опустошителни горски пожари, противопожарните служби не са информирали полицията за случващото се, показва разследване на гръцкия вестник  Kathimerini , публикувано в електронното му издание.  \r\nСлед разкритията за лошата организация, от редакцията са се натъкнали на официални документи, от които става ясно, че множество обаждания от полицията в Атика до противопожарната служба в Халиндри са останали без отговор. Твърденията вече са оформени писмено и ще бъдат предадени на Прокуратурата в Атина и по-специално на прокурора Илиас Загорайос, който ръководи разследването за това кой трябва да бъде подведен под отговорност за пожарите, които отнеха живота на 91 души.   \r\nЕдинственият сигнал към полицията, който е записан в онази нощ, според вестника, е подадена от пожарникар, търсещ съдействие за спасяване на хора, хванати в капан в горяща къща в Неос Вуцас. \r\nМеждувременно министър-председателят Алексис Ципрас, който бе подложен на засилен натиск заради реакцията на управляващите при справяне с пожарите, обяви промени на четири ключови поста, включително на началника на службата за гражданската защита. \r\nОсвобождаването му от длъжност бе разпоредено един ден след замяната на шефовете на полицията и пожарните служби. Този ход, от своя страна, бе предшестван от оставката на министъра на гражданската защита Никос Тоскас. \r\nВъпреки уверенията на Ципрас и други висши държавни служители, че отговорните за катастрофалните пожари от 23 юли ще бъдат подведени под отговорност, не бяха направени изявления, в които да бъдат изобличени виновните, допуснатите грешки или недостатъците в реакцията на управляващите. Ситуацията създаде благодатна почва за остра критика от страна на опозицията, подчертават от редакцията, като привеждат мнението на политици от някои от водещите партии в страната.  \r\n„Отговорните хора, които подадат оставка, са едно, а виновните хора са други. Не означава, че тези, които са си свършили работата и са подали оставка, са виновни“, цитира изданието заместник-министъра на земеделието Янис Циронис. \r\nВъпреки че първоначалните разследвания показаха, че недостатъчната добре развита стратегия за реагиране при пожари е допринесла за излизането им извън контрол, Циронис приписа трагедията на последиците от глобалното затопляне и заяви, че се чувства отговорен „защото не можем да обясним на нашите хора каква ще бъде изменението на климата\", отбелязва Kathimerini.  Тереза Герова", "date": "2018.08.07", "title": "Kathimerini: Опустошителните пожари в Гърция – констатирана е липса на комуникация между полиция и пожарни служби"}
{"url": "http://www.focus-news.net/news/2018/08/07/2553821/kardzhali-34-godishna-zhena-e-stanala-zhertva-na-nov-vid-telefonna-izmama.html", "text": "Нов вид телефонна измама е засечена в Кърджали. Това съобщиха от  ОДМВР - Кърджали . 34-годишна жена била въведена в заблуждение по телефона, че е необходимо да бъде използвана като преводач при разследване на престъпление, но за целта предварително трябва да преведе 500 лв. За да бъдат убедителни, измамниците назовали имената на известни адвокати и полицаи. Продължава работата по случая. Криминалистите отново напомнят, че телефонните измамници са много изобретателни и често сменят сценариите. Затова гражданите да не се доверяват на непознати лица, които искат пари от тях, независимо какъв е поводът за това.", "date": "2018.08.07", "title": "Кърджали: 34-годишна жена е станала жертва на нов вид телефонна измама"}
{"url": "http://www.focus-news.net/news/2018/08/07/2553826/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-8-avgust.html", "text": "„Софийска вода” временно ще прекъсне водоснабдяването в някои части на столицата на 8 август 2018 г. (сряда), съобщиха от пресцентъра на  дружеството .  \r\nВъв връзка с подмяна на сградно водопроводно отклонение на ул. „Янко Велинов“, с. Лозен, се налага спиране на водоподаването от 09:00 до 19:00 часа на клиентите на „Софийска вода”, живеещи в района на ул. „Св. Св. Кирил и Методий“, ул. „Азмаците“, ул. „Невен“, ул. „Шишивар“, ул. „Черковна“, ул. „Самоковски път“, ул. „Ридо“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Св. Св. Кирил и Методий“, ъгъла с ул. „Горник“. \r\nВъв връзка с подмяна на сградно водопроводно отклонение на бул. „Братя Бъкстон“, жк. „Бъкстон“ , се налага спиране на водоподаването от 10:00 до 18:00 часа на клиентите на „Софийска вода”, живеещи по ул. „Казбек“, от бул. „Братя Бъкстон“ до ул. „Ген. Стефан Тошев“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Братя Бъкстон“, ъгъла с ул. „Казбек“. \r\nВъв връзка с подмяна на сградно водопроводно отклонение на ул. „Момина клисура“, жк. „Сухата река“ , се налага спиране на водоподаването от 09:00 до 19:00 часа на клиентите на „Софийска вода”, живеещи по ул. „Момина клисура“, от ул. „Вършец“ до ул. „Витиня“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Момина клисура“, ъгъла с ул. „Вършец“. \r\nВъв връзка с изграждане на сградно водопроводно отклонение на ул. „Българска морава“, ж. к. „Зона Б-5“, се налага спиране на водоподаването от 10:00 до 18:00 часа на клиентите на „Софийска вода”, живеещи по ул. „Българска морава“, от бул. „Тодор Александров“ до бул. „Александър Стамболийски“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Тодор Александров“, ъгъла с ул. „Българска морава“. \r\nВъв връзка с пресвързване на уличен водопровод на ул. „Едуард Генов“, ж. к. „Малинова долина“, се налага спиране на водоподаването от 10:00 до 22:00 часа на клиентите на „Софийска вода”, живеещи в района на бул. „Симеоновско шосе“ №89В,№91А, №91, №89А. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Симеоновско шосе“, ъгъла с ул. „Едуард Генов“. \r\nВъв връзка с подмяна на водомерен възел на ул. 742, кв. „Горна баня“ , се налага спиране на водоподаването от 10:00 до 19:00 часа на клиентите на „Софийска вода”, живеещи в района на: \r\n- по ул. „Люлински поток“, от ул. „Войнишко въстание“ до ул. „742“; \r\n- по ул. „742“, от ул. „Люлински поток“ до ул. „Маджарица“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Люлински поток“, ъгъла с ул. 742. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез  .", "date": "2018.08.07", "title": "Софийска вода” временно ще прекъсне водоснабдяването в някои части на столицата на 8 август"}
{"url": "http://www.focus-news.net/news/2018/08/07/2553825/rosen-rufev-generalen-konsul-na-balgariya-v-milano-dve-detsa-ostavat-za-nablyudenie-v-bolnitsi-sled-intsidenta-na-magistralata-kray-letishteto-v-boloniya.html", "text": "Две деца остават за наблюдение в болници след инцидента на магистралата край летището в Болония. Това каза за  Агенция „Фокус“  генералният ни консул в Милано Росен Руфев. „Сутринта бяхме казали, че българските деца, настанени в болница вследствие на инцидента са три, но по последна информация са останали две – едно в болницата в Болония и едно в болницата в Чезена. Детето в Болония е със средна степен на изгаряне. Намирам се вече в Болония и се опитвам да се срещна с децата“, допълни той. „Общо 8 са били децата по време на взрива, но физическа помощ е оказана на 7 от тях, на 8-мото само психологическа“, каза още Росен Руфев. „Вчера разговарях с някои от родителите на децата и до този момент никой от тях не е заявил, че иска децата им да се приберат. Важното е децата да се успокоят от психологическия шок“, заяви още той.  \r\nЦветелин ДИМИТРОВ", "date": "2018.08.07", "title": "Росен Руфев, генерален консул на България в Милано: Две деца остават за наблюдение в болници след инцидента на магистралата край летището в Болония"}
{"url": "http://www.focus-news.net/news/2018/08/07/2553827/ministar-nikolay-nankov-shteti-za-desetki-milioni-levove-sa-naneseni-na-republikanskata-patna-mrezha-vsledstvie-na-poroynite-dazhdove-ot-poslednite-2-mesetsa.html", "text": "Щети за десетки милиони левове са нанесени на Републиканската пътна мрежа вследствие на поройните дъждове от последните 2 месеца. Това каза пред журналисти регионалният министър Николай Нанков във връзка с щетите от поройните дъждове през последните 2 месеца, предаде репортер на  Агенция „Фокус“ . „Първоначално средствата, които бяха отпуснати са в рамките на около 500 000 лева за първоначалните щети и аварийното укрепване. Всичко друго е публикувано и всичко като поражения ще бъде отчетено от комисията“, заяви той.  \r\nНа въпрос какви средства ще са необходими за възстановяването на републиканската пътна инфраструктура, увредена от поройните дъждове, министър Нанков заяви: „Ако трябва да направим анализ на всички увредени пътни участъци от Републиканската пътна мрежа за последните 2 месеца говорим за няколко десетки милиона лева. Само в Тетевенско общинската и държавната инфраструктура, увредена от дъждовете, без тези от последната седмица, са на 6 млн. лева. Самото свлачище при Тикале в Смолянско ни е над 7 млн. лева“.", "date": "2018.08.07", "title": "Министър Николай Нанков: Щети за десетки милиони левове са нанесени на Републиканската пътна мрежа вследствие на поройните дъждове от последните 2 месеца"}
{"url": "http://www.focus-news.net/news/2018/08/07/2553822/aktsenti-v-predavaneto-dobre-doshli-v-svishtov-na-radio-fokus-veliko-tarnovo.html", "text": "Днешното издание на предаването „Добре дошли в Свищов“ на  Радио „Фокус“ – Велико Търново  ще посветим на преминалото осмо издание на Националния фолклорен фестивал „Фолклорен извор“, което се проведе в село Царевец в дните от 2 до 5 август. През настоящата година в него се включиха над 5 хиляди участници от всички краища на страната. Отзивите на жури и участници ще чуете в предаването. Кметът на крайдунавския град, който и член на журито на фестивала и основен негов „двигател“, Генчо Генчев съобщи, че веднага след приключването на тазгодишното издание започват дейностите по  проект „Традиция и танц – мост над Дунава“, който се реализира по програма ИНТЕРРЕГ V-A Румъния – България 2014-2020. По него се предвижда изграждане на училище по фолклор в село Царевец. Целта е популяризира културното наследство на България и на Румъния. \r\nВодещ на предаването днес е Надежда Кръстева. Телефонът за връзка със студиото е 0885 303 375.", "date": "2018.08.07", "title": "Акценти в предаването „Добре дошли в Свищов“ на Радио „Фокус“ – Велико Търново"}
{"url": "http://www.focus-news.net/news/2018/08/07/2553828/jutarnji-list-harvatiya-eksploziya-e-raztarsila-zagreb-povredeni-sa-biznes-sgrada-i-avtomobil.html", "text": "Рано тази сутрин жителите на хърватската столица бяха събудени от мощна експлозия, съобщава електронното издание на водещия ежедневник  Jutarnji List . \r\nПо първоначални данни взривът е избухнал в 3:45 часа местно време (4:45 часа българско време) в западната част на града, в квартал Трешниевци. Задействано е взривно устройство, но все още остава неясно какво е било то. Уточнява се, че експлозията е нанесла щети на прилежащи бизнес сграда, прозорците на която са счупени в резултат на взривната вълна. Повреден е и един автомобил.  \r\nКъм настоящия момент няма постъпили данни за пострадали. Разследването по случая продължава.  Тереза Герова", "date": "2018.08.07", "title": "Jutarnji List (Хърватия): Експлозия е разтърсила Загреб, повредени са бизнес сграда и автомобил"}
{"url": "http://www.focus-news.net/news/2018/08/07/2553824/aktsenti-v-predavaneto-zdravey-peshtera-na-radio-fokus-pazardzhik.html", "text": "В съвместното предаване на  Радио „Фокус“ – Пазарджик  и  Община Пещера  „Здравей, Пещера“ днес ще чуете повече за сливането на две учебни заведения – ОУ „Любен Каравелов“ и Професионалната гимназия по машиностроене в Пещера. Причините за обединението и предлаганите специалности в новото учебно заведение ще коментираме с Петко Токмаков, директор на Професионалната гимназия.  \r\nВ предаването ще ви разкажем и за консервираните разкопки на могилата край село Капитан Димитриево. Какво са открили археолозите до този момента и какви артефакти от тази могила са експонирани в Историческия музей в Пещера ще научим от Георги Шопов, директор на музея.  \r\nОбщинският детски комплекс в Пещера бе изцяло обновен. Повече за неговите дейности и летни инициативи ще коментираме с директора на комплекса Николай Балабанов.  \r\nТелефоните за връзка със студиото са 0885 606692 и 034 420020.", "date": "2018.08.07", "title": "Акценти в предаването „Здравей, Пещера“ на Радио „Фокус“ – Пазарджик"}
{"url": "http://www.focus-news.net/news/2018/08/07/2553833/politika-sarbiya-problemat-s-nedostiga-na-rabotna-raka-v-sarbiya-nyama-koy-da-pravi-hlyab.html", "text": "Сърбия може да се похвали с множество дипломирани мениджъри, получили образование във висшите училища в страната, но се оказва, че няма кой да прави хляб, да зида стени или да строи, отбелязва електронното издание на авторитетния ежедневник  „Политика“  във водеща статия.  \r\nСлед няколко години Сърбия може да остане без хлебари, шофьори, продавачи и ресторантьори. Недостигът на работна ръка е проблем, пред който страната е изправена отдавна, а правителството го решава чрез създаване на нови работни места и  преквалификация на работниците, подчерта министърът на труда и социалната политика на Сърбия Зоран Джорджевич. \r\n„Скоро Сърбия ще се изправи пред недостиг на работна ръка поради отрицателния прираст и няма да има кой да работи. Националната служба по заетостта отделя ресурси за преквалификация и обучение на работници, за да се ангажират всички ресурси и да се предотврати липсата на работници“, обясни министърът от кабинета в Белград. \r\n„Опитът на работодателите потвърждава това, вече се усеща малка разлика. Това важи особено за автомобилни механици, заварчици, и работници в строителството, производството на облекло и обувки“, цитира изданието думите на Небойша Атаначкович, почетен председател на Съюза на работодателите в Сърбия. Тереза Герова", "date": "2018.08.07", "title": "„Политика“ (Сърбия): Проблемът с недостига на работна ръка: В Сърбия няма кой да прави хляб"}
{"url": "http://www.focus-news.net/news/2018/08/07/2553831/plovdiv-dva-tira-sa-katastrofirali-pri-135-136-km-na-avtomagistrala-trakiya-v-posoka-burgas-nyama-danni-za-postradali.html", "text": "Два тира са катастрофирали при 135 – 136 км на автомагистрала „Тракия” в посока Бургас, няма данни за пострадали. Това съобщи за  Радио „Фокус“-Пловдив говорителят на ОДМВР . Няма информация за пострадали хора. Движението е затруднено и се осъществява в аварийната лента. Инцидентът е станал около 11.00 часа. В района има полицейски служители, извършва се и оглед на местопроизшествието. \r\nЦветана ТОНЧЕВА", "date": "2018.08.07", "title": "Пловдив: Два тира са катастрофирали при 135 – 136 км на автомагистрала „Тракия” в посока Бургас, няма данни за пострадали"}
{"url": "http://www.focus-news.net/news/2018/08/07/2553830/plovdiv-ostava-v-sila-bedstvenoto-polozhenie-v-obshtina-kuklen-dostapat-do-selo-dobralak-e-osiguren.html", "text": "Остава в сила бедственото положение в община Куклен. Това съобщи за  Радио „Фокус“- Пловдив  кметът на Куклен Мария Белчева. По думите й достъпът до село Добралък е осигурен, пътят е коригиран и може да се минава и с леки автомобили, но все още е опасно, защото това са насипи и има опасност при валежи. Общината е подала до Междуведомствената комисия за възстановяване и подпомагане към Министерския съвет искане за финансиране за трайно коригиране на пътя, който пропадна при последните обилни валежи. По пътя има и стари свлачища. В момента машините работят в населеното място, където също има силно разрушени улици. \r\nЦветана ТОНЧЕВА", "date": "2018.08.07", "title": "Пловдив: Остава в сила бедственото положение в община Куклен, достъпът до село Добралък е осигурен"}
{"url": "http://www.focus-news.net/news/2018/08/07/2553829/plovdiv-dvizhenieto-e-spryano-iztsyalo-na-avtomagistrala-trakiya-na-okolo-5-km-sled-plovdiv-v-posoka-stara-zagora-poradi-katastrofa.html", "text": "Движението е спряно изцяло на автомагистрала „Тракия“ на около 5 км след Пловдив в посока Стара Загора поради катастрофа. Това съобщи слушател на  Радио „Фокус“ . Инцидентът е станал преди минути, но на място вече има 2 полицейски патрула. Автомобилите изчакват на място.", "date": "2018.08.07", "title": "Пловдив: Движението е спряно изцяло на автомагистрала „Тракия“ на около 5 км след Пловдив в посока Стара Загора поради катастрофа"}
{"url": "http://www.focus-news.net/news/2018/08/07/2553832/premierat-boyko-borisov-do-2024-godina-am-hemus-shte-e-gotova.html", "text": "Върви  мащабно строителство и така както съм обещал на хората от Тетевен, Севлиево, Габрово, Търново, Търговище, Варна, до 2024 година АМ „Хемус“ ще е готова. Това каза премиерът Бойко Борисов след проверка на строителството на автомагистрала автомагистрала „Хемус“ в участъка между Ябланица и Боаза, предаде репортер на  Агенция „Фокус“ . Борисов поясни, че това е най-трудният за изграждане участък, за който се изисква огромен труд и капацитет. „Виждате как се строи в планината - тези българи в камионите, в багерите, във валяците, са герои също. Това прави БВП, това ще доведе повече бизнес и туристи“, добави премиерът.  \r\nБойко Борисов проясни, че на 15 август предстои да започне строителството от Белокопитово до Търговище, като междувременно ще стартират тръжните процедури и за двата лота до Велико Търново. Попитан за АМ „Струма“, Борисов отбеляза, че през есента ще бъде открита отсечката до Сандански.  \r\n„Мащабно строителство тече и в образователната инфраструктура\", каза още премиерът и добави, че за над 620 млн. лв. се строят и ремонтират училища и детски градини.  \r\nПо отношение на хората с увреждания министър-председателят посочи, че в момента върви разпоредената от него проверка на дневните центрове. „Имаме доста информация къде какво се случва и взимаме мерки“, заяви Борисов. Той изрази очакване до края на годината да се направи и информационната система, което беше договорено по време на срещата му с Национално представителните организации на хората с увреждания и с представители на майките на деца с увреждания. „В новия бюджет със 150 млн. лв. повече ще имаме в системата. Ако работим така, както в момента, ще могат да се осигуряват допълнително средства и през следващите години“, подчерта премиерът. „Всички системи имат нужда от повече финансиране“, каза още Борисов, като същевременно напомни, че са били платени над 6 милиарда – за КТБ, за руските реактори и за американските централи. „Това са две магистрали „Хемус“, добави премиерът в заключение.", "date": "2018.08.07", "title": "Премиерът Бойко Борисов: До 2024 година АМ „Хемус“ ще е готова"}
{"url": "http://www.focus-news.net/news/2018/08/07/2553834/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Сърбия може да се похвали с множество дипломирани мениджъри, получили образование във висшите училища в страната, но се оказва, че няма кой да прави хляб, да зида стени или да строи, отбелязва електронното издание на авторитетния ежедневник  „Политика“  във водеща статия.  \r\nСлед няколко години Сърбия може да остане без хлебари, шофьори, продавачи и ресторантьори. Недостигът на работна ръка е проблем, пред който страната е изправена отдавна, а правителството го решава чрез създаване на нови работни места и  преквалификация на работниците, подчерта министърът на труда и социалната политика на Сърбия Зоран Джорджевич. \r\n„Скоро Сърбия ще се изправи пред недостиг на работна ръка поради отрицателния прираст и няма да има кой да работи. Националната служба по заетостта отделя ресурси за преквалификация и обучение на работници, за да се ангажират всички ресурси и да се предотврати липсата на работници“, обясни министърът от кабинета в Белград. \r\n„Опитът на работодателите потвърждава това, вече се усеща малка разлика. Това важи особено за автомобилни механици, заварчици, и работници в строителството, производството на облекло и обувки“, цитира изданието думите на Небойша Атаначкович, почетен председател на Съюза на работодателите в Сърбия. \r\n***  Рано тази сутрин жителите на хърватската столица бяха събудени от мощна експлозия, съобщава електронното издание на водещия ежедневник  Jutarnji List . \r\nПо първоначални данни взривът е избухнал в 3:45 часа местно време (4:45 часа българско време) в западната част на града, в квартал Трешниевци. Задействано е взривно устройство, но все още остава неясно какво е било то. Уточнява се, че експлозията е нанесла щети на прилежащи бизнес сграда, прозорците на която са счупени в резултат на взривната вълна. Повреден е и един автомобил.  \r\nКъм настоящия момент няма постъпили данни за пострадали. Разследването по случая продължава. \r\n***  В нощта на 23 юли, когато Източна Атика бе обхваната от опустошителни горски пожари, противопожарните служби не са информирали полицията за случващото се, показва разследване на гръцкия вестник  Kathimerini , публикувано в електронното му издание.  \r\nСлед разкритията за лошата организация, от редакцията са се натъкнали на официални документи, от които става ясно, че множество обаждания от полицията в Атика до противопожарната служба в Халиндри са останали без отговор. Твърденията вече са оформени писмено и ще бъдат предадени на Прокуратурата в Атина и по-специално на прокурора Илиас Загорайос, който ръководи разследването за това кой трябва да бъде подведен под отговорност за пожарите, които отнеха живота на 91 души.   \r\nЕдинственият сигнал към полицията, който е записан в онази нощ, според вестника, е подадена от пожарникар, търсещ съдействие за спасяване на хора, хванати в капан в горяща къща в Неос Вуцас. \r\nМеждувременно министър-председателят Алексис Ципрас, който бе подложен на засилен натиск заради реакцията на управляващите при справяне с пожарите, обяви промени на четири ключови поста, включително на началника на службата за гражданската защита. \r\nОсвобождаването му от длъжност бе разпоредено един ден след замяната на шефовете на полицията и пожарните служби. Този ход, от своя страна, бе предшестван от оставката на министъра на гражданската защита Никос Тоскас. \r\nВъпреки уверенията на Ципрас и други висши държавни служители, че отговорните за катастрофалните пожари от 23 юли ще бъдат подведени под отговорност, не бяха направени изявления, в които да бъдат изобличени виновните, допуснатите грешки или недостатъците в реакцията на управляващите. Ситуацията създаде благодатна почва за остра критика от страна на опозицията, подчертават от редакцията, като привеждат мнението на политици от някои от водещите партии в страната.  \r\n„Отговорните хора, които подадат оставка, са едно, а виновните хора са други. Не означава, че тези, които са си свършили работата и са подали оставка, са виновни“, цитира изданието заместник-министъра на земеделието Янис Циронис. \r\nВъпреки че първоначалните разследвания показаха, че недостатъчната добре развита стратегия за реагиране при пожари е допринесла за излизането им извън контрол, Циронис приписа трагедията на последиците от глобалното затопляне и заяви, че се чувства отговорен „защото не можем да обясним на нашите хора каква ще бъде изменението на климата\", отбелязва Kathimerini. \r\n***  Министерството на вътрешните работи и компетентните институции на Република Македония в сътрудничество с партньорите от международната коалиция за борба с тероризма и Сирийските демократични сили са задържали седем македонски граждани, заподозрени в участие във войните в Сирия и Ирак като чуждестранни терористични бойци, предава електронното издание на македонския  „Фокус“ . \r\nСъгласно разпространената информация, става дума за лица, срещу които е била издадена международна заповед за арест. \r\nВ рамките на международната коалиция за борба с тероризма, Република Македония продължава с непрекъснати действия в посока на откриване, идентифициране, неутрализиране и наказателно преследване на чуждестранни терористични бойци. Република Македония като една от страните, приела резолюции 2178 (2014) и 2396 (2017) на Съвета за сигурност на ООН, пое ангажименти за наказателно преследване на свои граждани, които са  са участвали в боевете в Сирия и Ирак и са се върнали в родната страна, зачитайки вътрешното и международното право, както и основните права и свободи на човека“, се казва в съобщението от вътрешнополитическото ведомство в Скопие.  \r\nТова действие е още един показател, че институциите на Република Македония имат капацитет и доверие да се справи с настоящите предизвикателства пред сигурността и сериозен партньор в международната коалиция за борба с тероризма. Съгласно Националните стратегии за предотвратяване на насилие, екстремизъм и борбата срещу тероризма, Република Македония провежда програми за дерадикализация на чуждестранните терористични бойци в затворите, предприема действия за повишаване на осведомеността за рисковете и заплахите от тероризма и укрепва механизмите за превенция на радикализацията на местно ниво“, става ясно още от разпространения текст. \r\nНе се уточнява къде са извършени арестите. \r\n***", "date": "2018.08.07", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2018/08/07/2553835/ministar-nikolay-nankov-darzhavata-shte-otpusne-tolkova-pari-kolkoto-sa-nuzhni-za-vazstanovyavane-na-shtetite-ot-poroynite-dazhdove.html", "text": "Държавата ще отпусне толкова пари, колкото са нужни за възстановяване на щетите от поройните дъждове. Това каза регионалният министър Николай Нанков във връзка със щетите от поройните дъждове през последните 2 месеца, предаде репортер на  Агенция „Фокус“ . „Държавата ще отпусне толкова пари, колкото са нужни. Хубавото в случая е, че колкото и да е лимитиран бюджетът на Междуведомствена комисия за възстановяване и подпомагане към Министерски съвет, покриваме щетите. Както и в Мизия, така и в Тетевен, така и на колегите от АПИ в Смолянско. Само за Тетевен са 6.2 млн. лева, за Мизия говорим за около 3 млн., в Дупница имахме около 600 000 лева за общински улици. Проблемът е, че вече трябва повече да мислим за превенция, а не да се реагира след съответните събития“, заяви той. „Нормативни промени бяха направени през 2015 година. Променихме закона в свлачищни райони да не се строи без изградена канализация – дъждовна такава и ред други превантивни мерки\", обясни министърът. \"Факт е, че в бъдеще ще сме все по-често свидетели на подобни неблагоприятни явления. Строителен контрол се прилага по тези места от колегата от ДНСК и от Общинска администрация. Ако отидем по Северното Черноморие ще видим, че основно проблемите там са тежките свлачища. Огромни свлачища и стотици милиони, необходими за тяхното укрепване са във връзка със антропогенно натоварване – тоест строителство през 80-те и 90-те години“, заяви още министър Нанков.  \r\nНа въпрос колко време ще е необходимо да се възстанови разрушената инфраструктура, министърът на регионалното развитие и благоустройството заяви: „В голяма част от ситуациите реагираме мигновено. В Мизия на 5-тия ден започнахме да полагаме асфалт. В Тетевен също изключително бърза реакция – и от Областно пътно управление и от Общината. В рамките на седмици до месец ще бъдат възстановени щетите там. За свлачището в Смолян е необходимо време и много тежки укрепителни мероприятия. Не е лесно укрепването там“.", "date": "2018.08.07", "title": "Министър Николай Нанков: Държавата ще отпусне толкова пари, колкото са нужни за възстановяване на щетите от поройните дъждове"}
{"url": "http://www.focus-news.net/news/2018/08/07/2553823/rtk-live-kosovo-proektostatutat-za-obshtnostta-na-srabskite-obshtini-shte-bade-razgledan-v-bryuksel.html", "text": "Мая Кочиянчич, говорителят на Върховния представител на ЕС по външните въпроси и политиката за сигурност Федерика Могерини, заяви пред вестник  Zeri , че проектостатутът за Общността на сръбските общини ще бъде разгледан в Брюксел в рамките на следващата среща на високо равнище между президентите на Косово и Сърбия – Хашим Тачи и Александър Вучич, предава   Radio Television of Kosovo . \r\nСъгласно думите й, срещата ще се състои, след като ръководният екип официално информира ЕС за резултата от своята работа. „Разбираме, че работата му все още продължава\", отбеляза Кочиянчич. \r\nМеждувременно координаторът на косовското правителство за диалог с Белград, Авни Арифи, също припомни, че съгласно споразумението, постигнато от предишното правителство, проектът за статут на Общността на сръбските общини ще бъде представен на преговарящите страни в Брюксел. Тереза Герова", "date": "2018.08.07", "title": "RTK Live (Косово): Проектостатутът за Общността на сръбските общини ще бъде разгледан в Брюксел"}
{"url": "http://www.focus-news.net/news/2018/08/07/2553838/varna-razsledvan-za-narkoprestaplenie-shte-prodalzhi-da-bade-pod-domashen-arest.html", "text": "Варненският апелативен съд отказа да измени в по-лека мярката за неотклонение „домашен арест“, която Рафет Б. търпи като обвиняем по досъдебно производство за притежание на голямо количество наркотични вещества, предназначени за наркопазара. Това съобщиха от пресцентъра на  съда .\t \r\nОт пресцентъра на Апелативен съд – Варна припомнят, че Рафет Б. е в ареста от 25 април тази година с определение на Окръжен съд – Варна. Той е привлечен като обвиняем затова, че притежавал близо 5 грама хероин и повече от това количество амфетаминопроизводни, разпределени в приблизително 300 дози, предназначени за разпространение. Три месеца по-късно първата съдебна инстанция е намерила основание да измени мярката на Рафет от „задържане под стража“ в „домашен арест“. Основанията за това са били влошеното здравословно състояние на съпругата му и необходимостта от грижа за двете им деца.  \r\nСъставът на Варненския апелативен съд остави без уважение жалбата на обвиняемия, който моли съда за още по-лека мярка за процесуална принуда, за да има възможност да работи и да се грижи за съпругата и за децата си. Втората съдебна инстанция отново подложи на преценка високата обществена опасност на деянието, за което Рафет е привлечен като обвиняем. Голямото количество забранени от закона вещества, видът на престъпната дейност и строгата санкция на закона водят и този съд до извода, че ако търпи по-лека мярка мъжът може да извърши престъпление, да се укрие и да осуети наказателната репресия срещу себе си.  \r\nОпределението, с което Апелативен съд – Варна потвърди втората по-тежест мярка за процесуална принуда – „домашен арест“, спрямо Рафет Б., разследван за притежание на голямо количество наркотични вещества, предназначени за наркопазара е окончателно.", "date": "2018.08.07", "title": "Варна: Разследван за наркопрестъпление ще продължи да бъде под „домашен арест“"}
{"url": "http://www.focus-news.net/news/2018/08/07/2553837/burgas-v-razgara-na-svatbeniya-sezon-obshto-27-dvoyki-sklyuchvat-brak-na-08082018-i-18082018.html", "text": "В Бургас сезонът на сватбите започва през май и приключва през октомври. Разбира се, има двойки, които сключват брак и през останалите месеци на година, но активността е най-висока в рамките на посочения период. Особено търсени са дати, които се помнят лесно. През настоящия август има две такива - 08.08.2018 /сряда/ и 18.08.2018 /събота/. На първата дата ще сключат брак 12 бургаски двойки, а на втората 15. Това съобщиха от пресцентъра на  Общината . Интересното е, че всички ритуали за делничния 8 август ще бъдат в ритуалния дом на ул. \"Вардар\", а съботните младоженци за 18 август единодушно са предпочели културен център \"Морско казино\". Традиционно Казиното е и най-предпочитаното място за сключване на брак, заради близостта с морето и възможността в този район да се направят за спомен романтични снимки на открито. \r\nПървата от петнадесетте двойки за 18.08.2018 /събота/ ще бъде бракосъчетана в 11 часа, а последната в 18.30 часа. Община Бургас и \"Обреден комплекс\" ЕООД ще осигурят две длъжностни лица за този ден, тъй като говоренето ще е много, а никой не желае да чува на сватбата си диктор с уморен глас. \r\nСтатистиката показва, че през 2017-та в Бургас са сключени повече бракове, отколкото в предходната 2016 г. Рекордният месец за миналата година е септември, когато в града е имало 162 сватби. Твърде е вероятно това постижение да бъде надминато, ако не тази година, то през следващата, когато ще има 09.09.2019 и 19.09.2019.", "date": "2018.08.07", "title": "Бургас: В разгара на сватбения сезон – общо 27 двойки сключват брак на 08.08.2018 и 18.08.2018"}
{"url": "http://www.focus-news.net/news/2018/08/07/2553836/dobrich-predstoi-ofitsialno-otkrivane-na-rehabilitiraniya-pat-dobrich-varna.html", "text": "Предстои официално откриване на рехабилитирания път Добрич-Варна, миналата седмица е издадено разрешително за ползване. Това съобщи за  Радио „Фокус”  инж. Георги Стратиев, директор на Областно пътно управление (ОПУ)-Добрич. Съобразно средствата, които са отпуснати, през пролетта Областно пътно управление – Добрич е направило ремонт на част от пътя Шумен-Добрич-Балчик, в района на село Владимирово. До момента са извършени машинни кърпежи, предстои да бъдат направени кърпежи с полимер-модифициран битум и фракция под налягане. Изкърпени са до момента участъци от третокласната пътна мрежа – Одринци-Ведрина, в района на град Тервел, Карапелит-Кочмар, Шабла-Българево-Каварна, Свети Никола-Българево, от второкласната – Добрич-Варна в района на Генерал Тошево и Кардам, Околовръстния път на Добрич, Силистра-Добрич и Добрич-Албена, Балик-Житница-Добрич, Кардам-Спасово-Дуранкулак.  \r\nПрез месец май е имало пропадане на пътна настилка пред две мостови съоръжения – по направленията за Орлова могила и Божаново. Там ремонтите са приключили. През май е направено машинно и ръчно окосяване по всички пътища в областта от републиканската мрежа. Повторно окосяване е предвидено по най-натоварените пътни направления в региона. Проектът за лот 4, свързан с рехабилитацията на пътя Добрич-Варна, е изпълнен в срок и с необходимото качество, каза инж. Стратиев. По целия участък е положена така наречената акустична, шумяща маркировка, което първоначално не е било предвидено. Това е с цел повишаване на безопасността на движение, посочи специалистът. В село Стожер са изградени две издигнати пешеходни пътеки, а на входовете на населеното място е положена напречна акустична маркировка. Продължават дейностите по лот 5 по път II-29 (Околовръстния път на Добрич в района на разклона за село Стефаново до кръговото кръстовище в посока Генерал Тошево, очаква се да бъдат приключени през месец ноември. Съвсем скоро ще приключи и ремонтът на пътя за Албена. От ОПУ-Добрич се надяват в следващите месеци да разполагат със средства за подготовка за зимното поддържане на пътната мрежа в региона.  \r\nЖулиета НИКОЛОВА", "date": "2018.08.07", "title": "Добрич: Предстои официално откриване на рехабилитирания път Добрич-Варна"}
{"url": "http://www.focus-news.net/news/2018/08/07/2553841/pregled-na-osnovnite-temi-vav-velikotarnovskiya-pechat.html", "text": "„Разпродават на атрактивни цени жилища в местността Трошана“, е заглавие от областния всекидневник  „Янтра Днес” . Агенция, продаваща имоти в Маями, Женева и Абу Даби, предлага на клиентите си луксозни апартаменти от комплекса “Велико Търново Хилс“. Имотите в местността Трошана са с акт 16 и се предлагат на ценим много по-ниски от пазарните. Агенцията предлага само имоти ново строителство в България и чужбина и е подразделение на международна консултантска група с офиси в над 50 държави, включително в Англия, Германия, Русия, Кувейт и Дубай. \r\n„Събарят старата къща до Пожарната“, е друг акцент от ежедневника. Събарят опасната сграда до Регионалната дирекция „Пожарна безопасност и защита на населението“ във Велико Търново, видя екип на „Янтра ДНЕС“. Разрешителното за събаряне от Общината е излязло през миналата седмица и наетата от МВР фирма „Водстрой ВТ“ започнала разрушаването. Необитаемата сграда, която е на повече от 100 години, е собственост на пожарната от около 10 години. Преди това е била собственост на „Жилфонд”. \r\n„Десетки вярващи се стекоха в Марянския манастир за Св.Преображение Господне“, е тема от страница 3 на ежедневника. “Център “Амалипе“ подкрепи финансово 105 ученици“  четем на страници четири в изданието. На страница пет е публикувани материали със заглавие “Архитект Николай Стоянов: Гражданите на Велико Търново трябва да решат бъдеакцент от спортната страница на вестник „Янтра Днес“. \r\n„Центърът на Велико Търново в бъдещето: езера, пешеходни зони и паркове, футуристични сгради и небостъргачи“, е тема от първа страница на другия областен ежедневник  „Борба“ . Архитекти от цял свят показаха как ще изглежда Велико Търново  в бъдеще. Разработките, които са част от международния конкурс за нов градски център, бяха показани за първи път пред обществеността. Някой от тях са толкова амбициозни, че биха накрали всеки жител или гост на старата столица да ахне. \r\n„Фолклорен извор достигна нов връх с осмото си издание“, е друга тема от ежедневника. Приключи осмото издание на Националния фолклорен фестивал „Фолклорен извор“ в село Царевец. Последната заключителна вечер беше най-вълнуваща за всички участници и публиката, които с трепет очакваха да разберат имената на най-достойно представилите се през четирите конкурсни дни. Всяка година фестивалът бива закрит с концерт на популярни изпълнители, а тази година концертите в последната вечер бяха два. \r\n„285 000 туристи е посрещнала старата столица за седем месеца“, „Жена се изкъпа във фонтана на градската галерия“, „Шофьор вади пищови срещу колега на пътя“, са други заглавия от страниците на всекидневника. \r\n„Два гола на Тишо Кънев не стигнаха за точка на „железничарите“ в „Гнездото на орлите“, „Аласана Мане се връща в „Етър ВТ“ и „40 „баскетболни деца“ събра първото издание на кампа във В. Търново“, са акцентите от спортната страница на изданието.", "date": "2018.08.07", "title": "Преглед на основните теми във великотърновския печат"}
{"url": "http://www.focus-news.net/news/2018/08/07/2553840/dobrich-lekar-e-bil-napadnat-v-mnogoprofilnata-bolnitsa-v-grada.html", "text": "Нов случай на нападнат лекар е регистриран в Многопрофилна болница за активно лечение (МБАЛ)-Добрич. Това съобщиха от  болницата . На 5 август вечерта по време на дежурство в детско отделение д-р Москова приема дете, което е с хронично заболяване. В продължение на три дни детето е лекувано в дома си и след като състоянието му не се подобрило, родителите го водят в болницата. При приема на детето бащата, във видимо нетрезво състояние, напада д-р Москова и прави опит да я удари. Само намесата на млад мъж по време на инцидента предотвратява по-тежки последици. Подаден е сигнал до дежурния в полицията и агресивният баща е задържан. Мъжът е нанесъл и материални щети на отделението.Това е поредният случай на агресия от страна на пациент към лекар, което прави работата на специалистите в болницата още по- трудна и опасна.   \r\nЗа последният месец рязко се е повишил броят на потърсилите спешна помощ в МБАЛ-Добрич. Част от причините за това са летните отпуски на личните лекари и специалисите. Само за едно денонощие в края на миналата седмица през Спешно отделение са преминали над 100 човека – 72 възрастни и 36 деца. Два екипа от лекар и медицинска сестра дежурят денонощно в отделението.  \r\nВъв връзка с публикации в медиите от болницата посочват също, че отделението \"УНГ\" в МБАЛ-Добрич не е закрито, а е с ограничена дейност.  \r\nПрактика, прилагана не само у нас е,  през летните месеци да няма планов прием и да не се правят операции. Въпреки това, в отделението денонощно има дежурен лекар и медицински персонал. От 15 септември отделението ще заработи с пълен капацитет.", "date": "2018.08.07", "title": "Добрич: Лекар е бил нападнат в многопрофилната болница в града"}
{"url": "http://www.focus-news.net/news/2018/08/07/2553842/dobrich-okrazhniyat-sad-nalozhi-nakazanie-na-shofyor-opital-da-podkupi-politsai.html", "text": "Окръжен съд - Добрич (ДОС) наложи условно наказание от 6 месеца „лишаване от свобода“ с 3-годишен изпитателен срок на мъж от село Пчелино, опитал да подкупи полицейски служители. На подсъдимия е наложена и глоба от 200 лева, съобщиха от пресцентъра на  ДОС . Съдебният състав призна 37-годишния С. Я. за виновен в това, че на 26 юли тази година, на пътя Добрич - курорт „Албена“, направил опит да даде подкуп на двама младши полицейски инспектори от състава на Второ районно управление на МВР - Добрич. Двамата полицейски служители патрулирали в участъка между селата Бранище и Стефаново. Около 10,30 часа те спрели подсъдимия, който управлявал товарен автомобил без включени дневни светлини на фаровете. След като разбрал, че ще му бъде съставен фиш за извършеното нарушение, мъжът извадил от джоба си банкнота от 20 лева и я пъхнал между листите на кочана с фишове, който бил оставен върху багажника на полицейския автомобил. Полицаите незабавно уведомили за случилото се дежурния служител при Второ РУ на МВР - Добрич. В съдебната зала мъжът е признал изцяло вината си и фактите, изложени в обвинителния акт. Това даде основание на Окръжен съд - Добрич да приложи процедурата на съкратено съдебно следствие, като първоначално наложеното на подсъдимия наказание от 9 месеца „лишаване от свобода“ е намалено с една трета. Присъдата може да бъде обжалвана в 15-дневен срок пред Апелативен съд - Варна.", "date": "2018.08.07", "title": "Добрич: Окръжният съд наложи наказание на шофьор, опитал да подкупи полицаи"}
{"url": "http://www.focus-news.net/news/2018/08/07/2553843/sport-vinas-uilyams-se-klasira-za-vtoriya-krag-na-turnira-v-monreal.html", "text": "Винъс Уилямс се класира за втория кръг на турнира по тенис в Монреал, след като се наложи над 19-годишната си сънародничка Каролин Долхайд със 7:5, 6:1.В следващия кръг Винъс ще играе срещу победителката в двубоя между Сораня Кърстя и Моника Никулеску. \r\nКаролина Плишкова същи продължава напред след успех с 6:4, 6:4 над Катерина Синякова. В следващия кръг чехкинята ще играе срещу Кики Бертенс или Карол Жао.", "date": "2018.08.07", "title": "Спорт: Винъс Уилямс се класира за втория кръг на турнира в Монреал"}
{"url": "http://www.focus-news.net/news/2018/08/07/2553847/pernik-na-teritoriyata-na-obshtinata-shte-bade-otbelyazan-12-avgust-mezhdunarodniya-den-na-mladezhta-i-10-godini-ot-sazdavaneto-na-ksmp.html", "text": "По традиция и тази година младежките организации в Перник, членове на Консултативния съвет за младежка политика (КСМП) и институциите, работещи със и за млади хора на територията на община Перник ще отбележат 12 август – Международния ден на младежта и 10 години от създаването на КСМП. Това съобщиха от пресцентъра на  общината .  \r\nПланираните изяви ще започнат от 18.00 ч. в Централен градски парк. На така наречената „Кестенова” (мраморна) алея ще се проведат редица информационни кампании. \r\nЕкспертите от Регионална здравна инспекция ще измерват въглеродния оксид в издишания въздух от пушачи, ще определят индекс на телесна маса, анализ на телесен състав и изчисляване на базална обмяна. Предвидени са също така демонстрация с алкохолни очила и демонстрация  за вредите от тютюнопушенето.  \r\nРазлични програми за обучение и заетост, възможности за работа и обучение в Европа чрез мрежата EURES, както и Проект „Готови за работа“ (ОП “Развитие на човешките ресурси“) ще бъдат представени от служителите на Дирекция „Бюро по труда“ – Перник.  \r\nПолезна информация бихте могли да получите и от експертите на Превантивно-информационен център, относно превенцията на употреба на наркотични и психотропни вещества, а представителите на фондация „П.У.Л.С.” ще ви разкажат за превантивните дейности и инициативи на младежки клуб „Да бъдем приятели”.  \r\nНационална мрежа за децата, гр. София ще представи играта „Не ме съди човече”, която е свързана с темата за щадящо детско правосъдие, а Националният център за безопасен интернет, съвместно с представители на Асоциация „Родители”, гр. София, ще представят Националната кампания \"Да бъдеш Баща\" и ще организират дискусия. \r\nНаред с това  аварийният екип на Български младежки червен кръст ще направи на място демонстрация по първа долекарска помощ.  \r\nДоброволците от Сдружение „АКСЕЛС” ще организират арт-ателие \"Еко-тениска\", кампанията „Живей здравословно” и ще запознават младите хора с възможностите на програмата „Еразъм +”. \r\nЗа всички активни млади хора, които искат да бъдат възможно най-информирани, относно дейностите на младежките организации и институции, работещи със и за млади хора в нашия град, е информационната игра „Ловец на съкровища“, организирана от Общински младежки съвет. \r\nПразникът ще завърши на и пред откритата лятна сцена в парка, където ще се проведе младежки концерт с участието на различни творчески формации и изпълнители от Общински младежки дом – Перник.  \r\nИнициативата е част от Общинския годишен план за младежта 2018 г. и се финансира от Община Перник.", "date": "2018.08.07", "title": "Перник: На територията на общината ще бъде отбелязан 12 август – Международния ден на младежта и 10 години от създаването на КСМП"}
{"url": "http://www.focus-news.net/news/2018/08/07/2553844/ministar-nikolay-nankov-pochti-40-mln-lv-spestihme-pri-stroezha-na-traseto-ot-yablanitsa-do-boaza-no-ne-za-smetka-na-kachestvoto.html", "text": "Почти 40 млн. лв. спестихме при строежа на трасето от Ябланица до Боаза, но не за сметка на качеството. Това каза регионалният министър Николай Нанков след проверка на строителството на автомагистрала автомагистрала „Хемус“ в участъка между Ябланица и Боаза, предаде репортер на  Агенция „Фокус“ . „55 млн. лв. са инвестирани, при обявена цена от 90. Спестили сме почти 40 млн. лв. В проценти са пак почти толкова. Ако сравним с автомагистрала „Люлин“  2006 г., същия терен и със същите съоръжения говорихме за около 8 млн. евро на километър, тук говорим за под 3 млн. Евро на км. имаме почти три пъти разлика в цената. Това не е за сметка на качеството. Ще удължим гаранционните срокове с поне 3 години“, коментира министър Нанков.  \r\n„Участъкът между Ябланица и Боаза на АМ „Хемус“ ще е в експлоатация през септември, около 7 месеца предсрочно.  До края на месеца търгуваме участъка от п.в. „Боаза“ до Ловеч – Плевен. Три етапа, три участъка – 52 км. Докрая на годината останалите 83 км до Велико Търново. На 15 август с премиера ще направим първа копка на изток от Белокопитово до Буховци, между Шумен и Търговище“, каза още регионалният министър.", "date": "2018.08.07", "title": "Министър Николай Нанков: Почти 40 млн. лв. спестихме при строежа на трасето от Ябланица до Боаза, но не за сметка на качеството"}
{"url": "http://www.focus-news.net/news/2018/08/07/2553846/plovdiv-vremenno-dvizhenieto-po-avtomagistrala-trakiya-pri-km-135-v-posoka-burgas-se-izvarshva-samo-v-avariynata-lenta-zaradi-katastrofata.html", "text": "Временно движението по автомагистрала \"Тракия\" при км 135 в посока Бургас се извършва само в аварийната лента, поради катастрофа. Това съобщиха от пресцентъра на  Агенция \"Пътна инфраструктура\" . Движението се контролира от служители на Пътна полиция.", "date": "2018.08.07", "title": "Пловдив: Временно движението по автомагистрала \"Тракия\" при км 135 в посока Бургас се извършва само в аварийната лента, заради катастрофата"}
{"url": "http://www.focus-news.net/news/2018/08/07/2553848/sled-saveshtanie-9-ti-sastav-na-sgs-shte-se-proiznese-po-molbata-na-budimir-kuyovich-za-predsrochno-osvobozhdavane-ot-zatvora.html", "text": "В 12.00 часа съдът ще се произнесе по молбата на Будимир Куйович за предсрочно освобождаване от затвора, предаде репортер на  Агенция \"Фокус\" . Решението ще стане ясно след като приключи съвещанието на 9-ти състав на Софийски градски съд. \r\nСъставът заседава по молбата за условно предсрочно освобождаване от затвора на един от големите наркотрафиканти на Балканите Будимир Куйович, който в момента излежава 16-годишна присъда, след като бе задържан при специализирана акция на 30 декември 2007 г. за трафик на близо 60 кг хероин. \r\nВ съдебната зала присъства и самият Куйович, който заяви, че е съгласен с мотивите на защитата си, която посочи, че осъденото лице се е поправило и се разкайва за стореното. Защитата изтъкна, че лицето е изпълнило първата предпоставка за предсрочно освобождаване, а именно, че вече е изтърпял повече от половината му наложено наказание. \r\nДържавното обвинение заяви, че молбата на Куйович е неоснователна и следва да бъде оставена без уважение. \r\nСпоред прокуратурата не е налице втората предпоставка за предсрочно освобождаване, а именно лицето да е дало достатъчно доказателства за своето поправяне в затвора. \r\nДеница КИТАНОВА", "date": "2018.08.07", "title": "След съвещание 9-ти състав на СГС ще се произнесе по молбата на Будимир Куйович за предсрочно освобождаване от затвора"}
{"url": "http://www.focus-news.net/news/2018/08/07/2553849/nsi-prez-yuli-2018-g-obshtiyat-pokazatel-na-doverie-na-potrebitelite-namalyava-s-06-punkta-spryamo-ravnishteto-si-otpredi-tri-mesetsa.html", "text": "През юли 2018 г. общият показател на доверие на потребителите намалява с 0.6 пункта спрямо равнището си отпреди три месеца, което се дължи изцяло на пониженото доверие сред населението в селата. Това съобщиха от пресцентъра на  НСИ .  \r\nМненията на потребителите за развитието на общата икономическа ситуация в страната през последните дванадесет месеца, както и очакванията им за следващите дванадесет месеца, са леко влошени в сравнение с предходното наблюдение. По-резервирани в сравнение с април са и оценките и очакванията им относно промените във финансовото състояние на техните домакинства. \r\nОценките за изменението на потребителските цени през последните дванадесет месеца също са по-неблагоприятни спрямо мненията, изразени три месеца по-рано. Същевременно и инфлационните очаквания за следващите дванадесет месеца се засилват, в резултат на което балансовият показател се повишава с 9.4 пункта. \r\nПо отношение на безработицата в страната през следващите дванадесет месеца прогнозите на живеещите в градовете се изместват към запазване или незначително намаление, докато очакванията на населението в селата са тя да се увеличава с умерено темпо. \r\nПрез юли анкетата регистрира известно подобрение на общата оценка на настоящата ситуация да се правят разходи за покупка на предмети за дълготрайна употреба , като и намеренията на потребителите да извършват такива разходи през следващите дванадесет месеца остават благоприятни. Малко по-позитивна е и нагласата на градското население по отношение на извършването на разходи за „покупка на кола“ през следващите дванадесет месеца.", "date": "2018.08.07", "title": "НСИ: През юли 2018 г. общият показател на доверие на потребителите намалява с 0.6 пункта спрямо равнището си отпреди три месеца"}
{"url": "http://www.focus-news.net/news/2018/08/07/2553850/ruse-politsay-v-predotvratil-krazhba-na-avtomobil-v-grada.html", "text": "Полицай е предотвратил кражба на автомобил в Русе. Станал свидетел на престъплението, служителят на реда последвал и за минути спрял колата и задържал мъжа зад волана. Това съобщиха от пресцентъра на  МВР . \r\nПрестъплението било извършено вчера на паркинг на ул. „Чипровци“ в Русе. Собственикът подал сигнал в полицията, че непознат е отнел колата му „Шкода Фабия“ и потеглил с нея в неизвестна посока.  \r\nВ същото време, служител от Второ районно управление на МВР - Русе станал свидетел на случващото се, последвал откраднатия автомобил и успял да го спре още на същата улица и да задържи водача. Установена е самоличността му - 52-годишен мъж от града. Мъжът е задържан за срок до 24 часа в полицията.  \r\nРазследващи продължават документирането на случая. Срещу извършителя е образувано бързо производство за престъпление по чл. 346, ал. 1 от НК.", "date": "2018.08.07", "title": "Русе: Полицай в предотвратил кражба на автомобил в града"}
{"url": "http://www.focus-news.net/news/2018/08/07/2553845/sadat-dade-hod-na-deloto-po-molbata-na-budimir-kuyovich-za-predsrochno-osvobozhdavane-ot-zatvora.html", "text": "Съдът даде ход на делото по молбата на Будимир Куйович за предсрочно освобождаване от затвора, предаде репортер на  Агенция \"Фокус\" . Делото започна малко след предвидения начален час.  \r\nСофийски градски съд заседава по молбата за условно предсрочно освобождаване от затвора на един от големите наркотрафиканти на Балканите Будимир Куйович, който в момента излежава 16-годишна присъда, след като бе задържан при специализирана акция на 30 декември 2007 г. за трафик на близо 60 кг хероин. \r\nВ съдебната зала присъства и самият Куйович.  \r\nМотивите на защитата на Куйович са, че осъденото лице се е поправило и се разкайва за стореното. Защитата изтъкна, че лицето е изпълнило първата предпоставка за предсрочно освобождаване, а именно, че вече е изтърпял повече от половината му наложено наказание. \r\nДържавното обвинение заяви, че молбата на Куйович е неоснователна и следва да бъде оставена без уважение. \r\nСпоред прокуратурата не е налице втората предпоставка за предсрочно освобождаване, а именно лицето да е дало достатъчно доказателства за своето поправяне в затвора. \r\nДеница КИТАНОВА", "date": "2018.08.07", "title": "Съдът даде ход на делото по молбата на Будимир Куйович за предсрочно освобождаване от затвора"}
{"url": "http://www.focus-news.net/news/2018/08/07/2553851/blagoevgrad-ustanoven-e-vodachat-na-lek-avtomobil-nanesal-materialni-shteti-na-zakusvalnya-v-grada-i-napusnal-mestoproizshestvieto.html", "text": "От полицейски служители на 02 Районно управление на МВР-Благоевград е установен водачът на лек автомобил „Форд Мондео“ - С. Д. (37 г.) от Благоевград, който на 4 август 2018 г., около 12.15 часа на кръстовище между ул. „Ал. Стамболийски“ и ул. „Полк.Дрангов“ в града, при наличие на пътна маркировка М1 предприема изпреварване при колона от автомобили, удря се в завиващ на ляво лек автомобил „Мерцедес“ и продължава движението си, след което се удря в закусвалня и нанася материални щети. Това съобщиха от  ОДМВР-Благоевград . По случая е образувано досъдебно производство.", "date": "2018.08.07", "title": "Благоевград: Установен е водачът на лек автомобил, нанесъл материални щети на закусвалня в града и напуснал местопроизшествието"}
{"url": "http://www.focus-news.net/news/2018/08/07/2553852/varna-apelativniyat-sad-v-grada-potvardi-parvonachalniya-arest-na-obvinen-v-otvlichane-na-nepalnoletno-momiche.html", "text": "Състав на Варненския апелативен съд потвърди като правилна и законосъобразна най-тежката мярка за неотклонение „задържане под стража“, определена от Окръжен съд – Добрич спрямо Юзджан Г., обвинен затова, че с друго лице отвлякъл непълнолетно момиче, съобщиха от пресцентъра на  съда  и уточниха, че Юзджан е привлечен като обвиняем затова, че на 24 юли тази година, в с.Крушари  Добричка област, в съучастие с друго лице, като съизвършител, отвлякъл момиче, ненавършило 18 години. Това е тежко  умишлено  престъпление, за което законът предвижда наказание от 7 до 15 години „лишаване от свобода” .  \r\nВъззивната апелативна инстанция прие всички основания на Добричкия окръжен съд, с които спрямо обвиняемия е била наложена първоначална мярка за неотклонение „задържане под стража“. Събраните при разследването доказателства водят и този съд до обосновано в достатъчна степен предположение, че Юзджан е съпричастен към престъпното деяние, извършено в съучастие. С оглед тежестта на наказателната репресия и изключително високата степен на обществена опасност на деянието, съдът счита, че ако обвиняемият е с по-лека мярка за неотклонение, той може да се укрие или да извърши престъпление.  \r\nОпределението на на Варненския апелативен съд, с което се потвърждава първоначалния арест на  Юзджан Г., обвинен затова, че с друго лице отвлякъл непълнолетно момиче не подлежи на обжалване.", "date": "2018.08.07", "title": "Варна: Апелативният съд в града потвърди първоначалния арест на обвинен в отвличане на непълнолетно момиче"}
{"url": "http://www.focus-news.net/news/2018/08/07/2553853/burgas-okrazhnata-prokuratura-predade-na-sad-vodach-na-bager-za-prichinyavane-na-smart-po-nepredpazlivost.html", "text": "Окръжна прокуратура – Бургас предаде на съд Тодор В. Това съобщиха от пресцентъра на  Апелативна прокуратура - Бургас . Тодор В. е подсъдим за това, че на 11 май 2016 г., в град Бургас, на първокласен път I – 9 в посока ж. к. „Изгрев“ – кв. „Сарафово“, при управление на моторно превозно средство – колесен трактор – багер „Комацу“, нарушил правилата за движение, като спрял управляваното от него МПС в дясната лента на платното за движение за отстраняване на повреда, без да го сигнализира по указания в ЗДвП начин, вследствие на което по непредпазливост причинил смъртта на мъж - водач на попътно движещия се товарен автомобил „Дачия Докер“, сблъскал се челно в задната част на спрялото необозначено МПС - колесен трактор – багер „Комацу“, като смъртта настъпила в резултат на острата анемия, причинена от тежкото увреждане на коремни органи от силния удар в областта на гръдния кош и корема - престъпление по чл. 343, ал.1, б.„в”, предл.първо, вр. с чл.342, ал.1, предл. трето от НК. \r\nОкръжен съд – Бургас е насрочил заседанието си за 8 август 2018 г.", "date": "2018.08.07", "title": "Бургас: Окръжната прокуратура предаде на съд водач на багер за причиняване на смърт по непредпазливост"}
{"url": "http://www.focus-news.net/news/2018/08/07/2553855/plovdiv-politseyski-sluzhitel-e-zadarzhan-po-sluchay-s-podpomagane-na-grazhdani-na-afganistan-nezakonno-da-prebivavat-na-teritoriyata-na-oblastta.html", "text": "Окръжният прокурор на Пловдив Румен Попов ще даде изявление по повод разкрито престъпление, съобщиха за  Радио „Фокус“-Пловдив  от Прокуратурата. Престъплението е свързано с подпомагане на граждани на Афганистан незаконно да пребивават на територията на област Пловдив. По случая има задържано лице, което е полицейски служител. Окръжният прокурор ще направи изявление от 15.00 часа, в сградата на Прокуратурата в Пловдив, на площад „Съединение“ №3, в залата на втория етаж.", "date": "2018.08.07", "title": "Пловдив: Полицейски служител е задържан по случай с подпомагане на граждани на Афганистан незаконно да пребивават на територията на областта"}
{"url": "http://www.focus-news.net/news/2018/08/07/2553839/to-vima-gartsiya-komunikatsionnata-strategiya-na-tsipras-se-izgubi-v-pepelta.html", "text": "Трагедията в Мати удря директно върху имиджа на лидера на кабинета в Атина Алексис Ципрас, който преживява „едни от най-трудните часове в политическата си кариера“, отбелязва електронното издание на гръцкия вестник  To Vima . \r\nОт редакцията са категорични, че толкова голямо напрежение, изтичания на информация и удари в гърба в страната не е имало от организирането на референдума през 2015 г.  \r\nНе е ясно дали политическият климат може да се промени дори с поредицата от действия, предприети от правителството, сред които оставката на министъра на гражданската защита Никос Тоскас и радикалните преобразувания в кабинета, планирани за 15 август, пише още в статията. \r\nИзданието изтъква, че според експерти, комуникационната стратегия на Ципрас за управление на кризата и на политическата ситуация е била сгрешена още от самото начало. \r\n„Трагедията разруши комуникативната стратегия на министър-председателя. Нищо не тръгна добре от началото. Това заедно със сериозните оперативни грешки по справяне с кризата  разруши лидерския профил на Ципрас. Ударът бе толкова силен за 44-годишния премиер, че той и най-близките му сподвижници се паникьосаха, междувременно играта беше загубена още в първите часове на кризата“. \r\nПоредицата от грешки по овладяване на кризата създаде вътрешни трусове в правителството. Политическият климат все още не се е променил, въпреки усилията на комуникационния екип и помощта на външни експерти по управление на кризи да защитят Ципрас и да измъкнат правителството от тази изключително трудна ситуация, пише още To Vima.", "date": "2018.08.07", "title": "To Vima (Гърция): Комуникационната стратегия на Ципрас се изгуби в пепелта"}
{"url": "http://www.focus-news.net/news/2018/08/07/2553856/dobrich-priklyuchi-programa-eko-lyato-organizirana-ot-obshtinskiya-mladezhki-tsentar-zahari-stoyanov.html", "text": "Приключи Програма „Еко лято“, организирана от Общинския младежки център (ОМЦ) „Захари Стоянов“, предаде кореспондентът на  Радио „Фокус” . Всяка година в началото на лятото ОМЦ организира тази програма за децата. Тази година са се включили 80 участника- деца и младежи, които са имали възможност да обогатят своите знания за опазването на природата, запознали са се с правата на детето посредством игрови методи, участвали са в поредица от приключения, като велопоход, конна езда, посещение на кино, басейн, пикник в Центъра за защита на природата, ориентиране в Градски парк „Св. Георги“. Към това се добавят забавления с „игрите на баба и дядо“, отпразнуван е и Денят на шоколада с демонстрация в сладкарница и много изненади.  \r\nПо атрактивен за младите хора начин участниците в програмата са се запознали с личността на поетесата Дора Габе, родена в Добруджа. Децата са били активни участници в дейностите, реализирани през седмицата, посветена на поетесата – рецитация на стихове, рисуване на илюстрации по творби на Дора Габе. Произведенията на малките творци са представени в голямото фоайе на Младежки център – Добрич. Най-добрите рецитатори са влезли в ролята на актьори и в звукозаписното студио на Младежки център са записали своите изпълнения. Те ще бъдат включени в диск, който ще бъде подарен на всички детски градини в Добрич. По повод отбелязването на 181 години от рождението на Васил Левски, участниците в лятната програма са си припомнили живота и делото на Апостола и са изразили своята почит към подвига му. Посредством своите дейности Младежки център - Добрич отново е дал възможност за създаване на приятелства, усвояване на нови знания посредством методите на неформалното обучение и инвестиране в личностното развитие на младите хора.  \r\n„Мисията на екипа за поредно незабравимо лято бе успешно изпълнена!“, със задоволство признава екипът, реализирал програмата – Маргарита Ганчева, Надя Неделчева и Силвия Венелинова. Програмата „Еко лято”  започва през  месец юни на 1999 г. Тя е насочена към децата от 9 до 16 годишна възраст с цел пълноценно осмисляне на тяхното свободно време през летните месеци. Целта е чрез забавление  към обучение на децата и младите хора за развитие и повишаване на тяхната общата екологична култура, правно-обществена просвета, обществена ангажираност, знания за  здравословен начин на живот, познания в областта  на етнографията, историческото минало, изящните и приложни изкуства и други сфери от живота. \r\nЖулиета НИКОЛОВА", "date": "2018.08.07", "title": "Добрич: Приключи Програма „Еко лято“, организирана от Общинския младежки център „Захари Стоянов“"}
{"url": "http://www.focus-news.net/news/2018/08/07/2553861/pregled-na-nyakoi-ot-osnovnite-temi-v-makedonskiya-pechat-agentsiya-fokus.html", "text": "Референдумът за името, дипломатическата криза между Москва и Атина и новината за ареста на македонски граждани, воюващи в Сирия и Ирак, са водещи теми в печатните издания на югозападната ни съседка.  В навечерието на есенния референдум за договора с Гърция, кампанията в Македония „за“ и „против“ споразумението се засилва, отбелязва електронното издание на вестник  „Нова Македония“  във водеща статия, посветена на предстоящото гласуване.  \r\nНеофициалната група „Охрид\", която се състои от настоящи и бивши политици и от високопоставени чуждестранни представители, бе създадена през април тази година в подкрепа на Република Македония по пътя й към членство в НАТО и ЕС.  Чрез публично обръщение, разпространено в понеделник, групата  призова гражданите на Македония да кажат „да\" на референдума. \r\nПодкрепа за договора изрази и политическият анализатор и бивш член на Международната кризисна група, Едуард Джоузеф, който смята, че споразумението за името заслужава Нобелoва награда, тъй като създава нов модел за решаване на международни спорове, свързани с въпросите за идентичността, подчертават от редакцията. В интервю за гръцката агенция ANA-MPA, Джоузеф, който е професор в университета „Джон Хопкинс\" във Вашингтон, заяви, че не става дума за „смешен въпрос“, а за необходимия „кураж, за да бъде постигнат компромис“.  \r\nМеждувременно бе потвърдено, че австрийският канцлер Себастиан Курц, чиято страна в момента председателства Съвета на ЕС, на 7 септември ще посети Македония, три седмици преди насрочения референдум за името. По време на последното посещение на македонския премиер Зоран Заев във Виена в края на юни той призова гражданите на Македония да гласуват на референдума за новото име на страната, припомня вестникът. \r\nСъщевременно тридесет организации, които подписаха Меморандум за стратегическо сътрудничество, обявиха бойкот на референдума. Те формираха т.нар. Кризисен щаб за кампанията, която ще бъде водена от Янко Бачев от извънпарламентарната партия „Обединена Македония“. \r\nВ кампанията под мотото „Македония бойкотира“ се включиха „Христианско братство“, „Македониум“, „Завет 1903“, ВМРО-ДПМНЕ и други партии и неправителствени организации. Те вече увериха, че ще ходят от врата на врата, за да убедят македонците да не гласуват на референдума.  \r\nКампанията срещу референдума се провежда в социалните мрежи с хаштага „Бойкот\". \r\nСпоред Правилника за подготовка, организиране и провеждане на предстоящия референдум, приет от Държавната избирателна комисия (ДИК), отговарящ за провеждане на публичната кампания е Събранието на Република Македония. Официалният й старт бе даден на 30 юли. \r\n***  Министерството на външните работи на Гърция привика руския посланик в страната Андрей Маслов, за да му връчи протестна нота в отговор на решението на Москва да изгони гръцки дипломати като отговор на аналогична стъпка, предприета от Гърция миналия месец, съобщава електронното издание на македонския вестник  „Денешен“   във водеща статия, посветена на дипломатическата криза между двете държави.  \r\nРуското МВнР съобщи, че е призовала за разговори гръцкия посланик Андреас Фригинас, комуто също е връчена нота. В нея се съобщава за „реципрочните мерки, предприети от руската страна“. В текста не се посочват имената на дипломатите, които са експулсирани, а също и кога ще бъдат изгонени от страната.  \r\nОт редакцията припомнят, че в началото на миналия месец Гърция взе решение да изгони двама руски дипломати, а на други двама забрани влизането в страната, тъй като, както твърди Атина, те са намесвали във вътрешните работи на страната, като са се опитвали да подкупуваат политици и са организирали демонстрации, насочени срещу подписването на договора за името на Македония.  \r\nДипломатически източници обаче разкриват, че Атина описва хода на Москва като „асиметричен\" и подчертават, че решението на Гърция е взето с оглед оценката на руските дейности. Същите източници твърдят, че Атина планира ответни действия. \r\nСпоред гръцкия вестник  Kathimerini  , освен двама представители от гръцкото посолство, Русия е настояла Гиоргиос Сакелариу, политически директор в кабинета на министъра на външните работи на южната ни съседка Никос Коцияс, също трябва да напусне Москва. \r\n***  Министерството на вътрешните работи и компетентните институции на Република Македония в сътрудничество с партньорите от международната коалиция за борба с тероризма и Сирийските демократични сили са задържали седем македонски граждани, заподозрени в участие във войните в Сирия и Ирак като чуждестранни терористични бойци, съобщава електронното издание на македонския  „Фокус“ . \r\nСъгласно разпространената информация, става дума за лица, срещу които е била издадена международна заповед за арест. \r\nВ рамките на международната коалиция за борба с тероризма, Република Македония продължава с непрекъснати действия в посока на откриване, идентифициране, неутрализиране и наказателно преследване на чуждестранни терористични бойци. Република Македония като една от страните, приела резолюции 2178 (2014) и 2396 (2017) на Съвета за сигурност на ООН, пое ангажименти за наказателно преследване на свои граждани, които са  са участвали в боевете в Сирия и Ирак и са се върнали в родната страна, зачитайки вътрешното и международното право, както и основните права и свободи на човека“, се казва в съобщението от вътрешнополитическото ведомство в Скопие.  \r\nТова действие е още един показател, че институциите на Република Македония имат капацитет и доверие да се справи с настоящите предизвикателства пред сигурността и сериозен партньор в международната коалиция за борба с тероризма. Съгласно Националните стратегии за предотвратяване на насилие, екстремизъм и борбата срещу тероризма, Република Македония провежда програми за дерадикализация на чуждестранните терористични бойци в затворите, предприема действия за повишаване на осведомеността за рисковете и заплахите от тероризма и укрепва механизмите за превенция на радикализацията на местно ниво“, става ясно още от разпространения текст. \r\nНе се уточнява къде са извършени арестите. \r\n***", "date": "2018.08.07", "title": "Преглед на някои от основните теми в македонския печат (Агенция „Фокус“)"}
{"url": "http://www.focus-news.net/news/2018/08/07/2553860/evropeyskata-komisiya-publikuva-novo-rakovodstvo-pri-organiziraneto-na-trazhni-protseduri-za-finansirani-ot-es-proekti.html", "text": "Европейската комисия (ЕК) публикува  , с което да помогне на националните и регионалните длъжностни лица, които се разпореждат със средства от Европейския съюз (ЕС), да организират ефикасни и прозрачни процедури за обществени поръчки за финансирани от ЕС проекти. Това съобщиха от пресцентъра на  Представителството на ЕК в България . \r\n„Оказването на помощ на държавите членки при организирането на надеждни тръжни процедури за инвестициите на ЕС е от съществено значение, за да се защити бюджетът на ЕС от грешки и за да се гарантира максималното въздействие на всяко вложено от ЕС евро така, че това да бъде в пряка полза на гражданите“, заяви комисарят по регионалната политика Корина Крецу.  \r\nРъководството обхваща целия процес, от подготовката и публикуването на поканите за участие до подбора и оценката на офертите и изпълнението на поръчките. За всеки от етапите има включени съвети за избягване на грешки, добри практики, полезни връзки и образци. Разяснено е също така как да се оползотворят максимално възможностите, които разкриват  , т.е. по-малко бюрокрация и повече онлайн процедури, за да се улесни участието на малките предприятия в публичните търгове и възможност за въвеждане на нови критерии в решението за възлагане на поръчката с цел да се изберат социално отговорни дружества и иновативни и екологични продукти.   насочват над 450 милиарда евро в реалната икономика на ЕС за периода 2014—2020 г., половината от които се инвестират чрез обществени поръчки. В интернет има публикувана инфографика относно ръководството, както и   относно дейностите на Комисията, с които тя помага на държавите членки да подобрят начина си на управление и инвестиране на средствата от ЕС.", "date": "2018.08.07", "title": "Европейската комисия публикува ново ръководство при организирането на тръжни процедури за финансирани от ЕС проекти"}
{"url": "http://www.focus-news.net/news/2018/08/07/2553863/sport-radoslava-mavrodieva-e-parviyat-balgarski-finalist-na-evropeyskoto-parvenstvo-po-leka-atletika-v-berlin.html", "text": "Радослава Мавродиева е първият български финалист на Европейското първенство по лека атлетика в Берлин. В дисциплината тласкане на гюле българката покри квалификационната норма от 17.20 метра още във втория си опит и със 17.87 метра си осигури място на финала, който ще се играе в сряда от 21:00 часа.  \r\nПо-рано през сезона Мавродиева, която има и сребърен европейски медал в зала от първенството в Белград от 2017-та година, записа личен рекорд от 18.95 метра за балканската титла в Стара Загора.", "date": "2018.08.07", "title": "Спорт: Радослава Мавродиева е първият български финалист на Европейското първенство по лека атлетика в Берлин"}
{"url": "http://www.focus-news.net/news/2018/08/07/2553857/sadat-ostavi-bez-uvazhenie-molbata-na-budimir-kuyovich-za-predsrochno-osvobozhdavane-ot-zatvora.html", "text": "Съдът остави без уважение молбата на Будимир Куйович за предсрочно освобождаване от затвора,  \r\nпредаде репортер на  Агенция \"Фокус\" .  \r\nТова реши 9-ти състав на Софийски градски съд след съвещание. Делото бе образувано по молба за условно предсрочно освобождаване от затвора на един от големите наркотрафиканти на Балканите Будимир Куйович, който в момента излежава 16-годишна присъда, след като бе задържан при специализирана акция на 30 декември 2007 г. за трафик на близо 60 кг хероин. \r\nВ съдебната зала присъства и самият Куйович, който заяви, че е съгласен с мотивите на защитата. \r\nМотивите на защитата на Куйович са, че осъденото лице се е поправило и се разкайва за стореното. Защитата изтъкна, че лицето е изпълнило първата предпоставка за предсрочно освобождаване, а именно, че вече е изтърпял повече от половината му наложено наказание. \r\nДържавното обвинение заяви, че молбата на Куйович е неоснователна и следва да бъде оставена без уважение. \r\nСпоред прокуратурата не е налице втората предпоставка за предсрочно освобождаване, а именно лицето да е дало достатъчно доказателства за своето поправяне в затвора. \r\nВ рамките на делото стана яsно, че подсъдимият не е допускал нарушения на трудовата дисциплина в затвора и дори е бил награждаван. \r\nСпоред съда Куйович няма устойчивост от ефекта на поправянето си. Съдът отчете, че молбата на Куйович е подадена веднага след като е преминало половината от наказанието му. \r\nДеница КИТАНОВА", "date": "2018.08.07", "title": "Съдът остави без уважение молбата на Будимир Куйович за предсрочно освобождаване от затвора"}
{"url": "http://www.focus-news.net/news/2018/08/07/2553864/anadolu-agency-do-kraya-na-godinata-turtsiya-shte-sazdade-natsionalna-kosmicheska-agentsiya.html", "text": "До края на годината Турция ще създаде национална космическа агенция, след което ще започне ускорен процес по създаване на нейните структури. Това съобщи турският министър на индустрията и технологиите Мустафа Варанк, предава  Anadolu Agency  в редакцията си за Русия. \r\nСъгласно думите му, агенцията ще координира всички проекти в сферата на космическите технологии, които се осъществяват в Турция, и ще развива международните връзки в тази област, включително и в рамките на ООН. \r\nВарнак обърна внимание на ръста на турските космическите проекти. „ За нас е важно развитието на космическия отрасъл, създаването на космическа платформа за космически разработки, увеличаването на броя на кадрите. Космическата агенция на Турция ще отговаря за определянето на принципите на развитие и за разработването на стратегия за напредъка в космическата сфера“, поясни министърът. \r\nТой припомни, че първите научни разработки в полето на космическите технологии в Турция са започнали в първите години на XXI век. Първоначално страната е разработвала спътници за наблюдение на земната повърхност като BİLSAT, RASAT и GÖKTÜRK-2. \r\n„Тези спътници бяха първите успешни опити на турските инженери в космическата сфера. После беше разработен първия изцяло турски телекомуникационен спътник - Türksat 6A. Изстрелването му е предвидено за края на  2020 година“, поясни Варанк.", "date": "2018.08.07", "title": "Anadolu Agency: До края на годината Турция ще създаде национална космическа агенция"}
{"url": "http://www.focus-news.net/news/2018/08/07/2553862/pazardzhik-chetiri-zhilishtni-sgradi-v-peshtera-sa-obnoveni-po-operativna-programa-regioni-v-rastezh.html", "text": "Четири жилищни сгради в Пещера бяха обновени по Оперативна програма „Региони в растеж“, съобщи за  Радио „Фокус“ – Пазарджик  Стоян Йовчев, експерт в общинската администрация в Пещера. Официално бе прерязана и лентата по проект “Повишаване на енергийна ефективност на жилищни сгради в  Пещера – ЛОТ 4” по схема за предоставяне на безвъзмездна финансова помощ. Общата стойност на проекта, който обхваща 4 многофамилни жилищни сгради е  близо 1 100 000 лв.   \r\n„Сградите бяха открити от кмета Николай Зайчев, като символично събитието се проведе пред блок „Букет“, ул“Беглика“ 6. 58 домакинства живеят в обновените жилищни сгради, обхвани от ЛОТ 4.  Жилищни сгради,  включени в проекта са блок Букет, ул. „Беглика“ № 6,  блок Еделвайс, ул. „Беглика“ № 2, жилищна кооперация на ул. „Симон Налбант“ № 46 и ЖСК Млада Гвардия, ул. „Г. Зафиров“ № 33 и ул. „Г. Зафиров“ № 35“, уточни Йовчев. Той допълни, че обновяването на жилищни сгради в Пещера продължава по проект. \r\nАлбена ЖИЛЕКОВА", "date": "2018.08.07", "title": "Пазарджик: Четири жилищни сгради в Пещера са обновени по Оперативна програма „Региони в растеж“"}
{"url": "http://www.focus-news.net/news/2018/08/07/2553858/nova-makedoniya-makedoniya-kampaniyata-za-i-protiv-referenduma-se-zasilva.html", "text": "В навечерието на есенния референдум за договора с Гърция, кампанията в Македония „за“ и „против“ споразумението се засилва, отбелязва електронното издание на вестник  „Нова Македония“  във водеща статия, посветена на предстоящото през септември гласуване. \r\nНеофициалната група „Охрид\", която се състои от настоящи и бивши политици и от високопоставени чуждестранни представители, бе създадена през април тази година в подкрепа на Република Македония по пътя й към членство в НАТО и ЕС.  Чрез публично обръщение, разпространено в понеделник, групата  призова гражданите на Македония да кажат „да\" на референдума. \r\nПодкрепа за договора изрази и политическият анализатор и бивш член на Международната кризисна група, Едуард Джоузеф, който смята, че споразумението за името заслужава Нобелoва награда, тъй като създава нов модел за решаване на международни спорове, свързани с въпросите за идентичността, подчертават от редакцията. В интервю за гръцката агенция ANA-MPA, Джоузеф, който е професор в университета „Джон Хопкинс\" във Вашингтон, заяви, че не става дума за „смешен въпрос“, а за необходимия „кураж, за да бъде постигнат компромис“.  \r\nМеждувременно бе потвърдено, че австрийският канцлер Себастиан Курц, чиято страна в момента председателства Съвета на ЕС, на 7 септември ще посети Македония, три седмици преди насрочения референдум за името. По време на последното посещение на македонския премиер Зоран Заев във Виена в края на юни той призова гражданите на Македония да гласуват на референдума за новото име на страната, припомня вестникът. \r\nСъщевременно тридесет организации, които подписаха Меморандум за стратегическо сътрудничество, обявиха бойкот на референдума. Те формираха т.нар. Кризисен щаб за кампанията, която ще бъде водена от Янко Бачев от извънпарламентарната партия „Обединена Македония“. \r\nВ кампанията под мотото „Македония бойкотира“ се включиха „Христианско братство“, „Македониум“, „Завет 1903“, ВМРО-ДПМНЕ и други партии и неправителствени организации. Те вече увериха, че ще ходят от врата на врата, за да убедят македонците да не гласуват на референдума.  \r\nКампанията срещу референдума се провежда в социалните мрежи с хаштага „Бойкот\". \r\nСпоред Правилника за подготовка, организиране и провеждане на предстоящия референдум, приет от Държавната избирателна комисия (ДИК), отговарящ за провеждане на публичната кампания е Събранието на Република Македония. Официалният й старт бе даден на 30 юли. Тереза Герова", "date": "2018.08.07", "title": "„Нова Македония“ (Македония): Кампанията „за“ и „против“ референдума се засилва"}
{"url": "http://www.focus-news.net/news/2018/08/07/2553859/premierat-boyko-borisov-v-kraya-na-septemvri-ili-nachaloto-na-oktomvri-shte-otkriem-uchastaka-na-am-struma-do-sandanski.html", "text": "В края на септември или началото на октомври ще открием участъка на АМ „Струма“ до Сандански - осем месеца предсрочно. Това каза премиерът Бойко Борисов след проверка на строителството на автомагистрала автомагистрала „Хемус“ в участъка между Ябланица и Боаза, предаде репортер на  Агенция „Фокус“ . „Другите отсечки в момента се строят, работят, търгуват. Остана последната част – търговете за Кресна“, допълни той.  \r\nНа въпрос какво ще е решението за отсечките с археологическите разкопки, премиерът Борисов отговори: „Каквото решат. Ако не, ще завием вляво и ще върви през старото трасе през Благоевград по двулентовия път. Ако някой иска да извади и да даде 80-100 млн. допълнително. Заради този 1 км. ще обикаля. Ние им предлагаме да направим музеи, да разкопаем нагоре целия баир, обаче е пълно със специалисти в България“, заяви той. „За това ви доведох – да видите българите, които са в камионите, в багерите, във валяците – те са герои също. Това прави БВП – това ще доведе повече бизнес и туристи. В Габрово, Севлиевско заводите растат един след един. На 19 септември ще бъдат открити няколко завода, а единият тунел на Шипка вече е готов с обхода. Немски, италиански, австрийски инвеститори първо питаха дали ще има магистрала до там“, допълни Борисов. Премиерът", "date": "2018.08.07", "title": "Премиерът Бойко Борисов: В края на септември или началото на октомври ще открием участъка на АМ „Струма“ до Сандански"}
{"url": "http://www.focus-news.net/news/2018/08/07/2553870/pregled-na-mezhdunarodnite-novini-do-13-chasa-agentsiya-fokus.html", "text": "Властите в Пхенян са освободили южнокореец, който на 22 юли е „арестуван за незаконно влизане на територията на Северна Корея“, предава  AFP , като се позовава на съобщение от Министерството на обединението в Сеул.  \r\nОт ведомството поясниха в изявление, че в часовете преди обед (местно време) във вторник им е предаден мъж, роден през 1984 г. Той е бил предаден на Южна Корея в населено място, разположено в демилитаризираната зона.  \r\nОтношенията между Пхенян и Сеул се затоплиха след серия срещи, включително на високо равнище, проведени по-рано през годината, припомня агенцията. \r\n***  Деветима души са тежко пострадали при пожар, избухнал в център за настаняване на бежанци в градчето Бергиш Гладбах, разположен в близост до Кьолн в провинция Северен Рейн-Вестфалия, съобщава германският национален ежедневник  Die Frankfurter Allgemeine Zeitung . \r\nУточнява се, че един  от ранените е охранител на обекта, останалите осем са негови обитатели. Всички те са в тежко състояние, причинено от отравяне с дим.  \r\nПричината за пожара все още е неясна. Според противопожарната служба огънят е избухнал в един от контейнерите, в който са били настанени бежанците. Националността на пострадалите също не се уточнява. \r\n***  Постигнато е предварително разбирателство между Турция и САЩ относно американските санкции спрямо Анкара. Турска делегация ще посети Вашингтон в близките дни за допълнителни обсъждания, пише   Daily Sabah. \r\nСпоред запознати анонимни източници от турското правителство двете страни са постигнали разбирателство да продължат срещите на четири очи. И двете страни са готови да развиват дипломатическите отношения и да разрешат проблемите. \r\nОтношенията между двете съюзни по НАТО държави се влошиха, след като Вашингтон реши да нанесе санкции срещу вътрешния министър на Турци Сюлейман Сойлу и на правосъдния Абдулхамит Гюл заради задържането в Измир на пастор Андрю Брунсън.  Анкара призова САЩ да „се вразумят“ , понеже подобни санкции са нелогични, а проблемите между двете страни могат да се решат по дипломатически път. \r\nТурският министър на външните работи Мевлют Чавушоглу заяви, че „може и да има проблеми между нашите страни, но Турция винаги иска използването на дипломация, диалог и разбиране“. \r\n***  Министерството на вътрешните работи и компетентните институции на Република Македония в сътрудничество с партньорите от международната коалиция за борба с тероризма и Сирийските демократични сили са задържали седем македонски граждани, заподозрени в участие във войните в Сирия и Ирак като чуждестранни терористични бойци, съобщава електронното издание на македонския  „Фокус“ . \r\nСъгласно разпространената информация, става дума за лица, срещу които е била издадена международна заповед за арест. \r\nВ рамките на международната коалиция за борба с тероризма, Република Македония продължава с непрекъснати действия в посока на откриване, идентифициране, неутрализиране и наказателно преследване на чуждестранни терористични бойци. Република Македония като една от страните, приела резолюции 2178 (2014) и 2396 (2017) на Съвета за сигурност на ООН, пое ангажименти за наказателно преследване на свои граждани, които са  са участвали в боевете в Сирия и Ирак и са се върнали в родната страна, зачитайки вътрешното и международното право, както и основните права и свободи на човека“, се казва в съобщението от вътрешнополитическото ведомство в Скопие.  \r\nТова действие е още един показател, че институциите на Република Македония имат капацитет и доверие да се справи с настоящите предизвикателства пред сигурността и сериозен партньор в международната коалиция за борба с тероризма. Съгласно Националните стратегии за предотвратяване на насилие, екстремизъм и борбата срещу тероризма, Република Македония провежда програми за дерадикализация на чуждестранните терористични бойци в затворите, предприема действия за повишаване на осведомеността за рисковете и заплахите от тероризма и укрепва механизмите за превенция на радикализацията на местно ниво“, става ясно още от разпространения текст. \r\nНе се уточнява къде са извършени арестите. \r\n***  Рано тази сутрин жителите на хърватската столица бяха събудени от мощна експлозия, съобщава електронното издание на водещия ежедневник  Jutarnji List . \r\nПо първоначални данни взривът е избухнал в 3:45 часа местно време (4:45 часа българско време) в западната част на града, в квартал Трешниевци. Задействано е взривно устройство, но все още остава неясно какво е било то. Уточнява се, че експлозията е нанесла щети на прилежащи бизнес сграда, прозорците на която са счупени в резултат на взривната вълна. Повреден е и един автомобил.  \r\nКъм настоящия момент няма постъпили данни за пострадали. Разследването по случая продължава. \r\n***  В нощта на 23 юли, когато Източна Атика бе обхваната от опустошителни горски пожари, противопожарните служби не са информирали полицията за случващото се, показва разследване на гръцкия вестник  Kathimerini , публикувано в електронното му издание.  \r\nСлед разкритията за лошата организация, от редакцията са се натъкнали на официални документи, от които става ясно, че множество обаждания от полицията в Атика до противопожарната служба в Халиндри са останали без отговор. Твърденията вече са оформени писмено и ще бъдат предадени на Прокуратурата в Атина и по-специално на прокурора Илиас Загорайос, който ръководи разследването за това кой трябва да бъде подведен под отговорност за пожарите, които отнеха живота на 91 души.   \r\nЕдинственият сигнал към полицията, който е записан в онази нощ, според вестника, е подадена от пожарникар, търсещ съдействие за спасяване на хора, хванати в капан в горяща къща в Неос Вуцас. \r\nМеждувременно министър-председателят Алексис Ципрас, който бе подложен на засилен натиск заради реакцията на управляващите при справяне с пожарите, обяви промени на четири ключови поста, включително на началника на службата за гражданската защита. \r\nОсвобождаването му от длъжност бе разпоредено един ден след замяната на шефовете на полицията и пожарните служби. Този ход, от своя страна, бе предшестван от оставката на министъра на гражданската защита Никос Тоскас. \r\nВъпреки уверенията на Ципрас и други висши държавни служители, че отговорните за катастрофалните пожари от 23 юли ще бъдат подведени под отговорност, не бяха направени изявления, в които да бъдат изобличени виновните, допуснатите грешки или недостатъците в реакцията на управляващите. Ситуацията създаде благодатна почва за остра критика от страна на опозицията, подчертават от редакцията, като привеждат мнението на политици от някои от водещите партии в страната.  \r\n„Отговорните хора, които подадат оставка, са едно, а виновните хора са други. Не означава, че тези, които са си свършили работата и са подали оставка, са виновни“, цитира изданието заместник-министъра на земеделието Янис Циронис. \r\nВъпреки че първоначалните разследвания показаха, че недостатъчната добре развита стратегия за реагиране при пожари е допринесла за излизането им извън контрол, Циронис приписа трагедията на последиците от глобалното затопляне и заяви, че се чувства отговорен „защото не можем да обясним на нашите хора каква ще бъде изменението на климата\", отбелязва Kathimerini. \r\n***", "date": "2018.08.07", "title": "Преглед на международните новини до 13 часа (Агенция „Фокус“)"}
{"url": "http://www.focus-news.net/news/2018/08/07/2553866/haskovo-zavarshen-e-remontat-na-statuyata-na-sv-bogoroditsa-prodalzhava-renoviraneto-na-postamenta.html", "text": "Завършен е ремонта на статуята на св. Богородица в Хасково. Това съобщиха от пресцентъра на  Общината . 14-метровата фигура на Божията майка е обследвана, почистена и хидрофобизирана. До дни хидрофобизантът ще кристализира и статуята ще бъде с още по-равен бял цвят. Днес работници демонтираха скелето около скулптурата. \r\nРемонтът на статуята бе наложителен защото през нея се просмукваше вода, която руши плочките на постамента и параклиса под фигурата. \r\nОбновяването бе извършено под ръководството на Петьо Александорв, син на създателя на статуята, който притежава авторските права за нея. \r\nСлед обществена поръчка бе избрана и фирма, която да възстанови и укрепи плочите на постамента на статуята. Очаква се тази дейност да приключи до началото на септември. Общата стойност на ремонтите е около 60 000 лева. До дни се очаква да бъде избран след обществена поръчка и изпълнител на ремонта на паракриса под статуята.", "date": "2018.08.07", "title": "Хасково: Завършен е ремонтът на статуята на св. Богородица, продължава реновирането на постамента"}
{"url": "http://www.focus-news.net/news/2018/08/07/2553869/ivan-kostov-zemedelska-kooperatsiya-selo-slavovitsa-vapreki-prolivnite-dazhdove-koito-se-izsipaha-porazheniya-po-lozyata-nyama.html", "text": "Въпреки проливните дъждове, които се изсипаха в село Славовица, поражения по лозята няма, каза за  Радио „Фокус“-Пазарджик  Иван Костов, председател на Земеделската кооперация в селото, и допълни, че на 800 декара се отглежда богата гама от различни сортове като памид, карловски мискет, каберне, мавруд, шардоне и други, от които се правят вина с високо качество, предназначени предимно за българския пазар. „Засега всичко върви добре и няма болести по лозята, а очакваната реколта ще е добра, макар че още е рано да се правят точни прогнози, а беритбата ще започне в началото на септември, като се има предвид бързият темп на зреене тази година на гроздето“, уточни Костов. \r\nРадослава МУРДЖЕВА", "date": "2018.08.07", "title": "Иван Костов, Земеделска кооперация-село Славовица: Въпреки проливните дъждове, които се изсипаха, поражения по лозята няма"}
{"url": "http://www.focus-news.net/news/2018/08/07/2553867/prokuror-andrey-yankulov-promyanata-pri-budimir-kuyovich-ne-e-ustoychiva.html", "text": "Промяната при Будимир Куйович не е устойчива. Това каза пред журналисти след заседанието прокурорът по делото за молбата за предсрочно освобождаване от затвора на Будимир Куйович - Андрей Янкулов, предаде репортер на  Агенция „Фокус“ . „Има едно наложено наказание и за да бъде лицето освободено предсрочно от неговото изтърпяване, трябва да е дало достатъчно доказателства за своето поправяне по време на престоя си в местата за лишаване от свобода. При настоящия случай от всички събрани по делото доказателства, такъв извод не можа да бъде направен“, каза той. Янкулов поясни, че промяната при Куйович, макар и от положителните становища на затворническата администрация, не е устойчива. По думите му оценката на риска е намалена, но успоредно с това трябва да са отметнати всички задачи по индивидуалния план за изпълнение на присъда, което към настоящия момент за Куйович не е било налице. „Не може да се остави настрана и престъпната дейност, за която е осъждан, защото тя показва и капацитета му за реална промяна по време на някакъв по-кратък от наложения му с присъдата срок на наказание“, допълни прокурорът. Янкулов поясни, че Куйович е на общ режим в общежитието в Казичане към Софийския централен затвор.  \r\nДеница КИТАНОВА", "date": "2018.08.07", "title": "Прокурор Андрей Янкулов: Промяната при Будимир Куйович не е устойчива"}
{"url": "http://www.focus-news.net/news/2018/08/07/2553854/deneshen-makedoniya-hvarchat-noti-moskva-izgoni-trima-gratski-diplomati-atina-se-zakani-da-otgovori.html", "text": "Министерството на външните работи на Гърция привика руския посланик в страната Андрей Маслов, за да му връчи протестна нота в отговор на решението на Москва да изгони гръцки дипломати като отговор на аналогична стъпка, предприета от Гърция миналия месец, съобщава електронното издание на македонския вестник  „Денешен“   във водеща статия, посветена на дипломатическата криза между двете държави.  \r\nРуското МВнР съобщи, че е призовала за разговори гръцкия посланик Андреас Фригинас, комуто също е връчена нота. В нея се съобщава за „реципрочните мерки, предприети от руската страна“. В текста не се посочват имената на дипломатите, които са експулсирани, а също и кога ще бъдат изгонени от страната.  \r\nОт редакцията припомнят, че в началото на миналия месец Гърция взе решение да изгони двама руски дипломати, а на други двама забрани влизането в страната, тъй като, както твърди Атина, те са намесвали във вътрешните работи на страната, като са се опитвали да подкупуваат политици и са организирали демонстрации, насочени срещу подписването на договора за името на Македония.  \r\nДипломатически източници обаче разкриват, че Атина описва хода на Москва като „асиметричен\" и подчертават, че решението на Гърция е взето с оглед оценката на руските дейности. Същите източници твърдят, че Атина планира ответни действия. \r\nСпоред гръцкия вестник  Kathimerini  , освен двама представители от гръцкото посолство, Русия е настояла Гиоргиос Сакелариу, политически директор в кабинета на министъра на външните работи на южната ни съседка Никос Коцияс, също трябва да напусне Москва. Тереза Герова", "date": "2018.08.07", "title": "„Денешен“ (Македония): Хвърчат ноти: Москва изгони трима гръцки дипломати, Атина се закани да отговори"}
{"url": "http://www.focus-news.net/news/2018/08/07/2553871/smetnata-palata-zapozna-ministar-neno-dimov-s-rezultatite-ot-odit-za-vazduha.html", "text": "Министърът на околната среда и водите Нено Димов беше запознат с резултатите и препоръките от одитен доклад за ефикасността и ефективността на мерките, предприети от националните и местните власти за борба срещу основните източници на замърсяване на атмосферния въздух в големите градове за периода от 1 януари 2014 г. до 31 декември 2016 г. Това съобщиха от пресцентъра на  министерството . Докладът беше представен пред министъра от председателя на Сметната палата Цветан Цветков и екипа, извършил одита.  \r\nПо отношение на препоръката на палатата за създаване на консултативен съвет към министъра на околната среда и водите за компонент „въздух“, министър Димов посочи, че такъв орган е в процес на формиране. Предприемат се и действия за подпомагане на общините за споделяне на опит по отношение на изпълнението на мерките от програмите за управление на качеството на атмосферния въздух и на осъществяваните дейности за борба срещу замърсяването на атмосферния въздух.  \r\nЗа изработването на национална програма за качество на атмосферния въздух се очаква и окончателен доклад на Световната банка. По препоръката за подобряване на контролната и санкционна дейност на МОСВ върху дейността на кметовете и длъжностните лица в общините за изпълнение на адекватни и ефективни програми за управление на качеството на атмосферния въздух, министър Димов увери, че се подготвят мерки за повишаване на контрола. Също така ще се работи заедно с общините с нарушено качество на атмосферния въздух за информационни кампании сред населението за намаляване на замърсяването.", "date": "2018.08.07", "title": "Сметната палата запозна министър Нено Димов с резултатите от одит за въздуха"}
{"url": "http://www.focus-news.net/news/2018/08/07/2553874/ministar-nikolay-nankov-na-15-avgust-zapochva-stroitelstvoto-na-nov-uchastak-ot-amhemus-ot-belokopitovo-do-targovishte.html", "text": "На 15 август заедно с премиера Бойко Борисов ще направим първа копка на участъка от магистрала „Хемус“ - от Белокопитово до Търговище. Това обяви днес министърът на регионалното развитие и благоустройството Николай Нанков при инспекцията на строителството в отсечката между Ябланица и п. в. „Боаза“, съобщиха от  МРРБ . Той провери работата на обекта заедно с министър-председателя Бойко Борисов и председателя на Управителния съвет на Агенция „Пътна инфраструктура“ инж. Светослав Глосов. Регионалният министър информира, че малко над 30% от трасето са готови, с проектирането изпълнението надхвърля 35%. „Тези почти 10 км са предизвикателство, минават през планинска част, но ще сме готови 7-8 месеца предсрочно, без да правим компромис с качеството и сигурността на работниците“, категоричен бе министърът. \r\nСредствата, които се инвестират, са 55 млн. лева без ДДС при обявена първоначално цена от 90 млн. лева. Спестени са 40%. Регионалният министър сравни инвестицията с тази за изграждането на АМ “Люлин”. „При същия терен и същите съоръжения търгуваната през 2005 г. магистрала струва около 8 млн. евро на километър. Тук говорим за под 3 млн. евро. за километър или почти 3 пъти разлика в цената“, обърна внимание той. „В момента преработваме наредбите за гаранционните срокове за ново строителство на магистрали, ще ги удължим с поне 3 години. Необходими са добър надзор и добър контрол“, подчерта Николай Нанков. \r\nРегионалният министър информира, че до края на месеца ще започне търгът за участъка от АМ „Хемус“ от п.в. „Боаза“ до разклона за Плевен и Ловеч. „Тези 52 км ще бъдат разделени на три етапа. До края на годината ще се търгуват и останалите около 83 км до Велико Търново. АМ „Хемус“ е наш основен приоритет, както и пътят Ботевград – Мездра. Процедурата за най-тежкия участък от него се обжалва, като приключи обжалването ще го продължим“, посочи министър Нанков. \r\n„Както съм обещал на хората от Тетевен, Севлиево, Габрово, Велико Търново, Търговище и Варна АМ „Хемус“ ще е готова до 2024 г., заяви министър-председателят Бойко Борисов. На 15 август почваме строителството на магистрала „Хемус“ от Белокопитово до Търговище. Догодина по това време участъкът от Ябланица до Боаза и другият – до Търговище, ще са готови, каза още той. В скалата се прави път, ще отиде до Тетевен“, коментира премиерът строителството на отсечката до Боаза. „От инженерна гледна точка се изграждат огромни съоръжения – насипи по 26 метра, за да се изравни денивелацията на трасето. Водостоците са огромни, тъй като зоната е вододайна. Отливат ги на място“, допълни премиерът. Техническият ръководител на обекта Калин Борисов обясни, че големите насипи се изпълняват чрез арнонасипни системи, а водостоците са 14-тонни, извънгабаритни и се правят на място, за да се спестят разходите от транспорта им. \r\n„Това е най-трудното трасе от АМ „Хемус“, но основната ни задача е да се пази животът на строителите. Не трябва да се допуска авария. Да бързаме, но с разум“, обърна се премиерът към инж. Глосов. \r\nМинистър-председателят коментира, че вероятно в началото на октомври, с 8 месеца предсрочно, ще бъде открита отсечката до Сандански на АМ „Струма“. В момента другите участъци се строят или търгуват. Остава да се търгува последният - през Кресненското дефиле. По отношение на археологическите находки той посочи, че решението зависи от археолозите. \r\n„Трябва да се съсредоточим в строителството, социалната сфера, образованието“, каза министър-председателят. Над 200 училища и детски градини се ремонтират в момента. Тече мащабно строителство в образованието на стойност 620 млн. лв. \r\nВ отговор на въпрос министър Нанков съобщи, че няколко десетки милиони лева ще са необходими за възстановяване на републиканската пътна инфраструктура след обилните дъждове в районите на Тетевен, Смолян и Пловдив. „Първоначално бяха отпуснати около 500 000 лв. за аварийно укрепване и предотвратяване на щети. Всички ще бъдат описани и информацията ще бъде подадена към Комисията за възстановяване и подпомагане към Министерския съвет. Средствата за покриване на щетите в Мизия, Тетевен и републиканските пътища със свлачищни процеси в Смолянско са от нейния бюджет“, посочи той. \r\nЩетите от свлачищата по държавната и общинската инфраструктура в Тетевенско, без възникналите през последната седмица, са 6,2 млн. лв. Необходимите средства за свлачището при с. Тикале, което е в процес на укрепване, са над 7 млн. лв. Разходите за възстановяване в Мизия ще бъдат около 3 млн. лв., а в Дупница, където бяха отнесени общински улици, около 600 хил. лв. \r\n„В голяма част от ситуациите реагираме на момента, но се изисква време“, коментира регионалният министър. „В Мизия на петия – шестия ден започнахме да полагаме асфалт. Реакцията на областното пътно управление и на общината в Тетевен също беше изключително бърза“, напомни той. Николай Нанков обърна внимание, че за свлачището на пътя между Смолян и Мадан е необходимо време, тъй като укрепването е много тежко. „Алпинистите отново са на терен и геомрежите са поставени“, съобщи регионалният министър.", "date": "2018.08.07", "title": "Министър Николай Нанков: На 15 август започва строителството на нов участък от АМ“Хемус“ – от Белокопитово до Търговище"}
{"url": "http://www.focus-news.net/news/2018/08/07/2553875/greek-city-times-gratskata-politsiya-arestuva-devetima-dushi-za-prodazhba-na-bebeta-sred-tyah-ima-chetiri-balgarki.html", "text": "Гръцката полиция е арестувала деветима души, заподозрени за нелегална продажба на новородени, предава порталът  Greek City Times . \r\nВ изявление на полицията се пояснява, че арестите са извършени миналия петък в рамките на спецоперация под прикритие. В нея са били задействани двама офицери, които са се представили като двойка, желаеща да се сдобие с дете. Полицията е нахлула в апартамент в района на Атина, където полицейските служители са били пуснати от участниците в мрежата. \r\nВ изявлението се твърди, че заподозрените са уредили да продадат на представящите се за двойка бебе на четири дни. Определената за него сума е била на стойност 18 000 евро. Майката на бебето е една от четирите арестувани българки, става ясно още от разпространения текст.  Тереза Герова", "date": "2018.08.07", "title": "Greek City Times: Гръцката полиция арестува деветима души за продажба на бебета, сред тях има четири българки"}
{"url": "http://www.focus-news.net/news/2018/08/07/2553868/mariela-acheva-advokat-ne-sme-saglasni-s-postanovenoto-ot-sada-opredelenie-po-molbata-na-budimir-kuyovich-koyto-iskashe-da-bade-predsrochno-osvoboden-ot-zatvora.html", "text": "Не сме съгласни с постановеното от съда определение по молбата на Будимир Куйович, който искаше да бъде предсрочно освободен от затвора. Това каза пред журналисти служебният защитник на Будимир Куйович - Мариела Ачева след като съдът остави без уважение молбата му за предсрочно освобождаване от затвора, предаде репортер на  Агенция „Фокус“ .  Ачева поясни, че Куйович има онкологично заболяване, но не уточни какво е то. „Не сме съгласни с постановеното определение. В една демократична държава трябва да се защитават правата на осъдените лица, което съдът не показа“, каза Ачева. По думите й съдът не е проявил зачитане на личността му и включително към заболяването, от което страда. „Ще подадем жалба пред съответната инстанция\", обясни тя.    \r\nСпоред нея са изпълнени и двете предпоставки от Наказателния кодекс за предсрочно освобождаване, а именно изтърпяване на повече от половината от наложеното му наказание и доказателства към честно поведение към труда и че се разкайва. „Това не беше уважено от съда. Негова преценка е, в крайна сметка той има решаващото мнение“, допълни Ачева. Тя поясни, че Куйович работи като хигиенист в 10-та група в общежитието в Казичане. „В момента се грижи за столовата и поддържа градината. Това е извън рамките на затвора на външни обекти, което още веднъж доказва отношението към присъдата и към извършеното от него, тъй като не се е отклонил. По принцип не съществуват кой знае какви пречки, ако реши да го направи“, поясни Ачева. Тя заяви, че има дискриминационно отношение към него от затворническата администрация, тъй като дълго време не са му предоставяли индивидуалния му план.  \r\nДеница КИТАНОВА", "date": "2018.08.07", "title": "Мариела Ачева, адвокат: Не сме съгласни с постановеното от съда определение по молбата на Будимир Куйович, който искаше да бъде предсрочно освободен от затвора"}
{"url": "http://www.focus-news.net/news/2018/08/07/2553878/muzika-knigi-i-sladoledeni-izkusheniya-predlaga-initsiativata-zelenata-biblioteka-na-stolichna-biblioteka-v-park-sveta-troitsa-na-11-avgust.html", "text": "На 11 август 2018 г. \"Зелената библиотека\" на Столична библиотека ще бъде в парк „Света Троица“. Поетите и музиканти Петър Чухов и Иван Христов ще четат свои стихове и ще свирят композиции на етнорок групата „Гологан“. Това съобщиха от пресцентъра на  Столична община . \r\nЗа малките читатели са подготвени арт работилница с куклената актриса Таня Гигова от Сдружение \"ГлухАРТчета\", в която ще могат да си направят \"сладолед на клечка\" от подръчни материали. Любознателните посетители ще може да се запознаят с интересни факти за квартал \"Илинден\".  \r\nВ парка ще бъде и мобилната библиотека - Библиобус, от която всички желаещи могат да получат безплатна едногодишна читателска карта и да заемат книги от фонда на Столична библиотека.  \r\n\"Станете наш читател, прочетете хубава книга сред природата и оцветявайте книжки с децата си.  \r\nПродължава инициативата \"Споделени книги\" - \"Вземи, прочети, върни\".  \r\nОчакваме ви от 10:00 до 14:00 ч.\", посочват организаторите на инициативата.", "date": "2018.08.07", "title": "Музика, книги и „сладоледени изкушения“ предлага инициативата \"Зелената библиотека\" на Столична библиотека в парк „Света Троица“ на 11 август"}
{"url": "http://www.focus-news.net/news/2018/08/07/2553872/zhgerb-pazardzhik-razdade-nagradite-ot-fotokonkursa-moyata-krasiva-gradina-i-balkon.html", "text": "ЖГЕРБ-Пазарджик раздаде наградите от фотоконкурса „Моята красива градина и балкон“, съобщиха от пресцентъра на  ГЕРБ-Пазарджик . На първо място, според регламента, бе класирана Боряна Минекова от село Мало Конаре с 221 гласа. Тя получи от общинския ръководител на ГЕРБ-Пазарджик Гинче Краминова – градинска люлка. „Поздравявам Ви за труда, който сте положили. Много ми се иска красотата която сте сътворили да бъде изнесена извън  градините Ви, за да добият красив облик и нашите улици, защото красотата възпитава и облагородява хората. Ще се радвам красиви снимки от Пазарджик и общината да обиколят света и да рекламират България като привлекателна страна“, заяви Краминова.  \r\nВтора в конкурса стана Величка Новакова със 150 гласа от Мокрище, която бе наградена с комплект от маса и два стола за градина си. Величка е редовна участничка в конкурсите на ЖГЕРБ-Пазарджик. Трета е Радка Павлова със 128 гласа, отново от  най-голямото населено място в община Пазарджик, Мало Конаре. Тя получи барбекю.  Бяха определени и две поощрителни награди на Веселина Колчакова от село Величково и Стоян Йорданов от село Алеко Константиново. Те получават соларни лампи за градина и декоративни животни. Средствата за закупуване на наградите бяха осигурени от общинските съветници на ГЕРБ в Пазарджик – Радка Кежева, Найден Шопов, Лидия Панайотова, Евтим Янев, Атанас Качаков, Борис Димитров и от зам.-областният управител Йордан Кожухаров. Фотоконкурсът „Моята красива градина и балкон“ традиционно се провежда през месец юли и е посветен на Световния ден на градинаря – 1 август. В конкурса участваха през тази година над 30 любители градинари, които показаха своите градини и балкони. Участието в конкурса бе чрез снимки на градини и балкони от цялата община на страницата на ЖГЕРБ-Пазарджик във Фейсбук.", "date": "2018.08.07", "title": "ЖГЕРБ-Пазарджик раздаде наградите от фотоконкурса „Моята красива градина и балкон“"}
{"url": "http://www.focus-news.net/news/2018/08/07/2553876/burgas-6-godishno-momche-e-s-opasnost-za-zhivota-sled-intsident-na-gorski-pat-v-mestnostta-silistar-kray-s-sinemorets.html", "text": "На 6 август т. г. около 12.30 ч. в местността \"Силистар\" край с. Синеморец, в района на земен горски път извън пътната мрежа, водачът на четириколесно МПС \"Кавазаки\", с бургаска регистрация – А. М., 50-годишен, от Ямбол (неправоспособен водач), поради движение с несъобразена с релефа на пътя скорост и загуба на контрол, допуска пътен инцидент, блъскайки се в два паркирани леки автомобила – \"Рено Меган\" и \"Алфа Ромео\", и двата със софийска регистрация. Това съобщиха от  ОДМВР - Бургас . От инцидента спътникът на А .М. – Х. И., 6-годишен, изпаднал от четириколесното МПС и паднал на земята. Момчето е откарано в УМБАЛ – Бургас, с опасност за живота, а А. М. напуснал местопроизшествието без да уведоми контролните органи, като е установен около 17.10 ч. Тестван е за употреба на алкохол, като дрегера е отчел 0.46 промила. Тестът за употреба на наркотични вещества е дал отрицателен резултат. Работата по случая продължава  от служители на Районно управление на МВР – Царево.", "date": "2018.08.07", "title": "Бургас: 6-годишно момче е с опасност за живота след инцидент на горски път в местността \"Силистар\" край с. Синеморец"}
{"url": "http://www.focus-news.net/news/2018/08/07/2553880/plovdiv-72-godishen-mazh-e-s-opasnost-za-zhivota-sled-kato-e-bil-blasnat-ot-smetoizvozvasht-kamion.html", "text": "Възрастен мъж е с опасност за живота, след като е бил блъснат от сметоизвозващ камион в Пловдив. Това съобщи за  Радио „Фокус“-Пловдив  говорителят на ОДМВР-Пловдив. Около 08.45 часа е било съобщено, че на кръстовище между ул. „Йордан Гавазов“ и ул. „Атон“ камионът е блъснал 72-годишен пешеходец. Пострадалият е настанен в болница със сериозни наранявания. 57-годишният шофьор на камиона е тестван с дрегер за алкохол, резултатът е отрицателен. Причините за произшествието се изясняват. \r\nЦветана ТОНЧЕВА", "date": "2018.08.07", "title": "Пловдив: 72-годишен мъж е с опасност за живота, след като е бил блъснат от сметоизвозващ камион"}
{"url": "http://www.focus-news.net/news/2018/08/07/2553873/premierat-boyko-borisov-do-kraya-na-godinata-shte-imame-elektronen-registar-za-horata-s-uvrezhdaniya.html", "text": "До края на годината ще имаме електронен регистър за хората с увреждания. Това каза пред журналисти ремиерът Бойко Борисов, предаде репортер на  Агенция „Фокус“ . „Г-н Томислав Донев е готов с информационната система. Не повече от 1 млн. лева ще ни трябват за това\", коментира Борисов и припомни, че в момента върви разпоредената от него проверка на дневните центрове. „Имаме доста информация къде какво се случва и взимаме мерки“, заяви Борисов. „В новия бюджет със 150 млн. лв. повече ще имаме в системата. Ако работим така, както в момента, ще могат да се осигуряват допълнително средства и през следващите години“, подчерта премиерът. „Всички системи имат нужда от повече финансиране“, каза още Борисов, като същевременно напомни, че са били платени над 6 милиарда – за КТБ, за руските реактори и за американските централи. „Това са две магистрали „Хемус“, добави премиерът в заключение.", "date": "2018.08.07", "title": "Премиерът Бойко Борисов: До края на годината ще имаме електронен регистър за хората с увреждания"}
{"url": "http://www.focus-news.net/news/2018/08/07/2553881/bsp-nastoyava-za-speshno-zasedanie-na-upravitelniya-savet-na-nsorb-v-koeto-da-bade-prieto-stanovishte-za-mehanizma-za-razpredelenie-na-sredstvata-ot-natsionalniya-byudzhet.html", "text": "БСП настоява за спешно заседание на Управителния съвет на Националното сдружение на общините в Република България (НСОРБ), в което да бъде прието становище за механизма за разпределение на средствата от националния бюджет. Това каза на пресконференция на БСП кметът на Община Троян и член на Националния съвет на БСП Донка Михайлова, предаде репортер на  Агенция „Фокус“ . „Ние кметовете от БСП ще внесем това предложение до дни. Ще искаме публичност от страна на Министерство на финансите за критериите, по които се определят общините, които получават средства“, каза Михайлова.  \r\n„Ще настояваме за предоставяне на адекватни средства на тези близо 100 общини, които години наред не са получавали такива от републиканския бюджет. Считаме, че правителството дължи компенсация на над 2 млн. български граждани“, каза още Донка Михайлова.    \r\nЗаместник-председателят на БСП Кирил Добрев коментира: \"Надявам се да сте проследили последното решение на МС, което още не е публикувано в държавен вестник и за новото разпределение на 111 млн. лв\". Той отчете, че това е третото постановление за една година управление на ГЕРБ. По думите му това се случва без всякаква санкция. „От постановлението 40 общини от ГЕРБ получават близо 73 млн. лв., а 34 общини на ДПС и близки до ДПС получават 28 млн. лв. Ей така, между другото, докато вървят разни скандалчета“, каза Добрев и обърна внимание, че едва 5 общини от БСП получават някакви средства.  \r\nЗаместник-председателят на БСП Деница Златева допълни, че въпросното постановление на кабинета е внесено на 31 юли 2018 г. в 20.00 ч. без никаква съгласуваност между отделните министерства в нарушение на Устройствения правилник на Министерски съвет. „В така предложения доклад на министъра на финансите се аргументират само изразходването и разпределението за средствата за Пловдив, София и за храмовете във Варна и Русе“, каза тя и поясни, че за останалите 80%, които са отпуснати по бюджетите на общини е разписано, че са предназначени за общинска  улична мрежа и реализиране на редица инфраструктурни проекти. \r\nДеница КИТАНОВА", "date": "2018.08.07", "title": "БСП настоява за спешно заседание на Управителния съвет на  НСОРБ , в което да бъде прието становище за механизма за разпределение на средствата от националния бюджет"}
{"url": "http://www.focus-news.net/news/2018/08/07/2553879/kiril-dobrev-bsp-kupuva-li-si-pravitelstvoto-parlamentarna-podkrepa-za-noviya-politicheski-sezon.html", "text": "Купува ли си правителството парламентарна подкрепа за новия политически сезон? Това попита заместник-председателят на БСП Кирил Добрев по време на пресконференция след заседание на Изпълнителното бюро на партията, предаде репортер на  Агенция „Фокус\" . Добрев разкритикува последното разпределение на пари за общините чрез постановление на Министерски съвет. Той обърна внимание, че село с 200 души получава 1 млн. лв. за асфалтиране. „Няма пари за майки, нито за социални мерки, но има пари за асфалт - в село с 200 жители. Може би като се прибират козите да не си цапат копитата. Ние от БСП с нашите представители в местната власт няма да оставим тези неща така“, посочи Добрев. Той отчете, че с три постановления този Министерски съвет е разпределил 360 млн. лв за по-малко от една година. „250 млн. са раздадени на общини на ГЕРБ“, отчете Добрев. „В този тежък за ГЕРБ момент - купува ли си правителството парламентарна подкрепа за новия политически сезон? Опитва ли една година преди местните избори да купи изборите“, попита Добрев. „Защото в тези списъци, с общини, няма нито лев за бедстващи общини, за наводнени“, каза още Добрев. \r\nДеница КИТАНОВА", "date": "2018.08.07", "title": "Кирил Добрев, БСП: Купува ли си правителството парламентарна подкрепа за новия политически сезон"}
{"url": "http://www.focus-news.net/news/2018/08/07/2553883/aleksandar-vuchich-za-kosovo-nyama-lesno-reshenie-pred-sarbiya-ima-dva-patya.html", "text": "Няма лесно и безболезнено решение на косовския въпрос. Това заяви държавният глава на Сърбия в рамките на пресконференция, предава белградското радио  B92 .  \r\nВучич подчерта, че „един от ключовите въпроси за бъдещето на Сърбия е да решим въпроса за Косово (и Метохия)\". Съгласно думите му, след подписването на Брюкселското споразумение, Сърбия е направила всичко по силите си, за да бъде надежден партньор не само на албанците, но и на международната общност. \r\n„Албанците, с мълчаливото съгласие или без ясна съпротива от страна на Европейския съюз, не са изпълнили единственото задължение – формирането на Общността на сръбските общини“, коментира Вучич, като същевременно припомни, че Белград ще настоява тя да бъде учредена.  \r\n„Ще ви разкрия още нещо. Съгласно споразумението от Брюксел, Общността на сръбските общини е тази, която ще предлага регионалния командващ на полицията в северната част на Косово. Тя ще издига четирима кандидати, от които Прищина ще избира един. Това не може да бъде направено днес, защото няма Общност на сръбските общини. Прищина определя регионалния началник на полицията\", подчерта Вучич. \r\nСъгласно думите му, пред Сърбия има два пътя. „Какво остава да направят сърбите в бъдеще? Има два възможни пътя. Първият е да учредят Общността на сръбските общини сами, тъй като Прищина не изпълни това своя задължение след повече от 1930 дни на разположение. Кой би могъл да им забрани? Но ако сърбите го направят, съществува опасност от едностранни действия, които ще послужат като повод на Прищина за окончателно уреждане на проблема със Севера. Ето защо нашият съвет към сърбите в Косово и Метохия е внимателно да следят развитието, за да не се застрашава безопасността на гражданите\", обясни сръбският президент.  \r\nВучич заяви, че трябва да се обърне специално внимание на защитените територии в Косово. „Ние ще решим проблема с имотите: с частна лична собственост на сърби, със собственост на търговски дружества, които са регистрирани в Сърбия извън и с имущество, притежавано от стопански субекти, които са регистрирани в Сърбия\", заяви Вучич и подчерта, че „този въпрос ще бъде един от ключовите и най-важните\". След това президентът попита дали трябва да бъде взето решение, което да донесе нещо добро на сърбите, или да се продължава по същия път, както досега.  \r\nСъгласно думите му, Сърбия е успяла да подобри позицията си и да бъде по-уважавана в преговорите, но същевременно допълни, че някои елементи в страната му не биха искали да бъде постигнато решение на косовския проблем. „Ясно Ви е, че е трудно да се постигне компромисно решение. Няма да позволя сърбите да останат без нищо, няма да им позволя да загубят правата си, сръбските манастири да останат незащитени. Дали това ще бъде нещо, за което ще празнуваме? Едва ли. Ако стигнем до решение, едва ли ще бъде за празнуване\", подчерта Вучич. \r\n„Знаех, че ще бъде обвинен, защото включихме въпроса за Косово и Метохия в националната ни стратегия, поради което не можем да разкриваме всичко пред обществото, за да не застрашим позицията си в преговорите. Водим се от рационализъм. Мнозина казват, че диалогът е неуспешен, но той всъщност е успешен“, увери Вучич.  \r\nСръбският президент подчерта още, че няма да организира референдум, на който евентуалното споразумение с Прищина ще бъде обвързвано с членството на страната в ЕС, защото гражданите трябва да имат възможност много ясно да се произнесат за договора с Косово, ако бъде постигнат такъв.  Тереза Герова", "date": "2018.08.07", "title": "Александър Вучич за Косово: Няма лесно решение, пред Сърбия има два пътя"}
{"url": "http://www.focus-news.net/news/2018/08/07/2553885/plovdiv-73-godishen-velosipedist-e-zaginal-paten-intsident-v-selo-razhevo-konare.html", "text": "73-годишен велосипедист е загинал на място при пътен инцидент в село Ръжево Конаре тази сутрин. Това съобщи за  Радио „Фокус“-Пловдив  говорителят на ОДМВР-Пловдив. По първоначални данни мъжът бил блъснат отзад от лек автомобил „Форд“, управляван от 45-годишен водач. \r\nЦветана ТОНЧЕВА", "date": "2018.08.07", "title": "Пловдив: 73-годишен велосипедист е загинал пътен инцидент в село Ръжево Конаре"}
{"url": "http://www.focus-news.net/news/2018/08/07/2553888/sport-mitko-tsenov-i-ivo-balabanov-ne-se-klasiraha-za-finala-v-berlin.html", "text": "Двамата представители на България в дисциплината 3000 метра стийпълчейс Митко Ценов и Иво Балабанов не успяха да се класират за финал на Европейското първенство по лека атлетка в Берлин.  Ценов завърши с време 8:36.39 минути, което му отреди девето място в крайното подреждане, докато Балабанов финишира тринадесети с личен рекорд от 8:51.52 минути. \r\nНа първите пет места в серията на българите завършиха състезатели на Италия, Франция и Естония.", "date": "2018.08.07", "title": "Спорт: Митко Ценов и Иво Балабанов не се класираха за финала в Берлин"}
{"url": "http://www.focus-news.net/news/2018/08/07/2553887/smolyan-nad-3000-leva-sa-otkradnati-ot-doma-na-62-godishna-zhena-v-grada.html", "text": "На 6 август 2018 г. в Районно управление на МВР-Смолян е получена жалба от 62-годишна жена от Смолян, ул. \"Гео Милев\", в която съобщава, че на 5 август 2018 г. е установила, че от дома й липсва сумата от 3040 лв. Това съобщиха от  ОДМВР-Смолян . Периода на извършване на деянието и начина на проникване в жилището са в процес на изясняване. Местопроизшествието не е запазено. Незабавно след получаване на сигнала са предприети оперативно-издирвателни мероприятия, в резултат на които е установено, че евентуален извършител на деянието е 18-годишният й внук. Работата по случая продължава.", "date": "2018.08.07", "title": "Смолян: Над 3000 лева са откраднати от дома на 62-годишна жена в града"}
{"url": "http://www.focus-news.net/news/2018/08/07/2553889/umbal-sv-ekaterina-prof-yuliya-dzhorgova-provede-ednodneven-obuchitelen-kurs-za-postavyane-na-aortni-klapi-ot-novo-pokolenie-po-bezkraven-nachin.html", "text": "Проф. д-р Юлия Джоргова, началник на „Клиника по кардиология“ в Университетска болница „Св. Екатерина“, проведе еднодневен обучителен курс за поставяне на аортни клапи от ново поколение по безкръвен начин в Аджибадем Сити Клиник. Това съобщиха от пресцентъра на  УМБАЛ „Св. Екатерина“ . \r\nУМБАЛ „Св. Екатерина“ е първият сертифициран център в България за безкръвно поставяне на аортни клапи. Благодарение на неговите отлични специалисти, в последните две години са обучени и сертифицирани десетки кардиолози в страната и чужбина.", "date": "2018.08.07", "title": "УМБАЛ „Св. Екатерина\": Проф. Юлия Джоргова проведе еднодневен обучителен курс за поставяне на аортни клапи от ново поколение по безкръвен начин"}
{"url": "http://www.focus-news.net/news/2018/08/07/2553882/aktsenti-v-predavaneto-chasat-na-karlovo-po-radio-fokus-plovdiv.html", "text": "редаването „Часът на Карлово” на  Радио „Фокус”-Пловдив  днес ще ви разкажем за младежи от карловското село Куртово, които участваха в международен младежки обмен в Испания. Участниците от Карловско обмениха опит с останалите участници от Испания, Португалия, Италия и Полша по теми като превенция на ранната употреба на алкохол и наркотични вещества сред подрастващите младежи, права на жените и равнопоставеност на половете, различна сексуална ориентация, приемане на различията и толерантност. За всичко това ще ни разкаже ръководителят на сдружение „Млади, активни, креативни“ от с. Куртово Катя Стойнова. \r\nСъщо в днешното предаване ще анонсираме едно предстоящо събитие в Калофер- традиционният празник на калоферската дантела. Тази година там ще бъде открит и Творчески център на калоферската дантела. За всичко това ще ни разкажат Ася Николова, директор на Национален музей” Христо Ботев” и директорът на читалището в Калофер Антоанета Първанова. \r\nПредаването „Часът на Карлово” се излъчва всеки вторник, от 15.00 до 16.00 часа. Водещ е Цветана Тончева.", "date": "2018.08.07", "title": "Акценти в предаването „Часът на Карлово” по Радио „Фокус”-Пловдив"}
{"url": "http://www.focus-news.net/news/2018/08/07/2553891/sliven-osem-dvoyki-shte-sklyuchat-grazhdanski-brak-na-8-avgust-2018-godina-v-grada.html", "text": "Осем двойки са заявили желание да сключат граждански брак в утрешния ден в Сливен, заради осмиците в датата 08.08.2018 година. Всички те са български граждани, като само една двойка ще положи подписи с официална церемония. Това съобщиха от пресцентъра на  Общината . \r\nОт дейност \"Обредни домове и зали\" в Община Сливен съобщиха, че миналата година, на датата 07.07.2017 г. сключените граждански бракове са били 9. \r\nТе допълниха още, че няма спад в броя на желаещите да узаконят връзките си. \r\nТази година заветното „Да“ са си казали 270 двойки. \r\nВ последно време става все по-популярно сред двойките да сключват граждански брак извън ритуалната зала. Тази година броят им до момента е 15, а миналата година 10. \r\nБроят на смесените бракове към днешна дата е 11, а миналата година е бил 10.", "date": "2018.08.07", "title": "Сливен: Осем двойки ще сключат граждански брак на 8 август 2018 година в града"}
{"url": "http://www.focus-news.net/news/2018/08/07/2553865/premierat-boyko-borisov-ako-ochakvate-da-napadna-g-zha-ninova-po-povod-sluchaya-s-dimitar-zhelyazkov-i-zamesenite-polititsi-nyama-da-go-napravya.html", "text": "Ако очаквате да нападна г-жа Нинова няма да го направя. Това каза пред журналисти премиерът Бойко Борисов на въпрос как ще коментира аферата с Димитър Желязков и замесените политици, предаде репортер на  Агенция „Фокус“ . „Това най-малко ме интересува. Има кой да си отговаря – голяма партия, винаги може и такива да се вкарат. Ако очаквате да нападна г-жа Нинова, няма да го направя. Решението в такива случаи е веднага гонене, махане и готово. Местните организации винаги могат да направят някоя беля. Мен ме интересува в средата на август догодина да открием участъка на АМ „Хемус“\", заяви премиерът.", "date": "2018.08.07", "title": "Премиерът Бойко Борисов: Ако очаквате да нападна г-жа Нинова по повод случая с Димитър Желязков и замесените политици няма да го направя"}
{"url": "http://www.focus-news.net/news/2018/08/07/2553894/afp-izrael-nanese-novi-udari-po-pozitsii-na-hamas-saobshtava-se-za-dvama-zaginali.html", "text": "Израел нанесе нови удари по позиции на „Хамас“ в Ивицата газа, в резултат на което са загинали двама членове на движението, предава  AFP . \r\nВоенното крило на „Хамас“ потвърди в изявление, че загиналите са негови членове и ги идентифицира като Ахмет Мурджан и Абдел-Хафес ал-Салауи. \r\nВ официално изявление израелските военни казват, че армията е нанесла удари след атака на „Хамас“ по израелски военнослужещи в северната част на Ивицата Газа, до границата с Израел. \r\nПалестински източници твърдят, че ударът е нанесен от дрон. Но видео, разпространено от израелската армия, показва танк, нападащ военен пост в ивицата Газа. Израелските военни казаха, че са готови „да посрещнат всяка агресия срещу Израел и държат отговорни „Хамас“ за всичко, което се случва в Ивицата Газа или идва от нея“. Те добавиха, че няма ранени израелски военнослужещи.  \r\nПовече 160 палестинци загинаха при израелски удари от началото на палестинските протести и на сблъсъците в Ивицата Газа в края на март.", "date": "2018.08.07", "title": "AFP: Израел нанесе нови удари по позиции на „Хамас“, съобщава се за двама загинали"}
{"url": "http://www.focus-news.net/news/2018/08/07/2553895/api-vremenno-e-ogranicheno-dvizhenieto-po-pat-ii-15-miziya-oryahovo-feribot-oryahovo-poradi-avariral-tir.html", "text": "Временно е ограничено движението по път II-15 Мизия - Оряхово - ферибот Оряхово, поради аварирал ТИР. Това съобщиха от пресцентъра на  Агенция \"Пътна инфраструктура\"  (АПИ). Обходният маршрут за автомобили до 10 т по път II -11 през град Оряхово. За автомобили над 10 т  изчакват на място.   \r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, от интернет страницата на АПИ – www.api.bg, lima.api.bg, както и по всяко време от денонощието на тел. 0700 130 20 в АПИ. \r\nВ агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2018.08.07", "title": "АПИ: Временно е ограничено движението по път II-15 Мизия - Оряхово - ферибот Оряхово, поради аварирал ТИР"}
{"url": "http://www.focus-news.net/news/2018/08/07/2553893/plovdiv-vazstanoveno-e-dvizhenieto-po-am-trakiya-pri-km-135-v-posoka-burgas.html", "text": "Възстановено е движението по АМ \"Тракия\" при км 135, в посока Бургас. Това съобщиха от пресцентъра на  Агенция \"Пътна инфраструктура\"  (АПИ). \r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, от интернет страницата на АПИ – www.api.bg, lima.api.bg, както и по всяко време от денонощието на тел. 0700 130 20 в АПИ. \r\nВ агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2018.08.07", "title": "Пловдив: Възстановено е движението по АМ \"Тракия\" при км 135, в посока Бургас"}
{"url": "http://www.focus-news.net/news/2018/08/07/2553896/34-ma-dushi-sa-pripadnali-po-ulitsite-na-sofiya-ot-nachaloto-na-denya-zaradi-visokite-temperaturi.html", "text": "34-ма души са припаднали по улиците на София от началото на деня. Това съобщи за  Агенция „Фокус“  говорителят на Център за спешна медицинска помощ (ЦСМП) Катя Сунгарска. По думите ѝ рязкото покачване на температури оказва негативно влияние върху хората. „От 08.00 часа сутринта до 12.00 часа вече 34-ма са припаднали по улиците“, посочи тя. „Лятото се върна и трябва да се съобразим с това“, обясни още Катя Сунгарска. Тя призова хората в горещите часове да не излизат навън, да носят светли дрехи и шапки и да имат вода близо до себе си. „За 4 часа припадналите са твърде много. 15 екипа трябва да обслужат тримилионен град“, каза говорителката на ЦСМП.  \r\nДаяна ДЮЛГЕРОВА", "date": "2018.08.07", "title": "34-ма души са припаднали  по улиците на София от началото на деня заради високите температури"}
{"url": "http://www.focus-news.net/news/2018/08/07/2553886/afp-donald-tramp-otpravi-preduprezhdeniya-kam-stranite-razvivashti-biznes-s-iran.html", "text": "Държавният глава на САЩ Доналд Тръмп отправи предупреждения към страните да не развиват бизнес отношение с Иран, подчертавайки, че последните санкции, наложени от Вашингтон на Техеран, са „най-хапещите“, предава  AFP .  \r\n„Санкциите срещу Иран са официално в сила, това са най-хапещите санкции, налагани някога, а през ноември те ще бъдат затегнати още\", написа Тръмп в сутрешния си туит. „Всеки, който прави бизнес с Иран, няма да прави бизнес със САЩ. Искам глобален мир, нищо по-малко\", допълни американският президент.  \r\nСанкциите, възобновени във вторник,  са насочени срещу достъпа до американски банкноти и ключови отрасли като автомобили и килими, но те едва ли ще предизвикат непосредствени икономически сътресения в Иран, коментира агенцията.  \r\nПазарите на Иран всъщност бяха сравнително високи, като рейлът се засили с 20% от неделя, след като правителството отпусна валутните правила и позволи неограничен, безмитен внос на злато и валута. \r\nНо втората порция санкции, влизаща в сила на 5 ноември, обхваща жизненоважния петролен сектор на Иран и може да нанесат значителни щети на икономиката му, дори ако ключови клиенти като Китай, Индия и Турция откажат да намалят доставките от Техеран.  \r\nНеодобрението на Тръмп към ядрената сделка стана ясно още в предизборната му кампания, а на 8 май тази година той пое ангажимент да изтегли САЩ от международното споразумение. Лидерът на Вашингтон взе решението, въпреки настояванията на другите страни по сделката - Великобритания, Китай, Франция, Германия, Русия и ЕС – САЩ да не се отказват от пакта, целящ да блокира опитите на Иран за разработване на ядрено оръжие. Тереза Герова", "date": "2018.08.07", "title": "AFP: Доналд Тръмп отправи предупреждения към страните, развиващи бизнес с Иран"}
{"url": "http://www.focus-news.net/news/2018/08/07/2553897/api-inzh-svetoslav-glosov-proveri-napredaka-pri-remonta-na-viadukta-korenishki-dol-pri-36-ti-km-na-am-hemus.html", "text": "Председателят на Управителния съвет на Агенция \"Пътна инфраструктура\"  инж. Светослав Глосов провери напредъка при ремонта на виадукта „Коренишки дол“ при 36-ти км на АМ „Хемус“. Това съобщиха от пресцентъра на  Агенция \"Пътна инфраструктура\"  (АПИ). В момента се  обновяват четири от предвидените за ремонт общо 6 носещите колони на съоръжението. \r\nРаботи се на стълбове - 3, 4, 5, и 6.  Предвидените дейности трябва да завършат до  края на декември т.г. През последните две седмици е почистена бетоновата повърхност на колоната на стълб 4 и са ремонтирани вътрешните бетонови повърхности. Завършен е стоманобетоновият кожух на 5-та колона. Изпълнени са проучвателни сондажи при стълбове 3 и 6. \r\nДо завършването на ремонтните дейности трафикът на леките и лекотоварни автомобили по виадукта \"Коренишки дол\"  е пренасочен двупосочно в платното за Варна. Осигурени са по една лента за Варна и една за София. За повишаване информираността на пътуващите по автомагистралата са монтирани табели от двете страни на виадукта,  които указват, че движението е затруднено поради ремонт на съоръжението.", "date": "2018.08.07", "title": "АПИ: Инж. Светослав Глосов провери напредъка при ремонта на виадукта „Коренишки дол“ при 36-ти км на АМ „Хемус“"}
{"url": "http://www.focus-news.net/news/2018/08/07/2553900/ministar-valentin-radev-se-sreshtna-sas-sastava-na-ru-elin-pelin-i-kmetovete-ot-regiona.html", "text": "Вътрешният министър се запозна с материалната обезпеченост и условията, при които работят служителите на районното управление, като ги увери в готовността на ръководството да осигури всички необходими условия за нормалното изпълнение на служебните им задължения. Това съобщиха от пресцентъра на  МВР . Той изрази задоволство от анализа за дейността на РУ- Елин Пелин през първите шест месеца на 2018г., представен от началника гл. инспектор Миглена Банова, като отбеляза, че постигнатите до този момент резултати говорят и за добра работа на новото ръководство на областната дирекция. В работния формат участваха още главният секретар на МВР гл. комисар Младен Маринов и директорът на ОДМВР- София ст. комисар Николай Спасов. \r\nДоброто ниво на комуникация и взаимодействие с полицията, в това число и положителният ефект от изграденото видеонаблюдение, бяха подчертани и от кметовете на малките населени места. В отговор на споделените от тях затруднения министър Радев отбеляза, че за преодоляването им ще се предприемат необходимите мерки за съвместни действия с останалите компетентни органи. „Исканията на кметовете са в посока повече полицейско присъствие, ограничаване на тежкотоварния трафик през селата, контрол върху отделни нощни заведения, които притесняват жителите. В тази посока заедно с ръководството на областната дирекция се ангажирахме да предприемем необходимите мерки в рамките на нашите правомощия“, обобщи вътрешният министър.", "date": "2018.08.07", "title": "Министър Валентин Радев се срещна със състава на РУ-Елин Пелин и кметовете от региона"}
{"url": "http://www.focus-news.net/news/2018/08/07/2553899/pazardzhik-dve-uchebni-zavedeniya-v-peshtera-se-slivat-v-edno.html", "text": "Две учебни заведения в Пещера се сливат в едно – ОУ „Любен Каравелов“ и Професионалната гимназия по машиностроене, съобщи за  Радио „Фокус“ – Пазарджик  Петко Токмаков, директор на Професионалната гимназия. По думите му, причината за сливането е намаляване на броя на учениците, тъй като една част от тях се женят, други си намират работа, трети заминават в чужбина, а други просто не желаят да учат.  \r\n„Работим по механизма за прибиране на учениците, като работим индивидуално с родителите като правим посещения по домовете. По-големите деца заминават в чужбина. Броят на учениците като цяло намалява, а оттам и нормативите за учителите. Проблемът е, че според сегашната образователна система учителите зависят от броя на учениците“, уточни Токмаков. Той допълни, че проект „Шарени мъниста“ е имал изключително положителен ефект върху изпадащите ученици и техните родители и те са преосмислили отношението си към образованието. „Има обаче и социални, и икономически причини, ромските деца да не посещават училище. Основната причина е миграцията им в чужбина, където търсят прехрана“, коментира също Токмаков. \r\nАлбена ЖИЛЕКОВА", "date": "2018.08.07", "title": "Пазарджик: Две учебни заведения в Пещера се сливат в едно"}
{"url": "http://www.focus-news.net/news/2018/08/07/2553877/kiril-dobrev-bsp-dokato-teche-skandalat-s-mityo-ochite-v-tamnoto-se-razpredelyat-porednite-ogromni-portsii-kabinetat-razpredeli-111-mln-lv.html", "text": "Докато тече скандалът с Митьо Очите, в тъмното се разпределят поредните огромни порции – кабинетът разпредели 111 млн. лв. Това каза заместник-председателят на БСП Кирил Добрев по време на пресконференция след заседание на Изпълнителното бюро на партията, предаде репортер на  Агенция „Фокус“ . „Провокирани сме да се съберем и коментираме теми, които остават зад кулисите. Докато по медиите тече скандалът какво се случва с Митьо Очите, кой е Бенчо Бенчев и докато прожекторите са насочени натам, в тъмното се разпределят поредните огромни порции. Надявам се да сте проследили последното решение на МС, което още не е публикувано в държавен вестник и за новото разпределение на 111 млн. лв“, каза Добрев.  \r\nТой отчете, че това е третото постановление за една година управление на ГЕРБ. По думите му това се случва без всякаква санкция. „От постановлението 40 общини от ГЕРБ получават близо 73 млн. лв., а 34 общини на ДПС и близки до ДПС получават 28 млн. лв. Ей така, между другото, докато вървят разни скандалчета“, каза Добрев и обърна внимание, че едва 5 общини от БСП получават някакви средства.  \r\nДеница КИТАНОВА", "date": "2018.08.07", "title": "Кирил Добрев, БСП: Докато тече скандалът с Митьо Очите в тъмното се разпределят поредните огромни порции – кабинетът разпредели 111 млн. лв."}
{"url": "http://www.focus-news.net/news/2018/08/07/2553903/veliko-tarnovo-kmetat-daniel-panov-shte-se-sreshtne-s-uchastnitsite-v-parvoto-izdanie-na-obrazovatelno-basketbolniya-leten-lager-basketbolni-detsa-hoop-kids.html", "text": "На 8 август (сряда), от 14,00 ч., на VIP площадката за наблюдаване на Аудио-визуалният спектакъл „Царевград Търнов – звук и светлина“ кметът на Община Велико Търново Даниел Панов ще се срещне с участниците в Първото издание на образователно-баскетболния летен лагер „Баскетболни деца” – Hoop Kids. Това съобщиха от пресцентъра на  Общината .", "date": "2018.08.07", "title": "Велико Търново: Кметът Даниел Панов ще се срещне с участниците в Първото издание на образователно-баскетболния летен лагер „Баскетболни деца” – Hoop Kids"}
{"url": "http://www.focus-news.net/news/2018/08/07/2553884/kiril-dobrev-bsp-nyama-cherna-kasa-tya-poluchava-dobra-subsidiya-i-ne-se-nuzhdae-ot-drugi-formi-na-finansirane.html", "text": "БСП няма черна каса, тя получава добра субсидия и не се нуждае от други форми на финансиране. Това каза заместник-председателят на БСП Кирил Добрев по време на пресконференция след заседание на Изпълнителното бюро на партията във връзка със спецакцията по залавянето на Димитър Желязков и свързаността му с общинския съветник Бенчо Бенчев предаде репортер на  Агенция „Фокус“ . „Мисля, че втори ден се обясняваме за това имаме ли сестра или нямаме. Надявам се този път да бъда изключително точен. Бенчо Бенчев е общински съветник от групата на БСП и коалиция в Бургас. Той е представител на нашия коалиционен партньор „Сдружението на пенсионерите“. Единствените средства, които Бенчо Бенчев под някакъв повод е давал на БСП са 70-те лв., които групата общински съветници събира за своята дейност. БСП няма черна каса. БСП получава добра субсидия и не се нуждае от подобни форми на финансиране. Всички мероприятия на БСП се финансират съвсем официално от субсидията, която получаваме като парламентарно представена партия. Кой какви имущества има – може да проверите в регистъра“, допълни Добрев. По думите му всички останали приказки са в сферата на „някой каза“, „друг чу“.  \r\n„Дали се е изпарила през бензивоните пари на Ролс-Ройса на Бенчо Бенчев „Визия за България“? Смятам че не“, каза Добрев в отговор на журналистически въпрос. По думите му смисълът на \"Визия за България\" е да се сложи край на този модел.  \r\nТой посочи, че ако някой си е мислил, че представлява БСП и е взимал пари от Бенчо Бенчев и не ги е внасял в партията това не означава, че БСП е получавала пари. „Мога обаче да кажа кой е помагал на Бенчо Бенчев да си зарежда „Ролс-Ройса“. Това е изключително важен въпрос“, коментира Добрев. Според него Димитър Желязков не е водеща фигура. „От няколко дена той е функция на Бенчо, а през цялото време говорихме за Митьо Очите. Тази фирма, в която Митьо е помагал за обекти, както разбрахме от днешните интервюта, охранява НОИ - Бургас с обществена поръчка. Охранява \"Митниците\" и то прави денонощна охрана в Бургас на пристанището и в Ямбол. През цялото време продължава да охранява социални обекти\", поясни Добрев. \"Питайте кой е дал тези обществени поръчки на тази фирма. Със сигурност не ги е дала БСП\", допълни още Добрев.   \r\nДеница КИТАНОВА", "date": "2018.08.07", "title": "Кирил Добрев: БСП няма черна каса, тя получава добра субсидия и не се нуждае от други форми на финансиране"}
{"url": "http://www.focus-news.net/news/2018/08/07/2553904/sofiya-lek-avtomobil-se-e-vryazal-v-zavedenie-za-barzo-hranene-na-bul-slivnitsa.html", "text": "Лек автомобил се вряза в заведение за бързо хранене на бул. „Сливница“ до пл. „Сточна гара“. Това съобщиха за  Агенция „Фокус“  от пресцентър на", "date": "2018.08.07", "title": "София: Лек автомобил се е врязал в заведение за бързо хранене на бул. „Сливница“"}
{"url": "http://www.focus-news.net/news/2018/08/07/2553890/kiril-dobrev-pravi-se-opit-da-badat-kupeni-narodni-predstaviteli-ot-bsp-partiyata-ni-ne-e-za-prodan-i-ne-se-prodava.html", "text": "Прави се опит да бъдат купени народни представители от БСП – партията ни не е за продан и не се продава. Това каза заместник-председателят на БСП Кирил Добрев по време на пресконференция след заседание на Изпълнителното бюро на партията, предаде репортер на  Агенция „Фокус“ . Попитан дали се притеснява, че кметове на БСП могат да минат в ГЕРБ, Кирил Добрев заяви, че актуални са не кметовете, а парламентарната група на партията. „При първия случай си мислих, че е някаква грешка или че човекът е податлив. При втория случай също си помислих, че е грешка. Нещата не изглеждат добре. Прави се опит да бъдат платени народни представители от БСП и пряко въпроса ми е към ръководството на ПГ на ГЕРБ – правени ли са опити да се плати на народни представители от ПГ на БСП да напуснат групата си? Няма да бъде разбита БСП. Ние всъщност искаме промяна именно на този модел и се борим именно с тази паралелна държава, която днес има ресурс да плаща милиони, да купува депутати. Обещават петцифрени заплати, ако напуснеш групата на БСП и нямаш никакви ангажименти освен на вотове на недоверие да крепиш правителството“, допълни Добрев.  \r\n\"БСП е втора политическа сила с тенденция да става първа, а кметовете й получават средства като за от треторазрядна партия\", коментира той. Добрев заяви, че БСП е готова по всяко време за предсрочни парламентарни избори.  \r\nНа въпрос дали ръководството на БСП и лидерът на партията Корнелия Нинова ще искат вот на доверие от партията си заради скандала с Бенчо Бенчев, Добрев заяви, че до 2020 пред Нинова и пред екипа й стоят няколко изпитания - европейските и местните  избори догодона.    \r\nДеница КИТАНОВА", "date": "2018.08.07", "title": "Кирил Добрев: Прави се опит да бъдат купени народни представители от БСП – партията ни не е за продан и  не се продава"}
{"url": "http://www.focus-news.net/news/2018/08/07/2553905/nikolay-balabanov-odk-peshtera-detsata-na-peshtera-sa-izklyuchitelno-uvlecheni-ot-narodniya-folklor-i-uspeshno-se-profilirat-v-muzikalno-tantsovoto-ni-izkustvo.html", "text": "Школи по български народни танци, танци на народите, школа по солфеж и пиано, група за автентичен фолклор, народен хор – вокално майсторство и школа по акордеон, са част от дейностите по интереси в Общинския детски комплекс (ОДК) в Пещера, каза за  Радио „Фокус“-Пазарджик  Николай Балабанов, директор на комплекса. По думите му, към момента в Центъра за подкрепа на личностното развитие – Общински детски комплекс в Пещера се обучавали 172 деца на възраст от 4 до 18 години. „От началото на 2018 г. към Общинския детски комплекс преминаха всички деца и ученици на територията на Община Пещера със специални образователни потребности и сега общия брой на обучаващите се в институцията е 206 деца“, уточни Балабанов. Той допълни, че децата са изключително увлечени от българския фолклор и с удоволствие се профилират в музикално-танцовото ни изкуство. \r\nПо проект „Повишаване на енергийна ефективност на публично общинска сграда“ бе обновена сградата на Общински детски комплекс в Пещера. дейностите по енергийна ефективност, с които сградата е достигнала клас на енергопотребление „С“  са стрували  406 793,74 лв. Освен подмяна на покрива, поставяне на топлоизолация, смяна на дограмата, боядисване е изграден и асансьор. Целта е достъп до образователната институция да имат трудноподвижните деца и младежи. След ремонтните дейности се оформиха допълнителни пространства за работа с децата, става възможно и използването на тавана. Отоплението е съобразено с особеностите на сградата и ще е енергийно ефективно. \r\nАлбена ЖИЛЕКОВА", "date": "2018.08.07", "title": "Николай Балабанов, ОДК-Пещера: Децата на Пещера са изключително увлечени от народния фолклор и успешно се профилират в музикално-танцовото ни изкуство"}
{"url": "http://www.focus-news.net/news/2018/08/07/2553908/ria-novosti-v-germaniya-e-zapochnalo-polaganeto-na-trabite-za-gazoprovoda-severen-potok-2.html", "text": "Работата по газопровода „Северен поток“ 2 върви по план, въпреки политическите трудности. Това увери Кристофър Делбрюк, финансов директор на Uniper (един от европейските партньори на „Газпром“ по проекта), предава  РИА Новости . \r\n„Полагането на първите тръби в Германия започна в края на юли“, каза той по време на телефонна конференция.  \r\nПроектът за „Северен поток“ 2 предвижда строителство на две нишки с общ капацитет от 55 млрд. куб. метра годишно, които да бъдат транспортирани от крайбрежието на Русия през Балтийско море до Германия.  \r\nРазрешение за построяването му вече са дали Германия, Финландия и Швеция. Очаква се това да направят Дания и Русия. \r\nПротив изграждането на газопровода се изказват Украйна, САЩ, и Литва, Латвия и Полша с аргументи, че проектът е политически, а  реализирането му ще увеличи зависимостта на Европа от руския газ. Президентът на Руската Федерация Владимир Путин обаче твърди, че мотивите за строителството на „Северен поток“ 2 са изцяло икономически.", "date": "2018.08.07", "title": "РИА Новости: В Германия е започнало полагането на тръбите за газопровода \"Северен поток-2\""}
{"url": "http://www.focus-news.net/news/2018/08/07/2553910/pazardzhik-zhiveeshtite-na-tri-ulitsi-v-grada-sa-bez-voda-zaradi-avariya.html", "text": "Авария на водопровод е причина за спирането на захранването на три улици в Пазарджик, съобщиха за  Радио „Фокус“ – Пазарджик  от ВиК - Пазарджик. От дружеството уточниха, че поради повредата на уличен водопровод ще бъде нарушено водоподаването в Пазарджик, улица „Хр. Ботев“ след № 105 и на улиците „Ропотамо“ и „Одрин“. Екипи на дружеството работят за отстраняване на аварията, а очакваният час за възстановяване на нормалното водоподаване е 16.00 часа. \r\nВаня НИКОЛОВА", "date": "2018.08.07", "title": "Пазарджик: Живеещите на три улици в града са без вода заради авария"}
{"url": "http://www.focus-news.net/news/2018/08/07/2553909/nimh-preduprezhdavame-vsichki-rakovodni-organi-na-ban-che-ako-nezabavno-ne-sprat-s-deystviyata-si-sreshtu-nimh-i-rakovodstvoto-mu-shte-prekratim-operativnite-si-deynosti.html", "text": "Предупреждаваме всички ръководни органи на БАН, че ако незабавно не спрат с действията си срещу НИМХ и ръководството му, ще подновим протеста и ще прекратим оперативните си дейности. Това се посочва в отворено писмо от работещите в Националния институт по метеорология и хидрология към Българска академия на науките (НИМХ към БАН) до министър-председателя на Р. България, прието от Общо събрание на работещите и служителите, Общо събрание на учените, Научния съвет и Съвета на директорите в НИМХ на съвместно заседание на 7 август 2018 г. на база на резултата от допитване, проведено в периода 31 юли 2018 – 5 август 2018 г. \r\nАгенция \"Фокус\" публикува пълния текст на писмото без редакторска намеса: \"УВАЖАЕМИ ГОСПОДИН МИНИСТЪР-ПРЕДСЕДАТЕЛ, \r\nПовече от три месеца, ние, работещите в Националния институт по метеорология и хидрология (НИМХ) към Българска академия на науките (БАН) учени, специалисти и технически персонал протестирахме срещу принципите в БАН за разпределение на публичните средства предоставяни й от Държавата. Тези принципи се приемат от Общото събрание на БАН, по предложение на Управителния съвет на БАН. Това са колективни органи за ръководство, които имат всички права, но не носят никаква отговорност за действията си. Така е по Закона за БАН и Устава на БАН. \r\nВместо да получим очевидно недостигащите на НИМХ средства за изпълнението на възложените от Държавата задължения, получихме празни обещания, манипулации, безсмислени процедури и засилващ се натиск от страна на ръководните органи на БАН за спиране на протестните ни действия срещу тях. А исканите от нас средства ги имаше в БАН. \r\nТези проблеми са от години, но през 2018 г. придобиха за НИМХ критични мащаби, въпреки допълнително отпуснатите от Правителството 15 милиона лева на БАН. Вече сме напълно убедени, че те не са свързани толкова с размера на средствата предоставяни на БАН от държавния бюджет, а в начина на разпределяне и манталитета на разпределящите ги. С действията си, ръководните органи на БАН успяха да ни убедят, че това няма да се промени. Доказаха ни, че БАН няма управленски капацитет да ръководи и поддържа национално отговорни дейности като тази, изпълнявана от НИМХ. Имаме и непреодолими противоречия в разбирането за ролята на науката и общественото и икономическото й въздействие. Прекратихме протеста си като безсмислен, когато осъзнахме, че НИМХ не трябва да е в БАН. Преминаването ни през 1962 г. към БАН към днешна дата е изчерпало потенциала си. \r\nПредупреждаваме всички ръководни органи на БАН, че ако незабавно не спрат с действията си срещу НИМХ и ръководството му, ще подновим протеста и ще прекратим оперативните си дейности. Търпението ни се изчерпа. Време е да се научат да носят отговорност за действията си. Време е и Държавата да направи задълбочена проверка как и за какво се разходват предоставяните от нея средства на БАН. \r\nВ момента НИМХ продължава работата си, ден за ден, единствено поради отговорното отношение на министър Красимир Вълчев към важните за държавата и обществото задачи, които изпълняваме и финансовата помощ от Министерството на образованието и науката. Не знаем докога може да продължи това финансиране и това не е изход от ситуацията, в която бяхме поставени. \r\nПоради всичко това, настояваме: \r\nПравителството на Република България да предприеме спешно действия за извеждането на НИМХ от БАН с всичките му материални активи и необходимите за дейността му финансови средства. Това трябва да се случи възможно най-бързо, преди БАН да е успял с действията си да ликвидира дейността на НИМХ, продължаваща вече 128 години. \r\nПредлагаме: \r\nНИМХ да премине към Министерство на образованието и науката, като самостоятелна научна организация, второстепенен разпоредител на бюджетни средства. Запазването на статута на НИМХ на научна организация е важно, тъй като постигнатата с годините симбиоза на научната и оперативната дейност в НИМХ е едно от най-важните ни постижения, което следва да се запази и развие. С това ще се гарантира и пълноценната ни работа като Национална хидрометеорологична служба на Република България. \r\nЗаявяваме: \r\nДо извеждането на НИМХ  от състава на БАН спираме да изпълняваме всякакви разпореждания и решения от страна на ръководни органи на БАН.  \r\nПрието от Общо събрание на работещите и служителите, Общо събрание на учените, Научен съвет и Съвет на директорите в НИМХ на съвместно заседание на 07.08.2018 г. на база резултат от допитване в периода 31.07.2018 – 05.08.2018 г. Упражнили правото си на глас 89.2% от учените, специалистите и техническия персонал на пълен щат в НИМХ като: 93.4% „за“, 5.8% „въздържал се“ и 0.8% „против“. \r\nС уважение: \r\nЗа Пълномощниците на работниците  \r\nи служителите в НИМХ - ас. Кръстина Малчева \r\nЗа Общо събрание на учените в НИМХ - доц. Снежанка Балабанова \r\nЗа Научен съвет на НИМХ - проф. Димитър Сираков \r\nЗа Съвет на директорите в НИМХ - проф. Христомир Брънзов \r\nЗа Щаб на протеста на НИМХ - гл. ас. Анастасия Стойчева\".", "date": "2018.08.07", "title": "НИМХ: Предупреждаваме всички ръководни органи на БАН, че ако незабавно не спрат с действията си срещу НИМХ и ръководството му, ще прекратим оперативните си дейности"}
{"url": "http://www.focus-news.net/news/2018/08/07/2553898/aleksandar-vuchich-sarbite-i-albantsite-tryabva-da-izberat-dali-imame-nuzhda-ot-dalgotraen-mir-ili-ot-prodalzhavane-na-ubiystvata-za-teritoriyata.html", "text": "В рамките на пресконференция президентът на Сърбия Александър Вучич заяви, че е необходимо да се постигне решение на косовския въпрос възможно най-скоро. Съгласно думите му, сърбите и албанците трябва да изберат дали имат нужда от спокойно бъдеще или от това да продължават да убиват за територия, отбелязва електронното издание на водещия белградски ежедневник  „Политика“ \r\n„Моята позиция е напълно ясна и недвусмислена, ние се нуждаем от разрешаването на проблема възможно най-скоро. Първо, защото имаме нужда от дълготраен мир между сърби и албанци, и решение, което би означавало създаването на един вид гаранция за безопасността на нашите граждани\", подчерта Вучич по време на пресконференция в Белград. \r\nТой добави, че след постигането мир и дългосрочна стабилност Сърбия може изцяло да се съсредоточи върху икономическия напредък. Това ще доведе до засилване на чуждестранните инвестиции, но и до подобряване на имиджа на страната.  \r\n„Решението на косовския проблем е въпрос на оптимизъм на нацията и вяра в друго бъдеще\", подчерта Вучич, като същевременно зададе въпрос: „Ще продължаваме ли да се борим за територия и да убиваме и да броим кой ще има повече деца, за да си възвърне загубената кръв, или ще проправим тази пътека и ще наблюдаваме нещата по различен начин в бъдеще?\". Тереза Герова", "date": "2018.08.07", "title": "Александър Вучич: Сърбите и албанците трябва да изберат дали имаме нужда от дълготраен мир или от продължаване на убийствата за територията"}
{"url": "http://www.focus-news.net/news/2018/08/07/2553912/blagoevgrad-losha-rekolta-ot-grozde-ochakvat-lozarite-v-oblastta.html", "text": "Лоша реколта от грозде очакват лозарите в област Благоевград. Това каза за  Радио „Фокус“ – Пирин  Румяна Стоилова, експерт по лозарство и винопроизводство от Мелнишкия регион. Тя добави, че причината е неустойчивото време през лятото и честите големи по-обем количества дъжд, които паднаха през последните месеци. „Истината е, че тази година беше доста дъждовна, поради което болестите по-лозята се развиват по-лесно. Причината е, че се редуваха дъжд с много топло време, което благоприятстваше за развитието на най-различни болести“, каза още Стоилова. Търговците в Благоевград пък се оплакаха, че гроздето, което купуват не е с особено добро качество, но в същото време цените са високи заради малката реколта. Това от своя страна се отразява ѝ на цените, на които те го предлагат, както и на потребителите, които пазаруват. Голяма част от самите купувачи недоволстват от съотношението качество – цена и коментираха, че купуват малко количество грозде, подбирайки възможно най-добрите гроздове. \r\nЛивия НИНОВА", "date": "2018.08.07", "title": "Благоевград: Лоша реколта от грозде очакват лозарите в областта"}
{"url": "http://www.focus-news.net/news/2018/08/07/2553892/kiril-dobrev-bsp-gushterat-na-gerb-e-varan.html", "text": "Гущерът на ГЕРБ е варан. Това каза заместник-председателят на БСП Кирил Добрев във връзка с коментара на Цветан Цветанов, който след ареста на общинския съветник от БСП Бенчо Бенчев с Митьо Очите пожела на партията гущерът да си откъсне опашката, предаде репортер на  Агенция „Фокус“ . „За по-младата аудитория – това са думи на Илия Павлов в началото на прехода, в който организираната престъпност трябваше да скъса опашката си и да стане част от бизнеса в България. Това беше 90-те години. Тогава българското Черноморие беше раздадено на мутрите. Днес 25 години по-късно, от които ГЕРБ управлява 10 май българското Черноморие отново е на същите хора“, коментира той. По думите му няма никаква промяна в усещането на хората за някаква нова, различна, цивилизована държава. „Ако говорим за гущера в прав текст - то гущерът на ГЕРБ си е варан“, поясни Добрев.  \r\nДеница КИТАНОВА", "date": "2018.08.07", "title": "Кирил Добрев, БСП: Гущерът на ГЕРБ е варан"}
{"url": "http://www.focus-news.net/news/2018/08/07/2553911/voennomorskite-sili-praznuvat-139-godini-ot-svoeto-sazdavane.html", "text": "На 6 август 2018 година от град Русе започнаха празненствата по случай 139-та годишнина от създаването на Военноморските сили на Република България. Това съобщиха от пресцентъра на  ВМС .  \r\nКомандирът на Военноморските сили контраадмирал Митко Петев проведе срещи със заместник-областния управител на Русенска област г-н Валентин Колев и кмета на Община Русе г-н Пламен Стоилов.  \r\nЗа всеотдайна и високопрофесионална дейност, за постигнати високи резултати в изпълнението на служебните задължения и по случай 139-та годишнина от създаването на Военноморските сили кмета на Община Русе награди подполковник Любен Димитров Янков – командир на комендантско-домакинска част във военно формирование 34410-Варна, главен старшина Станимир Димитров Станев – оркестрант във военно формирование 52290-Варна, старшина 1 степен Антон Димитров Роев – командир на отделение във военно формирование 54940-Варна. \r\nЗа представителите на медиите от града бе проведена съвместна пресконференция, с участието на заместник-областния управител, кмета и командира на ВМС. \r\nПроведе се празнично шествие от Община Русе до „Паметника на моряка”, където с военен ритуал бяха подложени венци и цветя. С едноминутно мълчание беше почетена паметта на далите живота си за отечеството военни моряци. \r\nПо късно на площад „Свобода” се проведе военния ритуал по случай 139-та годишнина от създаването на Военноморските сили, спектакъл „Вълни” на Представителния духов оркестър на Военноморските сили, който завърши с празнични илюминации.", "date": "2018.08.07", "title": "Военноморските сили празнуват 139 години от своето създаване"}
{"url": "http://www.focus-news.net/news/2018/08/07/2553901/ministar-valentin-radev-obshtuvame-s-turskite-vlasti-na-nay-visoko-nivo-vav-vrazka-sas-sluchaya-s-dimitar-zhelyazkov.html", "text": "Общуваме с турските власти на най-високо ниво във връзка със случая с Димитър Желязков. Това каза на брифинг в Елин Пелин вътрешният министър Валентин Радев във връзка с работата по организираната престъпна група, чийто лидер е Димитър Желязков, известен с прякора Митьо Очите, предаде репортер на  Агенция „Фокус“ . \r\n„Общуваме с турските власти на най-високо ниво – два пъти разговарях с министър Ослу. Това беше и преди, когато разбрахме, че минава на тяхна територия, и след това.  Разбрахме се, че той ще си бъде по червената бюлетина – има си процедури и те ще ги изпълнят. Точно как ще стане и как работи техния съд не ми е удобно да го питам – да му кажа „а бе, няма ли да ни го предавате“, каза още Радев. \r\nВътрешният министър посочи, че турските власти действат достатъчно експедитивно. Видяхте, че останалите седем членове от групата ни ги дадоха. Така че очакваме да си изпълнят задълженията, както и ние го правим. Вероятно има някакъв срок за предаването на Желязков, очаквам, че ще стане възможно най-бързо“, обясни той.", "date": "2018.08.07", "title": "Министър Валентин Радев: Общуваме с турските власти на най-високо ниво във връзка със случая с Димитър Желязков"}
{"url": "http://www.focus-news.net/news/2018/08/07/2553913/dimo-skorchev-kmet-na-dunavtsi-otkrivame-biblioteka-na-otkrito-v-parka-za-da-sabudim-interesa-na-detsata-kam-knigite.html", "text": "Откриваме библиотека на открито в парка, за да събудим интереса на децата към книгите, каза за  Радио „Фокус“ – Видин  Димо Скорчев кмет на грad Дунавци, oбщина Видин. Той посочи, че с тази библиотека, разположена в парка се променя облика на малкия град. „Инициативата е на нас, като кметство. Събрали сме книги и на тези, които желаят ще раздадем около 300 тома. Много наши съграждани подкрепиха тази инициатива. В много населени места през лятото правят такива библиотеки на открито“, каза Димо Скорчев. \r\nИнициативата на кметството в Дунавци за библиотеката на открито е подкрепена и от РБ „Михалаки Георгиев“ във Видин. Десислава Иванова, директор на Видинската библиотека  обясни,  че именно чрез такива инициативи се създават общностите в малкия град, привлечени от книгите.  Десетки бяха посетителите на библиотеката на открито в Дунавци. За тях това бе нова интересна инициатива на местното кметство  – всеки може да вземе книга, да я прочете в парка, да я върне или пък да донесе книга. \r\nАнна ЛОЗАНОВА", "date": "2018.08.07", "title": "Димо Скорчев, кмет на Дунавци: Откриваме библиотека на открито в парка, за да събудим интереса на децата към книгите"}
{"url": "http://www.focus-news.net/news/2018/08/07/2553914/sport-real-madrid-se-saglasi-da-prodade-mateo-kovachich-na-chelsi.html", "text": "Ръководството на Реал Мадрид се съгласи да продаде Матео Ковачич на Челси, съобщава испанското спортно издание  Marca . \r\nСъгласно разпространената информация, ръководството на мадридския клуб е предпочело да остъпи хърватина на английския тим, след като той е поискал промяна в отбора заради липса на игрова практика.  \r\nРешението е взето, след като в понеделник футболистът обяви бойкот и отказа да се присъедини към съотборниците. От ситуацията се е възползвал Челси, който е отправил оферта за футболиста.  \r\nПояснява се, че първоначално Ковачич ще бъде отдаден под наем на Челси за един сезон.", "date": "2018.08.07", "title": "Спорт: Реал Мадрид се съгласи да продаде Матео Ковачич на Челси"}
{"url": "http://www.focus-news.net/news/2018/08/07/2553915/svishtov-s-18-sm-se-e-ponizhilo-nivoto-na-reka-dunav-pri-svishtov-za-izminaloto-denonoshtie.html", "text": "С 18 см се е понижило нивото на река Дунав при Свищов за изминалото денонощие. Това съобщиха от  Хидрометеорологичната станция  в града. Водният стоеж на реката е 191 см, а температурата на водата - 26.6 градуса.", "date": "2018.08.07", "title": "Свищов: С 18 см се е понижило нивото на река Дунав при Свищов за изминалото денонощие"}
{"url": "http://www.focus-news.net/news/2018/08/07/2553919/samolet-spartan-na-vvs-transportira-meditsinski-ekipi-za-donorska-situatsiya.html", "text": "Самолет C-27J „Спартан” изпълни успешно транспортна задача от София до Бургас и обратно, свързана с донорска ситуация, днес, 7 август 2018 г. Това съобщиха от пресцентъра на  Министерството на отбраната . Самолетът беше с екипаж командир майор Георги Стоименов, втори пилот капитан Стоян Барев и борден инженер капитан Николай Михайлов от транспортна авиогрупа Враждебна на Военновъздушните сили (ВВС). На борда на самолета се намираха два екипа от медицински специалисти на УМБАЛ „Александровска“ и на Военномедицинска академия. Полетите бяха изпълнени при спазване мерките за безопасност и изискванията на документите, регламентиращи летателната дейност с военни въздухоплавателни средства на Република България.", "date": "2018.08.07", "title": "Самолет „Спартан“ на ВВС транспортира медицински екипи за донорска ситуация"}
{"url": "http://www.focus-news.net/news/2018/08/07/2553902/ivitsa-dachich-samo-slepets-ne-mozhe-da-vidi-che-se-raboti-za-sazdavaneto-na-velika-albaniya.html", "text": "Само слепец не може да види, че се работи за създаването на Велика Албания. Това предупреди министърът на външните работи на Сърбия Ивица Дачич в интервю за  РТС , цитирано от скопското електронно издание  „Фактор“ . \r\nСпоред Дачич основната пречка за подписването на договор с Прищина са максималистичните цели на управляващите в Косово, които искат признаване на независимостта на страната.  \r\nТой подчерта, че подялбата на Косово е идея, която лично той е споделял още преди десет години. Подобна позиция е имал и Зоран Джинджич (министър-председател на Република Сърбия от 2001 г. до 12 март 2003 г., когато е убит - бел.р.), но заради нея е навлякъл върху себе си гнева на западните страни.  \r\nДачич изрази увереност, че крайната цел на Прищина е да се изгонят сърбите, които са останали в Косово и с това да се изпълнят стъпките, които водят до създаване на Велика Албания и че само слепец не може да разбере политиката, която водят управляващите в най-младата държава на Балканите.  Тереза Герова", "date": "2018.08.07", "title": "Ивица Дачич: Само слепец не може да види, че се работи за създаването на Велика Албания"}
{"url": "http://www.focus-news.net/news/2018/08/07/2553918/ministar-rumen-porozhanov-obsadi-s-predstaviteli-na-proizvoditelite-na-plodove-i-zelenchutsi-promenite-v-obvarzanata-podkrepa-sled-2019-g.html", "text": "Министърът на земеделието, храните и горите Румен Порожанов се срещна с представители на браншовите организации от сектор „Плодове и зеленчуци“. Това съобщиха от пресцентъра на  министерството . Бяха обсъдени нотифицираните от България промени в схемите за обвързано производство след 2019 г.  \r\nМинистър Порожанов представи аргументите на страната ни за групирането на зеленчуците в 4 групи, в зависимост от разходите или себестойността им. Във всяка  група са зеленчуци с относително равни разходи.  \r\nЦелта е по-справедливо разпределение на бюджета, така че обвързаната подкрепа да покрива еднакъв процент от разходите за производство.  За полските зеленчуци се получава 11,52% подпомагане.  \r\nНа представителите на оранжерийните производители на зеленчуци беше обяснено, че това е и причината за намаляване на бюджета за тях с 1,2 млн. лв., които се прехвърлят към полското производство. Въпреки това според разчетите на Министерството на земеделието, храните и горите при оранжерийното производство пак делът на  обвързаната подкрепа е по-висок, или 21,13%. Заради несъгласие на част от производителите с изчислените разходи за неотопляемите и отопляемите оранжерии беше постигнато съгласие експерти от министерството да посетят различен тип оранжерии, които да покажат извършените действителни разходи с фактури и счетоводни документи.  \r\nРедовните срещи с представителите на браншовите организации от сектор „Плодове и зеленчуци“ ще продължат.", "date": "2018.08.07", "title": "Министър Румен Порожанов  обсъди с представители на производителите на плодове и зеленчуци промените в обвързаната подкрепа след 2019 г."}
{"url": "http://www.focus-news.net/news/2018/08/07/2553907/glavniyat-sekretar-na-mvr-mladen-marinov-dimitar-zhelyazkov-e-zadarzhan-ot-turskite-vlasti-za-srok-do-30-dni.html", "text": "Димитър Желязков е задържан от турските власти за срок до 30 дни. Това каза на брифинг в Елин Пелин гл. комисар Младен Маринов, главнен секретар на МВР във връзка с работата по организираната престъпна група, чийто лидер е Димитър Желязков, известен с прякора Митьо Очите, предаде репортер на  Агенция „Фокус“ . \r\n„В момента Димитър Желязков е задържан от турските власти за до 30 дни – такава е процедурата. И трябва да мине процедура по предоставяне в турски съд, за да се спазят законите“, обясни главният секретар. \r\nНа въпрос дали седемте души, заловени заедно с Димитър Желязков в Истанбул, имат забрана за влизане в Турция, главен комисар Младен Маринов отговори, че няма такава информация. „Когато дойдоха на наша територия, на тях им бяха наложени полицейски заповеди за задържане в срок от 24 часа. Проведоха се полицейски следствия в необходимия обем, бяха докладвани в Специализираната прокуратура и в момента работата продължава. Бяха освободени след тези 24 часа и предстои прокуратурата да прецени към кого какви обвинения ще бъдат повдигнати. В момента тече активна работа на територията на ОДМВР – Бургас, обемът от работа е изключително голям. Това, което трябва, го правим. А дали ще защитим тези, които дават сведения, зависи от това доколко тези сведения ще доведат до обвинения на лицето. Всичко се решава от прокуратурата“, обясни гл. комисар Маринов. \r\nНа въпрос дали смята, че има теч на информация във връзка с този случай, главният секретар отговори: „Винаги се взимат мерки за теч за информация. Не мисля, че в този случай има проблем“.", "date": "2018.08.07", "title": "Главният секретар на МВР Младен Маринов: Димитър Желязков е задържан от турските власти за срок до 30 дни"}
{"url": "http://www.focus-news.net/news/2018/08/07/2553920/varna-po-sluchay-praznika-na-flota-be-otkrita-fotoizlozhbata-s-dah-na-more-2.html", "text": "На 7 август 2018 г., на входа на Морската градина (до слънчевия часовник), по повод 139-та годишнина от създаването на Военноморските сили (ВМС) и Празника на Варна, беше открита фотоизложба „С дъх на море 2” на фотографа на министерство на отбраната Вяра Йовева. Това съобщиха от пресцентъра на  ВМС . \r\nГражданите и гостите на града ще имат възможност да я разгледат от 7 до 20 август 2018 година. \r\nВяра Йовева започва кариерата си на военен фотограф във вестник „Българска армия”. Продължава своите изяви в петъчното магазинно издание към армейския вестник. Автор е на много корици на военното списание „Български воин”. Работи като фотограф в електронното издание „Фрог нюз”, а след това става първата жена фотограф на Министерство на отбраната. \r\nТя печели фотографския конкурс „Между два свята” организиран от Сдружението на жените военнослужещи, проведен в началото на 2016 г.  \r\nПо повод 135 годишнина от основаването на ВВМУ „Н.Й.Вапцаров” бе организирана нейна изложба на тема: „Лицата на Военноморските сили”.  \r\nПрез 2017 година Вяра организира и открива „Хиляди лица – една армия”, първата голяма авторска изложба, посветена на Денят на храбростта и празник на Българската армия-6 май и по повод 138 годишнината от създаването на ВМС и Празника на Варна фотоизложбата „С дъх на море” \r\nПрез 2018  година Вяра организира и открива изложбата „140 години БА” \r\nНаграждавана е за заслуги от министъра на отбраната и началника на отбраната. \r\nИнтересите й са в областта на фотодокументалистиката, репортажната, портретната и художествената фотография.", "date": "2018.08.07", "title": "Варна: По случай празника на Флота бе открита фотоизложбата „С дъх на море 2”"}
{"url": "http://www.focus-news.net/news/2018/08/07/2553921/ekspert-rusiya-dvizhenieto-na-stiv-banan-protiv-soros-i-protiv-rusiya.html", "text": "Идеологът на американските „алтернативни десни“ Стив Банън обяви плановете си да създаде Фонд „Движение“ – The Movement. Именно така, без уточнения – който знае, той ще разбере, а който не разбира, нека също се присъедини. „Движението“ има за цел да обедини европейските крайнодесни, да ги научи на избирателни технологии в стил Cambridge Analytica и да постигне краткосрочната цел да спечели една трета от гласовете на изборите за европейски парламент през май 2019 година. В дългосрочен план – нито повече, нито по-малко – ултрадесен метеж на Стария континент, пише в представен без редакторска намеса материал, публикуван от  .  \r\nФондът с щаб-квартира в Брюксел – точно в сърцето на Европейския съюз, който трябва да бъде разрушен – ще служи като оперативен и консултационен център за провеждането на анкети, „наточване“ на послания към електората, координация на действията и поддръжка на проекти по цяла Европа. За образец по мащаба на действие Банън смята милиардера Джордж Сорос, който изхарчи 32 милиарда долара за либерални проекти от момента на основаване на своя фонд „Отворено общество“ през 1984 година. Банън говори за това и много други неща в интервю пред американското издание The Daily Beast. \r\nНапомняме, че главата на предизборния щаб, а след това съветник на Доналд Тръмп по идеологическата част, Стив Банън бе изгонен от Белия дом през август 2017 година. През януари т.г. отдавнашните му спонсори семейството милиардери Мърсър го изгониха даже и от Breitbart news – главният портал на американските крайно десни, който Банън създаваше и развиваше от 2007 година. Този публичен шамар бе ударен на Банън заради прекомерната му откровеност и безразсъдна наглост в изпълнението на целите - дори радикалните милиардери се придържат към минималните правила за обществено поведение и конспирация. \r\nТогава Банън се отправи към по-приветливите кръгове на европейските ултрадесни и остана в Рим. Ролята, която изигра за победата на италианската „Северна лига“ на изборите през март т.г. и рязкото издигане на нейния лидер Матео Салвини все още не е изследвана и описана. Последната половин година Банън обикаля европейските партньори, зареждайки ги със своите амбиции и технологии за манипулация на общественото мнение. \r\nГлавните фигуранти в „алтернативната Европа“ на Банън са френския „Национален фронт“ на Марин льо Пен и нейната по-радикална племенница Марион, италианската „Лига“ на Матео Салвини, Партията на независимостта на Обединеното кралство на Найджъл Фараж, „Алтернатива за Германия“, Австрийската партия на свободата, „Фламандски интерес“, Виктор Орбан в Унгария и управляващите националисти в Полша, както и по-малко известните, но активно посягащите към властта „нордически арийци“ – партията „Шведски демократи“, родила се дирeктно от неонацистко движение и етническите националисти „Истински фини“. Издигането на Салвини до властови позиции, при това, получавайки директно контрола върху силовия апарат, Банън смята за образцово: „Щом проработи в Италия, ще проработи навсякъде“. При това Салвини, в унисон с Банън, говори за създаване на „Лига на лигите“ в Европа, със своята партия в качеството на модел. \r\nНо, независимо от показната раздяла с Вашингтон, Стив Банън изобщо не е прекъснал връзките си с Белия Дом, където на поста старши съветник по политическата част остана на работа неговия човек Стивън Милър, нито с неговите радикални другари в САЩ. Нещо повече, в близките месеци той ще бъде в Америка, където ще проведе кампанията на своите кандидати на изборите за Конгреса през ноември. Европейската щаб-квартира на Банън ще поддържа връзка също с групата „Свобода“ в конгреса на САЩ (Freedom Caucus) – това е групата на най-радикалните конгресмени от Републиканската партия – по-десни даже и от консервативно-либертарианската Tea party. \r\nСлед изборите той планира да раздели своето време и сили на половина между Европа и Америка. И през следващата година пропагандисткият рупор на „алтернативните десни“ Breitbart news трябва да започне да излиза и на европейски езици. \r\nПолитическите ценности и цели на Банън най-добре се предават със собствените му думи: „Нека ви наричат расисти. Нека ви наричат ксенофоби. Нека ви наричат традиционалисти. Носете това като почетен знак“, вдъхновяваше Банън членовете на „Националния фронт“ на конгреса на партията в Лил на 10 март т.г. „Традиционалисти“, както и „идентитаристи“ – това са съвременни вариации за определение на народите по стария нацистки принцип „кръв и земя“, с последващо изгонване на всички, които „не са със същата кръв“ и не се е родил на „тази земя“. \r\nВ средата на юли пред лондонското радио LBC Банън се обяви за освобождаване на Томи Робинсън, получил 13 месеца лишаване от свобода по законите за „престъпно неуважение към съда“ и „нарушаване на обществения ред“. Робинсън, бивш член на неофашистката Британска национална партия, през 2009 година основа и оглави радикалната антимюсюлманска Лига за английска отбрана и участва в създаването на британското движение ПЕГИДА (Патриотични европейци против ислямизацията на Запада). „Томи Робинсън е стълб на тази страна“, заяви Банън. Даже един от най-известните британски десни Найджъл Фараж, с чието име се асоциира Партията на независимостта на Обединеното кралство, не защитава Робинсън. \r\nВ „Пътеводителя по алтернативно дясно за консервативния естаблишмънт“, издаен от Breitbart news под ръководството на Банън през 2016 година, в раздела „Интелектуалци“ се изброяват идеолозите на европейския фашизъм и нацизъм Освалд Шпенглер и Юлиус Евола, американския „палеоконсерватор“ Пат Бюкенън и младото поколение – основателят на движението „Алтернативни десни“ Ричард Спенсър. Избирането на Спенсър бе отбелязано от Спенсър на конференция на неговия „Институт за национална политика“ на 19 ноември 2016 година с вик „Хайл Тръмп, хайл на нашия народ, хайл за нашата победа!“ за радост на зигващите участници. Това видео набра близо 3 милиона преглеждания в интернет – информацията стана достояние на широката общественост. \r\nБанън се опива от ролята на черен демиург, която е избрал за себе си: „Бих предпочел да царствам в ада, отколкото да служа в рая“, откровеничи той в същото интервю пред The Daily Beast с присъщата му цинична наглост. \r\nУлтрадесният популистки национализъм – ето какво скоро ще управлява Европа, уверява Банън. Масовите движения вече са готови и чакат някой да активира техния потенциал: „Това ще стане мигновено – веднага щом натиснем копчето“. \r\nИ така, „алтернативата“ на Банън и неговите съучастници е да се построи трансатлантически алианс от широкия фронт на ултрадесните: националисти, шовинисти, расисти, мразещите мюсюлманите, антисемити, неофашисти и неонацисти и присъединилите се към тяхна наплашени маси, средната класа, която се бои да не загуби своето благополучие заради „мигрантите“, „бежанците“ и другите разпиарени заплахи – както през 30-те години на XX век малкия черничък „ариец“ плаши с „комунистите“ и „евреите“. \r\nЩо се касае до Русия, според мнението на Банън, Москва е в съюз с канцлера Меркел: „тя продаде контрола (над европейския пазар) на Русия за по-ниски цени на енергоносителите“. Затова Меркел заслужи неговия прякор „пълен фалшификат“. Тя, заедно с президента на Франция Еманюел Макрон, са главните мишени на Банън и неговата кампания в Европа. \r\nПри цялата демонстративна самоувереност и напор, успехът на Банън и неговия план не е очевиден. Не е много лесно да се намерят големи пари за такава идеология в Европа. За това говори и фактът, че на „Националния фронт“ му се наложи да стигне до Русия в търсенето на финансиране – никой в цяла Европа не даде. Независимо, че проектът на Банън би се харесал на богатите католически фундаменталисти и монархисти. На второ място, управляващите центристки партии нямат никакво намерение да отстъпват властта – и своите страни – на радикалите и службите за защита на конституционния строй работят за тях. Трето, по-голямата част от европейското общество, както и по-рано, е категорично против ултрадесните – те попадат на власт, както в Италия и Австрия, чрез коалиция с други сили. \r\nНай-накрая, те не могат да разчитат и на помощта на Русия. Трябва ли да се обяснява, че ултрадесен метеж – т.е. прото-фашистки и фашистки режими в Европа – съвсем не са в интерес на Русия. Русия знае какви жертви й струва Победата през XX век. Фашизмът през XXI век, с всичките му козметични разлики, преследва същите цели и покрай икономическата криза стремежът на капитала за радикализация на режимите се засилва. „Икономическият национализъм“, който практикува Доналд Тръмп, не е нищо друго освен икономическа война срещу Русия и по-конкретно за европейския газов пазар. Неговото изискване за увеличаване на вноските в НАТО означава по-нататъшно нарастване на военната инфраструктура по западните граници на Русия, а в ръцете на ултрадесните милитаристи тези въоръжения ще се превърнат в нови заплахи. \r\nИ още един очевиден момент. Текущата консолидация на ултрадесните се води от най-агресивните американски кръгове. Те не са против Америка – те са за още по-радикална Америка. Разбира се, вашингтонското силово подполие винаги е работило с европейските екстремисти: операция „Гладиус“ – тероризъм „под чуждо  знаме“ – бе провеждано от секретните кръгове на ЦРУ и НАТО с ръцете на европейските нацисти. Но сега тези същите кръгове, опаковали своята идеология в цветовете на „националната идентичност“, искат да се превърнат в масово движение. \r\nБанън се позиционира като противоположност на Сорос. Сорос нанесе гигантски вреди на руската властова система. Сорос категорично не е приятел на Русия, но от това не следва, че Банън е приятел на Русия. Древният афоризъм „Врагът на мой враг е мой приятел“ е бил добър за двуизмерната реалност, но в днешния многостранен свят такива примитивни паралели водят единствено до илюзии и грешки. \r\nБоксьора има два юмрука. Той работи ту с левия юмрук – условно силите на Демократическата партия, Сорос и Клинтън, ту с десния – условно Републиканската партия и нейния радикален фланг в лицето на Тръмп. А главата на боксьора е една. Нещо повече, от време на време той преминава към бой без правила, което така се нрави на Тръмп: той е притежавал не само конкурса „Мис Вселена“, но и компания-промоутър с говорещото само за себе си име Affliction – болка и страдания. И понякога се появяваше на ринга, за да свали водещия и да го обръсне до голо в знак на садистко доминиране. \r\nНе е ли именно това номерът, за който Тръмп и Банън готвят старата и славна Европа? \r\nПревод и редакция:", "date": "2018.08.07", "title": "„Експерт“ (Русия): „Движението“ на Стив Банън – против Сорос и против Русия"}
{"url": "http://www.focus-news.net/news/2018/08/07/2553922/dobrich-dzhaz-vecher-e-parvoto-sabitie-za-sezon-2018-v-rodnata-kashtata-na-opernata-pevitsa-konstantina-petkova.html", "text": "Джаз вечер е първото събитие за сезон ‘2018 в родната къщата на оперната певица Константина Петкова в село Пчеларово. Като домакин и организатор на музикалната вечер Константина Петкова съобщи, че почитателите на тази музика имат шанса да се насладят на джаз стандарти в изпълнение на гостуващи музиканти от световна величина - Антони Дончев (пиано), Димитър Семов (ударни) и Борис Таслев (контрабас), предаде кореспондентът на  Радио „Фокус” . Антони Дончев е композитор и пианист, диригент на Биг-бенда на Българското национално радио от 2011 г. Още като ученик дебютира като пианист на джаз-срещата в София през 1978 г. През 1985 г. заедно с Христо Йоцов създават „Акустична версия“. В периода 1987 – 1989 г. преподава в Музикалната академия в София. Пише музика за театър и кино - за игралните филми „Бягащи кучета“, „Любовното лято на един льохман“, „Приятелите на Емилия“, „Вагнер“, а също и за постановки за куклен театър. Плодотворно е сътрудничеството му с режисьора Теди Москов. Джаз вечерта ще започне в 19,00 часа на 9 август – четвъртък. Културните събития в къщата на оперната певица ще продължат и през следващите месеци с поетични срещи, театрални постановки и още интересни концерти.  \r\nЖулиета НИКОЛОВА", "date": "2018.08.07", "title": "Добрич: Джаз вечер е първото събитие за сезон ‘2018 в родната къщата на оперната певица Константина Петкова"}
{"url": "http://www.focus-news.net/news/2018/08/07/2553923/burgas-mezhdunaroden-turnir-po-tenis-na-masa-za-hora-s-uvrezhdaniya-i-veterani-sabira-v-zala-boycho-branzov-sastezateli-ot-5-darzhavi.html", "text": "Международен турнир по тенис на маса за хора с увреждания и ветерани ще събере в зала „Бойчо Брънзов“ състезатели от 5 държави – Турция, Гърция, Русия, Румъния и България. Това съобщиха от пресцентъра на  Община Бургас . Надпреварата ще се проведе на 11 и 12 август (събота и неделя) съответно от 10.00 и от 09.30 часа. Oрганизатор е Спортен клуб „Глухи и ветерани“, с подкрепата на Община Бургас. Състезателите ще спорят за отличията, разпределени в 5 групи по възраст. След това е надпреварата по двойки и накрая е откритият турнир. Призьорите в петте възрастови групи ще бъдат наградени с купи и медали.За отличилите се в турнира са предвидени парични награди. Първенецът ще получи 200 лева, вторият - 100 лева, а третият - 50 лева.", "date": "2018.08.07", "title": "Бургас: Международен турнир по тенис на маса за хора с увреждания и ветерани събира в зала „Бойчо Брънзов“ състезатели от 5 държави"}
{"url": "http://www.focus-news.net/news/2018/08/07/2553916/pazardzhik-artefakti-ot-tri-epohi-ot-selishtnata-mogila-kray-selo-kapitan-dimitrievo-sa-izlozheni-v-istoricheskiya-muzey-v-peshtera.html", "text": "Последните разкопки, провеждани в района на Селищната могила край село Капитан Димитриево, са правене преди около 20 години, каза за  Радио „Фокус“ – Пазарджик  Георги Шопов, директор на Историческия музей в Пещера. По думите му, самата могила е била праисторическо селище, което е съществувало преди повече от четири хилядолетия. „Могилата е с размери 140 на 11д метра. Началото на селището лежи в началото на VІ хил. пр. Хр., а животът му завършва в началото на ІІ хил. пр. Хр. В селищната могила  са представени всички степени на развитие на културата през посочения по-горе четири хилядолетен период: новокаменната епоха или неолит и ранната бронзова епоха. Местността предлага подходящи условия за дълготрайно обитаване, като съвсем наблизо тече река, а край нея бликат извори. На изток и юг се простират плодородни земеделски земи, а на запад се издигат гористите височини на Родопите, подходящи за лов на сърни, елени и диви свине“, уточни Шопов. Той каза също, че първите разкопки на могилата край с.Капитан Димитриево са предприети през 1947-48год. от Петър Детев от археологическия музей-Пловдив. \r\nРазкритата богата и със специфичен облик материална и духовна култура от с. Капитан Димитриево привлече вниманието на Европейската и световна праисторическа наука. Не случайно могилата бе посетена от професори от Япония, Германия и Англия, които проявяват голям интерес към нея, считайки я за основополагащ  репер на праисторията в Югоизточна Европа и заявиха желанието си да финансират проект за дългосрочни проучвания на селищната могила край с. Капитан Димитриево. \r\nАлбена ЖИЛЕКОВА", "date": "2018.08.07", "title": "Пазарджик: Артефакти от три епохи от Селищната могила край село Капитан Димитриево са изложени в Историческия музей в Пещера"}
{"url": "http://www.focus-news.net/news/2018/08/07/2553925/plovdiv-mazh-ot-grada-e-zalovil-nepoznat-v-doma-si.html", "text": "Около 04.40 часа вчера мъж от Пловдив е позвънил в полицията и съобщил, че е заловил непознат в дома си. Пристигналите незабавно на адреса служители на Шесто районно управление на МВР-Пловдив установили самоличността на извършителя – 28-годишен жител на областния град, влязъл противозаконно в жилището през незатворен прозорец. Това съобщиха от пресцентъра на  МВР . Мъжът бил отведен за едно денонощие в полицейския арест. Срещу него е образувано бързо производство за опит за кражба. Предстои материалите да бъдат внесени в прокуратурата.", "date": "2018.08.07", "title": "Пловдив:  Мъж от града е заловил непознат в дома си"}
{"url": "http://www.focus-news.net/news/2018/08/07/2553926/sport-bayer-leverkuzen-vze-pod-naem-shvedski-natsional-ot-anderleht.html", "text": "Байер Леверкузен взе под наем шведския национал Исаак Телин от Андерлехт. Съответната информация бе потвърдена от клуба от Първа Бундеслига. \r\n26-годишният нападател ще замести Жоел Похянпало, който ще остане извън терена за неопределено време поради контузия. С привличането на Исаак Телин Байер Леверкузен се надява да подсили нападението на отбора.", "date": "2018.08.07", "title": "Спорт: Байер Леверкузен взе под наем шведски национал от Андерлехт"}
{"url": "http://www.focus-news.net/news/2018/08/07/2553927/pazardzhik-415-kilograma-marihuana-sa-izzeti-ot-politsiyata-ot-dvorno-myasto-kam-neobitaema-kashta-v-selo-sinitevo.html", "text": "Служители от сектор „Противодействие на криминалната престъпност“ при областната дирекция са иззели марихуана, отглеждана в частен имот. Това съобщиха от пресцентъра на  МВР . Полицейска акция за противодействие на производството и разпространението на наркотици е проведена вчера. В хода й, в дворно място към необитаема къща село Синитево, община Пазарджик, криминалистите са открили засадени 35 растения марихуана с височина между един и два метра. Иззети са общо 41.5 килограма зелена листна маса. Имотът е собственост на 72-годишна жена от София, но към момента е необитаем. Работата по случая продължава, води се дознание.", "date": "2018.08.07", "title": "Пазарджик: 41.5 килограма марихуана са иззети от полицията от дворно място към необитаема къща в село Синитево"}
{"url": "http://www.focus-news.net/news/2018/08/07/2553929/plovdiv-zadarzhan-e-27-godishen-mazh-napadnal-klient-na-zavedenie-v-grada.html", "text": "Нарушител на обществения ред бе задържан от служители на Трето районно управление на МВР-Пловдив. Това съобщиха от пресцентъра на  МВР . Към 21 часа снощи на тел. 112 постъпила информация за възникнал конфликт в заведение на бул. „Дунав“. Пристигналият на мястото полицейски патрул заварил 27-годишен криминално проявен и осъждан пловдивчанин, във видимо нетрезво състояние. Мъжът отправял обиди и заплахи за саморазправа към останалите клиенти и бил нанесъл удари на един от тях. Впоследствие насочил агресивното си поведение и към униформените, опитвайки да осуети проверката. Извършителят е задържан за срок до 24 часа. Образувано е бързо производство по чл. 325, ал. 1 от НК.", "date": "2018.08.07", "title": "Пловдив: Задържан е 27-годишен мъж, нападнал клиент на заведение в града"}
{"url": "http://www.focus-news.net/news/2018/08/07/2553906/rtk-live-kosovo-kosovskiyat-vanshen-ministar-iska-genialnata-angela-merkel-da-bade-vklyuchena-v-razreshavaneto-na-balkanskite-problemi.html", "text": "Министърът на външните работи на Косово Беджет Пацоли призова канцлера на ФРГ Ангела Меркел да бъде включена в усилията за разрешаване на отворените въпроси между страните от Западните Балкани, предава  RTK Live . \r\n„Винаги съм бил на мнение, че освен  велик лидер, Ангела Меркел е и гениална жена. Нейната конструктивност, справедливост и сила да разрешава проблемите прави участието й в разрешаването на балканските проблеми във въпрос от съществено значение\", пише Пацоли в профила си в социалната мрежа „Фейсбук“.  Тереза Герова", "date": "2018.08.07", "title": "RTK Live (Косово): Косовският външен министър иска „гениалната“ Ангела Меркел да бъде включена в разрешаването на „балканските проблеми“"}
{"url": "http://www.focus-news.net/news/2018/08/07/2553917/gencho-genchev-kmet-na-svishtov-startira-remont-na-staroto-uchilishte-v-selo-tsarevets-i-prevrashtaneto-mu-v-moderna-folklorna-shkola.html", "text": "Започват строително-ремонтни дейности в старото училище в село Царевец и превръщането му в модерна фолклорна школа. Това каза за  Радио „Фокус“ – Велико Търново  Генчо Генчев, кмет на Община Свищов. Иновативният проект се реализира по програмата за трансгранично сътрудничество ИНТЕРРЕГ V-A Румъния – България 2014-2020. Наименованието му е „Традиция и танц – мост над Дунава“ и цели да популяризира културното наследство на двете държави, които си партнират. Община Свищов, заедно с Кметство Царевец, Народно читалище „Светлина-Царевец 1927“ и сдружение Фолклорен извор, са кандидатствали със създаването на културен център, който е получил одобрението на оценителната комисия. Подобен център ще има и в румънското кметство Контещи, като идеята е румънски танцови и певчески състави да се обучават на български фолклор, а нашенците да опознаят културното богатство на северната ни съседка.  \r\nГенчо Генчев обясни, че веднага след приключването на фестивала, който се проведе за осма поредна година в селото, стартират ремонтите, по отношение на инфраструктурата и изработването на стратегия и план, по които ще се работи през следващите 8 години, докато трае устойчивостта на проекта. „Вече имаме подписано споразумение с нашите партньори, до дни предстои да подпишем и договор. Поставили сме си висока цел – докато трае подобряването на материалната база на училището и превръщането му в културно – образователен център, ние веднага да изработим стратегия. Срока за изпълнение на целия проект е 3 години, а ние искаме до следващия фолклорен фестивал да бъдем готови с представянето на първия продукт, който ще излезе от центъра за песни, обичаи и традиции“, обясни Генчев. \r\nГрадоначалникът каза още, че оценителите са останали силно впечатлени от провеждането на фестивала в селото, който се е утвърдил като един културен продукт. По думите му, той е гаранция за развитието и устойчивостта на проекта и е ключов за бъдещото партньорство между двете държави. „Ще имаме възможност да предадем нашите обичаи и традиции чрез различни колективи от нашата община, а и не само, ще поканим състави от цяла България като партньори в този проект. Представителите на Румъния също ще предадат техните традиции и обичаи, ще покажат тяхното фолклорно изкуство. Ще има и съвместни участия между различните  състави, които са възприели песни, танци и ястия, които да приготвят отвъд Дунава и тук, в селото. Това се предвижда  до втората година. След това започваме да разтваряме пределите на нашата страна към интернационални партньорства. По този начин ще показваме нашия бит, култура, приемствеността между поколенията, това, което сме съхранили като традиции и обичаи“, обясни за бъдещото начинание Генчо Генчев. \r\nТой изрази увереност, че с необходимия опит, който притежават партньорите, ще превърнат проекта в успешен културен продукт, който ще спомогне за развитието на културния туризъм  и популяризирането на културното наследство. \r\nМария НЕДЕВА", "date": "2018.08.07", "title": "Генчо Генчев, кмет на Свищов: Стартира ремонт на старото училище в село Царевец и превръщането му в модерна фолклорна школа"}
{"url": "http://www.focus-news.net/news/2018/08/07/2553931/burgas-prodalzhava-podavaneto-na-zayavki-za-uchastie-vav-vetrohodnata-regata-kor-karoli.html", "text": "Продължава подаването на заявки за участие във ветроходната регата „Кор Кароли“. Официално състезанието ще се проведе от 11-15 август, като стартът е в Бургас с „Про-Ам“ гонка, която ще бъде на 11 август, от 13.00 ч. това съобщиха от пресцентъра на  Община Бургас . Същият ден, от 19.00 часа на Пристанище-Бургас ще се състои церемонията по откриването на надпреварата. Официалната състезателна програма започва на 12 август, в 11.00 ч. със старт на първия етап от Бургас – о-в Св. Иван – Бургас. Тази година отново Община Бургас и Пристанище Бургас са партньори на фондация \"Кор Кароли\" във връзка с организирането и провеждането на едноименното състезание.  \r\nТаксата за участие на човек е 10 лв. Такса за лодките, независимо от тяхната големина няма да има. Таксите могат да се плащат и на място. Средствата ще бъдат насочени за организиране и провеждане на самото състезание и за годишната церемония „Златен глобус“ на Фондацията. Последните гонки са във варненския залив на 15 август, като същия ден ще бъде и награждаването.  \r\nОрганизационният комитет на регата „Кор Кароли“ обявява, че поради невъзможност и отказ от страна на „Марина Порт“ Созопол да домакинства флотилията от яхти, участващи в регатата, маршрутът на втора и трета състезателни гонки, които ще се проведат на 12.08 /неделя/ и 13.08 /понеделник/, е променен както следва: \r\n- 12 август (неделя) – старт Бургас – о. Свети Иван – Бургас; \r\n- 13 август (понеделник) – старт Бургас – Свети Влас.", "date": "2018.08.07", "title": "Бургас: Продължава подаването на заявки за участие във ветроходната регата „Кор Кароли“"}
{"url": "http://www.focus-news.net/news/2018/08/07/2553930/stara-zagora-sreshta-uspeshen-start-s-karmeneto-provede-v-kazanlak-mestnata-struktura-na-la-leche-liga.html", "text": "За десета поредна година Казанлък бе част от Световната седмица на кърменето, която се проведе от 1 до 7 август, предаде кореспондент на  Радио „Фокус“ . Десетки майки се включиха в организираната от местната структура на Ла Лече Лига тематична среща. Темата на срещата бе „Успешен старт с кърменето” и бе водена от Мариана Сарачева, инструктор по кърмене в местната Ла Лече Лига. Събитието бе подкрепено от Сдружение „Бъдеще за децата” с директор Мария Гинева.  \r\nСедмицата на кърменето се провежда за 26-и път по цял свят.Тази година тя премина под мотото „Кърменето – основа на живота“. \r\nСарачева поясни още, че Ла Лече Лига е организация с нестопанска цел, изцяло доброволческа, която има за цел да подкрепя и информира кърмещите майки, да провежда обучения на медицински лица и майки с опит в кърменето. \r\nСлавяна ГАЙДАРОВА", "date": "2018.08.07", "title": "Стара Загора: Среща „Успешен старт с кърменето“ проведе в Казанлък местната структура на Ла Лече Лига"}
{"url": "http://www.focus-news.net/news/2018/08/07/2553932/faz-letishteto-vav-frankfurt-na-mayn-e-chastichno-zatvoreno-zaradi-problemi-sas-sigurnostta.html", "text": "Международното летище във Франкфурт на Майн – едно от най-големите в Европа, е частично затворено заради „проблеми със сигурността“, съобщава националният ежедневник  Die Frankfurter Allgemeine Zeitung . \r\nСъгласно разпространената информация, е засегнат Терминал 1 на летището, където полетите са били незабавно преустановени. Най-малко един човек е проникнал в зоната за сигурност без разрешение, поясниха от полицията. По данни на летищния оператор Fraport до 13.30 часа местно време (14.30 часа българско време) са били отменени 49 полета.  \r\nОрганизирано е раздаването на храна и напитки за засегнатите пасажери, подчертават от редакцията. Тереза Герова", "date": "2018.08.07", "title": "FAZ: Летището във Франкфурт на Майн е частично затворено заради „проблеми със сигурността“"}
{"url": "http://www.focus-news.net/news/2018/08/07/2553933/aleksi-stratiev-ekspert-po-patna-bezopasnost-v-perioda-yuli-septemvri-se-sluchvat-edni-ot-nay-tezhkite-intsidenti-na-patya-s-nay-mnogo-zhertvi.html", "text": "През лятото можем да очакваме увеличение на инцидентите на пътя. Статистиката показва, че месеците юли, август и септември са едни от най-тежките  през годината, в които се случват произшествия с най-много жертви. Това каза експертът по пътна безопасност Алекси Стратиев в интервю за  Агенция „Фокус“ . „Основната причина за това е интензивният трафик. През лятото доста много хора пътуват в различни посоки и разбира се, колкото повече автомобили са на пътя, толкова по-често е възможно да се случи грешка, която да доведе до пътнотранспортно произшествие“, поясни Стратиев. Интензивността на движението и дисциплината на водачите спомагат към това през тези месеци почти двойно да се увеличават загиналите в сравнение със зимните месеци, коментира експертът. По думите му една от причините за инцидентите през лятото е и горещото време, което също оказва влияние на водачите.  \r\nДеница КИТАНОВА Пълния текст на интервюто четете по-късно в „Мнение”", "date": "2018.08.07", "title": "Алекси Стратиев, експерт по пътна безопасност: В периода юли – септември се случват едни от най-тежките инциденти на пътя с най-много жертви"}
{"url": "http://www.focus-news.net/news/2018/08/07/2553934/yambol-avtobusniya-park-v-grada-se-obnovyava-napalno-ot-1-septemvri.html", "text": "От 1 септември т. г. автобусният парк по всички линии на градския транспорт в Ямбол се подменя с нови коли. Това ще гарантира много по-високо качество на услугата, превръщайки Ямбол в един от градовете в страна с най-комфортни,  съвременни и екологични автобуси. Това обявиха на съвместна пресконференция кметът Георги Славов и представители на фирмата превозвач „Юнион Ивкони“ в лицето на изпълнителния директор Георги Атанасов и Ивайло Константинов, представител на собствениците, съобщиха от пресцентъра на  Община Ямбол . \r\nНовите колите са модел MAN A21-4610/3T/Voit, с капацитет 32 седящи места, климатизирани,  оборудвани с всички съвременни електронни системи за сигурност, видеонаблюдение и контрол.  Инвестицията е за над 1 млн. евро от страна на фирмата, като подмяната по никакъв начин не обременява финансово общината, няма да се отрази и на настоящата цена на автобусните билети.  \r\nПълното обновяване на автопарка е резултат от постъпателните съвместните усилия на общината и превозвача за осигуряване на удобен и надежден градски транспорт. „Изключително удовлетворен съм от това, което успяхме да постигнем, сподели кметът Георги Славов, подчертавайки че решаването на проблема с транспортното обслужване е процес, който продължава вече 10 години. Той изтъкна безспорните предимства за града от една страна в сферата на екологията, тъй като автобусите отговарят на всички съвременни екологични изисквания. От друга страна предоставят комфорт и удобства, каквито съществуват на много малко места в страната. \r\nЯмбол за нас е пилотен проект, с който искаме да покажем на цяла България, че това е пътят за подобряване на обслужването – чрез инвестиции и доверие между страните, акцентира Ивайло Константинов.  \r\nС цел предварително запознаване на потребителите на услугата с новите системи за таксуване и с режима на качване и слизане, в продължение на две седмици два демонстрационни автобуса ще бъдат разположени на оживени места в града – източно от сградата на община Ямбол и на ул. „Търговска“ в района на „старата автогара“. Всеки ден между 10.00-12.00 и 17.00-19.00 часа желаещите могат да се качат в превозното средство и да се информират за начина на таксуване и ползване на автобусите, за което ще бъдат консултирани от служители на фирмата-превозвач.", "date": "2018.08.07", "title": "Ямбол: Автобусния парк в града се обновява напълно от 1 септември"}
{"url": "http://www.focus-news.net/news/2018/08/07/2553937/yambol-okrazhnata-prokuratura-predade-na-sad-mazh-obvinen-za-razprostranenie-na-visokoriskovi-narkotichni-veshtestva.html", "text": "Окръжна прокуратура – Ямбол предаде на съд Генчо И. Той е подсъдим за това, че във времето от 22 януари 2018 г. до 8 март 2018 г., в град Ямбол, при условията на продължавано престъпление, без надлежно разрешително, разпространил 2,089 гр. високорисково наркотично вещество 5F-ADB/5F-MDMB-PINACA. Това съобщиха от пресцентъра на  Апелативна прокуратура-Бургас . 0,271 гр. той продал на А.Н. от гр.Ямбол на 22.01.2018 год., около 22.20 ч. за сумата от 4 лв.; 0,502 гр. продал на А.Ш. от гр.Ямбол на 27.01.2018 год., около 12.30 ч. за сумата от 4 лв.; 0,393 гр. продал на М.К. от гр.Ямбол на 27.01.2018 год., около 13.15 ч. за сумата от 3,50 лв.; 0,371 гр. продал на Ф.Г. от гр.Ямбол на 27.01.2018 год., около 14.15 ч. за сумата от 3,50 лв.; 0,427 гр. продал на С.Д. от гр.Ямбол на 08.03.2018 год., около 10.00 ч. за сумата от 10 лв. и 0,125 гр. продал на А.Я. от гр.Ямбол на 08.03.2018 год., около 10.00 ч. за сумата от 4 лв., и на 08.03.2018 г. в гр.Ямбол, в къща, без надлежно разрешително държал с цел разпространение 14,761 гр. високорисково наркотично вещество 5F-ADB/5F-MDMB-PINACA, като деянието е извършено в условията на опасен рецидив – престъпление по чл.354а, ал.ІІ, т.4, вр.ал.1, пр.4-то и 5-то, вр.чл.26, ал.1, вр.чл.29, ал.І, б.„а” от НК. \r\nОкръжен съд – Ямбол е насрочил съдебното заседание по делото за 9 август 2018 г.", "date": "2018.08.07", "title": "Ямбол: Окръжната прокуратура предаде на съд мъж, обвинен за разпространение на високорискови наркотични вещества"}
{"url": "http://www.focus-news.net/news/2018/08/07/2553936/sofiya-direktorat-na-op-ekoravnovesie-veselin-asenov-shte-otchete-deynostta-na-predpriyatieto-za-mesets-yuli-na-preskonferentsiya-na-8-avgust.html", "text": "Директорът на ОП „Екоравновесие“ Веселин Асенов ще даде утре, 8 август в 11.00 часа пресконференция, на която ще отчете дейността на общинското предприятие за месец юли. Това съобщиха от пресцентъра на  Столична община . Пресконференцията ще се състои в централния офис предприятието на „Мария Луиза“ 88.", "date": "2018.08.07", "title": "София: Директорът на ОП „Екоравновесие“ Веселин Асенов ще отчете дейността на предприятието за месец юли на пресконференция на 8 август"}
{"url": "http://www.focus-news.net/news/2018/08/07/2553940/veliko-tarnovo-nad-13-kilograma-kanabis-sa-izzeli-sluzhiteli-na-politseyskite-upravleniya-v-oblastta.html", "text": "Над 13 килограма канабис са иззеха служители на полицейските управления в Полски Тръмбеш и Велико Търново, съобщиха от  Областна дирекция на МВР – Велико Търново . Вчера при извършена проверка в жилище в с. Павел, обитавано от 51-годишен мъж, неизвестен до момента на полицията са установени засадени 65 растения от рода на конопа, с тегло на листната маса 13,7 кг. При полеви наркотест растението е реагирало на канабис. По случая е започнато досъдебно производство. Снощи в 20,25 ч. на кръстовище в областния град е извършена проверка на 18-годишно момче от същия град, в хода на която в него са намерени и иззети около 2 грама тревиста маса. При извършен полеви наркотест тя е реагирала на канабис. Младежът е задържан с полицейска мярка до 24 часа. По случая е образувана преписка.", "date": "2018.08.07", "title": "Велико Търново: Над 13 килограма канабис са иззели служители на полицейските управления в областта"}
{"url": "http://www.focus-news.net/news/2018/08/07/2553939/inzh-simeon-efremov-dgs-parvomay-nyamame-znachitelni-shteti-naneseni-ot-abiotichni-i-biotichni-faktori-po-gorite-v-nashiya-obhvat.html", "text": "Основната дейност на Държавно горско стопанство (ДГС) „Първомай“ е опазване и съхраняване на горите, които се намират под нашия обхват. Това каза за  Радио „Фокус“ – Пирин  инж. Симеон Ефремов, директор на стопанството. По думите му всички, които работят в структурата, се занимават ѝ с полагане на грижи за укрепването и здравословното им състояние на горите. „Друга наша дейност е опазването на горите от незаконно посегателство. Също така полагаме грижи за дивеча и рибата на територията на ДГС „Първомай“, каза още инж. Ефремов. Той добави, че горите, които се намират на територията на стопанството са в добро състояние.  \r\n„До момента нямаме значителни щети, нанесени от абиотични и биотични фактори, така че в общи линии състоянието на горите при нас е добро“, подчерта инж. Ефремов. Той коментира, че имат много добра координация с Община Петрич и работят без проблеми. „На този етап нямаме никакви спънки от тяхна страна. Винаги, когато могат ни оказват пълно съдействие във всяко едно отношение. Наскоро например имахме организирана среща от страна на общината с всички кметове и кметски наместници във връзка с предстоящата кампания по снабдяването на местното население с дърва. Тогава се разбрахме те да ми подготвят списъци по места с местното население“, заяви инж. Ефремов. Той допълни, че когато имат нужда от съгласуване на проекти и предвижването им по общинските комисии, винаги имат разбиране. \r\nЛивия НИНОВА", "date": "2018.08.07", "title": "Инж. Симеон Ефремов, ДГС „Първомай“: Нямаме значителни щети, нанесени от абиотични и биотични фактори по горите в нашия обхват"}
{"url": "http://www.focus-news.net/news/2018/08/07/2553943/sofiya-evropeyska-stolitsa-na-sporta-i-stolichna-obshtina-organizirat-ofitsialno-otkrivane-na-fotoizlozhbata-na-geo-kalev-sofiya-na-edno-kolelo.html", "text": "София - Европейска столица на спорта и Столична община организират официално откриване на фотоизложбата на Гео Калев \"София на едно колело\". Това съобщиха от пресцентъра на  Общината . Една история за едно колело с което можеш да обиколиш Земята. Едно колело, което променя и дава криле. Церемонията по откриването на изложбата ще се проведе от 17.00 ч. на 8 август в Градската градина, срещу Народен театър \"Иван Вазов\".", "date": "2018.08.07", "title": "София - Европейска столица на спорта и Столична община организират официално откриване на фотоизложбата на Гео Калев \"София на едно колело\""}
{"url": "http://www.focus-news.net/news/2018/08/07/2553938/amerikanskoto-posolstvo-v-ankara-sasht-prodalzhavat-da-badat-priyatel-i-sayuznik-na-turtsiya-vapreki-naprezhenieto.html", "text": "САЩ продължават да бъдат солиден приятен и съюзник на Турция, въпреки продължилото напрежението между двете съюзнички в НАТО, заявиха от американското посолство в Анкара във вторник, предава  Reuters . \r\nОт посолството добавиха, че двете страни продължават да имат активни икономически взаимоотношения. \r\nВ социалната мрежа „Туитър“ посолството разкритикува и медийните информации, цитиращи американски представител, който е заявил че турската лира ще падне до стойност от 7 спрямо щатския долар, като „измислени и необосновани“.  Йонислав Дочев", "date": "2018.08.07", "title": "Американското посолство в Анкара: САЩ продължават да бъдат приятел и съюзник на Турция, въпреки напрежението"}
{"url": "http://www.focus-news.net/news/2018/08/07/2553924/tass-mvnr-na-rusiya-izrazi-razocharovanie-ot-vazstanovyavaneto-na-amerikanskite-sanktsii-sreshtu-iran.html", "text": "Възстановяването на американските санкции срещу Иран е насочено към сриването на ядрената сделка и предизвиква дълбокото разочарование на Москва. Това се казва в разпространен от Министерството на външните работи на Руската федерация коментар, предава  TACC . \r\n„Дълбоко разочаровани сме от стъпките на САЩ по възстановяването на санкциите срещу Иран. Налагането на първия пакет от американски рестрикции е насочено към срив на изпълнението на Съвместния всеобхватен план за действие, от който Вашингтон излезе едностранно на 8 май. Това е ярък пример за продължаващата практика на Вашингтон да нарушава резолюция 2231 на Съвета за сигурност на ООН, да нарушава международното право“, се казва в разпространения текст. Тереза Герова", "date": "2018.08.07", "title": "ТАСС: МВнР на Русия изрази „разочарование“ от възстановяването на американските санкции срещу Иран"}
{"url": "http://www.focus-news.net/news/2018/08/07/2553947/stolichna-obshtina-organizira-razdavane-na-mineralna-voda-na-8-avgust-vav-vrazka-s-visokite-letni-temperaturi.html", "text": "На 8 август, във връзка с високите летни температури, Столична община организира раздаване на минерална вода от 13.30 часа. Това съобщиха от пресцентъра на  Общината . Водата ще се раздава на площадното пространство при храма „Св.Неделя” и на Орлов мост - при езерото „Ариана”.  Водата e осигурена като дарение от „Девин” АД и ще бъде раздавана от служители на община до изчерпване на количествата.", "date": "2018.08.07", "title": "Столична община организира раздаване на минерална вода на 8 август, във връзка с високите летни температури"}
{"url": "http://www.focus-news.net/news/2018/08/07/2553945/gerb-kresna-poiska-obshtestveno-obsazhdane-za-opredelyane-tsenite-za-polzvane-na-mineralnata-voda-bsp-otkaza.html", "text": "Местната структура на ГЕРБ в община Кресна отново алармира за незачитане на принципа за демократичен диалог от страна на групата на общинските съветници на БСП и кмета Николай Георгиев (БСП). Това съобщиха от пресцентъра на  ГЕРБ . \r\nНа последната сесия на Общински съвет – Кресна беше обсъдено бъдещето на местните минерални извори и добиваните от тях водни ресурси, във връзка с новите изменения на Закона за водите. С измененията в закона отпадат концесиите за минерални водѝ и се дават правомощия на Общински съвет да определя цените за кубичен метър използвана минерална вода, а на кметовете – да сключват договори за ползване на водните богатства. \r\nГрупата на ПП ГЕРБ в местния парламент настоя определянето на цените и реда за ползването на минералните водѝ в общината да се направи задължително след провеждане на обществено обсъждане по темата, на което гражданите да бъдат информирани по въпроса и да изразят своето мнение. Идеята за сондиране и съобразяване с общественото мнение обаче не се хареса на групата на БСП и те директно гласуваха цени за кубичен метър вода и ред за ползване, категорично отхвърляйки всякакъв обществен диалог по темата. \r\nТемата за минералната и питейната вода за гражданите на Кресна е много наболяла – от остарялата инфраструктура и загуби по трасето, през неуспеха на станалата прословута водна асоциация в областта, провалена заради кмета на Кресна, до съмнения за опасни отлагания във водата и неуредици с използването на минералната вода в общината. Заради това, както и поради самата идея за демократично управление, местната структура на ПП ГЕРБ вярва и твърдо настоява, че такъв въпрос трябва обезателно да бъде обект на обществен диалог, а не да бъде решаван от шепа представители при затворени врата и без никаква гражданска осведоменост. \r\nОбщинските съветници на ПП ГЕРБ в общината се опасяват и че има предпоставки за опити за измами от бъдещите потребители на минералните водѝ. Тъй като цените са различни за различните типове потребление (например най-ниски са цените за промишлени цели, а най-високи – за лечебни) са възможни опити за възползване от слаби места в системата. До момента в общината контролът на ползването на минералните водѝ не се е доказал като особено ефективен и общинските съветници на ГЕРБ се страхуват, че това може да продължи и в бъдеще. \r\nСтруктура на ПП ГЕРБ в община Кресна смята, че общинското управление е длъжно да информира подробно и да се съобразява с волята на гражданите за всяко едно решение, което касае природните богатства на общината. Понеже тях ги е имало много преди нас и ще останат много след нас, изключително важно е с тях да се борави разумно, премислено, и по начин, който да бъде в най-добрия дългосрочен интерес на идните поколения.", "date": "2018.08.07", "title": "ГЕРБ-Кресна поиска обществено обсъждане за определяне цените за ползване на минералната вода, БСП отказа"}
{"url": "http://www.focus-news.net/news/2018/08/07/2553935/gazeta-express-nyama-da-ima-republika-srabska-v-kosovo-uveri-fatmir-limay.html", "text": "Председателят на Социалдемократическата инициатива и вицепремиер на Косово Фатмир Лимай заяви, че управляващите в Прищина нямат право да обсъждат от името на страната каквато и да било автономия или „Република Сръбска\" в Косово, съобщава електронното издание  Gazeta Express .  \r\n„При никакви обстоятелства не можем да приемем и позволим създаването на своеобразна Република Сръбска в Косово. Косово е по-важно от институционалните му лидери, а косовските граждани няма да приемат такова решение. Няма да приемем подобно нещо\", предупреди Лимай, като поясни, че това, което е в Босна и Херцеговина, разделението по етнически признак, не може да се случи в Косово. \r\nВ Косово, според Лимай, действителността е различна и няма да бъде допуснато разделянето му по модела на Босна.  \r\nКоментирайки заключителната фаза на диалога между Белград и Прищина, косовският вицепремиер заяви, че тя всъщност още не е започнала. Той поясни, че последната фаза на диалога означава правно обвързващо споразумение, което води до признаване и на двете страни. Тя няма да бъде ръководена от едно лице, а от преговарящ екип, съставен от управляващи и опозиционни партии, както и от представители на гражданското общество. Тереза Герова", "date": "2018.08.07", "title": "Gazeta Express: Няма да има Република Сръбска в Косово, увери Фатмир Лимай"}
{"url": "http://www.focus-news.net/news/2018/08/07/2553946/sport-taysan-fyuri-shte-e-sledvashtiyat-sapernik-na-diontey-uayldar.html", "text": "Тайсън Фюри е най-вероятният следващ съперник на Дионтей Уайлдър. Това потвърди президентът на Световния боксов съвет Маурисио Сюлейман. От няколко седмици двете страни преговарят за условията на боксовия мач и след потвърждението от Сюлейман изглежда, че преговорите са към своя край. Дионтей Уайлдър е настоящият световен шампион на Световния боксов съвет в тежка категория.", "date": "2018.08.07", "title": "Спорт: Тайсън Фюри ще е следващият съперник на Дионтей Уайлдър"}
{"url": "http://www.focus-news.net/news/2018/08/07/2553951/ek-malta-stava-22-rata-chlenka-na-evropeyskata-prokuratura.html", "text": "Само седмица след като Нидерландия се присъедини към новата Европейска прокуратура, днес Европейската комисия потвърди и Малта като 22-рата държава членка. Това съобщиха от  представителството на ЕК в България .  \r\n\"За мен е удоволствие да приветствам Малта като член на Европейската прокуратура. Преди месец се срещнах с малтийските власти. Те потвърдиха волята си да се борят с престъпленията срещу бюджета на ЕС. Можем да правим това заедно чрез Европейската прокуратура. Затова призовавам всички оставащи държави членки на ЕС да се присъединят към нея. Колкото повече държави се присъединят, толкова по-силна ще бъде прокуратурата\", заяви комисарят по въпросите на правосъдието, потребителите и равнопоставеността между половете Вера Йоурова.  \r\nНовата служба ще играе ключова роля в борбата с престъпленията срещу бюджета на Европейския съюз като финансови измами, корупция, пране на пари или сериозни трансгранични измами с ДДС за суми над 10 милиона евро. Европейската прокуратура ще започне да действа във всички държави участнички в края на 2020г.  \r\nКъм момента към Европейската прокуратура са се присъединили Австрия, Белгия, България, Хърватия, Кипър, Чехия, Естония, Финландия, Франция, Германия, Гърция, Италия, Латвия, Литва, Люксембург, Малта, Нидерландия, Португалия, Румъния, Словакия, Испания и Словения.  \r\nРешението за членството на Малта можете да прочетете  . То ще бъде публикувано утре в официалния вестник на ЕС.  \r\nПодробна информация за Европейската прокуратура ще откриете  .", "date": "2018.08.07", "title": "ЕК: Малта става 22-рата членка на Европейската прокуратура"}
{"url": "http://www.focus-news.net/news/2018/08/07/2553948/ombudsmanat-maya-manolova-shte-se-sreshtne-s-protestirashti-sreshtu-zastoyavaneto-v-park-vaptsarov-v-dimitrovgrad-na-8-avgust.html", "text": "Омбудсманът Мая Манолова ще се срещне утре, 8 август 2018 г., от 11.00 часа, пред Община Димитровград с протестиращи граждани, които я сезираха срещу застрояването в парк „Никола Вапцаров“. Те са против решението на Общински съвет - Димитровград от м. юни 2018 г. за откриване на процедура за изработване на Подробен устройствен план за регулация и застрояване на 15 дка от парка. Това съобщиха от пресцентъра на  Омбудсмана на Република Булгария . Хората искат да не се променя предназначението на горската територия за изграждане на жилищни сгради. \r\nИнициативен комитет вече е внесъл подписка, разписана от над 2 600 граждани, в която настояват местната власт да преразгледа решението си и да се съобрази с волята на димитровградчани.", "date": "2018.08.07", "title": "Омбудсманът Мая Манолова ще се срещне с протестиращи срещу застояването в парк „Вапцаров“ в Димитровград на 8 август"}
{"url": "http://www.focus-news.net/news/2018/08/07/2553949/api-vazstanoveno-e-dvizhenieto-na-pat-ii-15-miziya-oryahovo-feribot-oryahovo.html", "text": "Възстановено е  движението на път II -15 Мизия - Оряхово - ферибот Оряхово. Това съобщиха от пресцентъра на  Агенция \"Пътна инфраструктура\"  (АПИ).", "date": "2018.08.07", "title": "АПИ: Възстановено е  движението на път II -15 Мизия - Оряхово - ферибот Оряхово"}
{"url": "http://www.focus-news.net/news/2018/08/07/2553950/obshtina-haskovo-prevede-parviya-transh-ot-subsidiyata-za-sportnite-klubove.html", "text": "Община Хасково преведе първия транш от субсидията за спортните клубове. Средствата вече са по сметките на клубовете. Общата сума е близо 134 хиляди лева. Това съобщиха от пресцентъра на Община Хасково. Размерът на сумите е определен от комисия според  приета от Общинския съвет Наредба за условията и реда за финансово подпомагане на спортните клубове на територията на община Хасково. Предвидени са втори и трети транш на субсидията съответно през септември и октомври месец. \r\nОбщата сума, която ще получат спортните клубове от общинския бюджет е 400 хил. лв. в това число има сума за спорт на хора с увреждания и резерв. \r\nСубсидии са преведени на 23 клуба от индивидуални спортове и на 6 клуба от колективни спортове. Три от кандидатвалите за субсидия организации не са одобрени защото не отговарят на критериите на Наредбата.", "date": "2018.08.07", "title": "Община Хасково преведе първия транш от субсидията за спортните клубове"}
{"url": "http://www.focus-news.net/news/2018/08/07/2553928/gen-rumen-milanov-ekspert-po-natsionalna-sigurnost-aktsiyata-v-burgas-e-plyus-v-posoka-na-borbata-s-organiziranata-prestapnost.html", "text": "Акцията в Бургас е плюс в посока на борбата с организираната престъпност. Това каза ген. Румен Миланов, експерт по национална сигурност в интервю за  Агенция „Фокус“  по повод акцията по разбиването на организираната престъпна група в Бургас и залавянето на Димитър Желязков, известен като Митьо – Очите. По думите му действията на властите по време на акцията определено са адекватни. „Моята информация е само през медиите, но фактът, че има  данни за деяния, които по своята същност са престъпления, са съвсем адекватни.  Респективно турските власти са реагирали. Това е напълно разбираемо и законосъобразно“, каза ген. Миланов и  припомни, че поне до 2004 г. страната ни е имала онлайн телефонна връзка с Турската служба за борба с организираната престъпност. „С тях работехме перфектно – в рамките на закона на република България и на Република Турция. Така че най-вероятно сега тези отношения, независимо дали са добри или лоши като добросъседски, се базират на нормите на закона. Вярвам, че турската и българската полиция и прокуратура са действали съгласно закона“, допълни ген. Миланов. Според него обаче друг е въпросът как ще протече процедурата за екстрадицията на Димитър Желязков. По думите му това вече е въпрос на процесуални действия.  \r\nДеница КИТАНОВА Пълния текст на интервюто четете по-късно в „Мнение”", "date": "2018.08.07", "title": "Ген. Румен Миланов, експерт по национална сигурност: Акцията в Бургас е плюс в посока на борбата с организираната престъпност"}
{"url": "http://www.focus-news.net/news/2018/08/07/2553944/hristiyan-mitskovski-lider-na-vmro-dpmne-do-10-septemvri-shte-obyavim-dali-shte-boykotirame-referenduma-za-imeto.html", "text": "Председателят на опозиционната ВМРО-ДПМНЕ Християн Мицковски потвърди за скопската телевизия  „Канал 5“ , че до 10 септември партията ще обяви дали ще бойкотира референдума за името или ще призове македонците да гласуват „против“ договора с Гърция. \r\nМицковски подчерта, че е получил предложение да влезе в правителството, но отрече, че е поискал промени в Наказателния кодекс, което би означавало амнистия за предишното ръководство на ВМРО-ДПМНЕ. \r\nТелевизията припомня, че на 10 септември ще бъде даден официален старт на кампанията за референдума.  Тереза Герова", "date": "2018.08.07", "title": "Християн Мицковски, лидер на ВМРО-ДПМНЕ: До 10 септември ще обявим дали ще бойкотираме референдума за името"}
{"url": "http://www.focus-news.net/news/2018/08/07/2553953/aleksi-stratiev-ekspert-po-patna-bezopasnost-prez-lyatoto-shofyorite-tryabva-da-pravyat-po-chesti-pochivki-da-se-snabdyat-s-technosti-i-da-ne-se-uvlichat-sas-skorostta.html", "text": "През лятото шофьорите  трябва да правят по-чести почивки, да се снабдят с течности и да не се увличат със скоростта. Това каза експертът по пътна безопасност Алекси Стратиев в интервю за  Агенция „Фокус“ . По думите му времето през сезона предполага добри условия за шофиране и това донякъде подтиква водачите да превишават скоростта или да не се съобразяват с препоръчителната за даден участък. Той препоръча шофьорите по-често да правят почивки и задължително да ползват течности, най-вече вода, за да не се дехидратират. „Времето е прекрасно, нека се заредим с настроение и да имаме коректно отношение към всички останали участници в движението“, коментира Стратиев.  \r\nЕкспертът обърна внимание на пътуващите извън страната да носят в себе си необходимите документи и паспортите, когато пътуват извън ЕС. „Това не се отнася за Сърбия, тъй като имаме договореност с тях и се пътува с лични карти. Необходими са документите на автомобила, застраховките на автомобила, които са много важни, тъй като това е нещото, което се проверява“, поясни Стратиев.  \r\nТой обърна внимание, че дългото пътуване предполага автомобилът да е зареден, защото не се знае къде по пътя може да има места за зареждане. \r\nДеница КИТАНОВА Пълния текст на интервюто четете по-късно в „Мнение”", "date": "2018.08.07", "title": "Алекси Стратиев, експерт по пътна безопасност: През лятото шофьорите  трябва да правят по-чести почивки, да се снабдят с течности и да не се увличат със скоростта"}
{"url": "http://www.focus-news.net/news/2018/08/07/2553954/nikolay-nikolaev-rspbzn-burgas-nay-mnogo-intsidenti-s-gazovi-butilki-se-sluchvat-v-domovete-kadeto-butilkite-ne-se-proveryavat-periodichno.html", "text": "Най-много инциденти с газови бутилки се случват в домовете, където бутилките не се проверяват периодично. Това каза за  Радио „Фокус“ – Бургас  гл. инспектор Николай Николаев, началник на РС „Пожарна безопасност и защита на населението“ (РСПБЗН) – Бургас. По думите му това най-често се случва на терасите на жилища или в заведения, неспазили мерките за безопасност. \r\n„Хората вече омаловажават ползването на газта и не са толкова внимателни “, каза още Николаев. По думите му поради високите температури се получава разширение на газта и именно това е предпоставката за изтичане и за възникването на инциденти в последствие. \r\nСпоред него сред мерките за безопасност за употреба на газови бутилки са задължителнатото им техническо обслужване преди употреба, ненадвишаване на разрешения брой бутилки в една кухня, както и забраната за ползването им в сутеренни пространства. \r\n„Ако има изтичане на газ, е добре бутилката да се постави на открито и да се остави газта да изтече“, посочи още инспекторът. По думите му всеки уред, който е оставен без надзор и се ползва неправилно, е опасен. \r\nМария ГЕОРГИЕВА", "date": "2018.08.07", "title": "Николай Николаев, РСПБЗН – Бургас: Най-много инциденти с газови бутилки се случват в домовете, където бутилките не се проверяват периодично"}
{"url": "http://www.focus-news.net/news/2018/08/07/2553956/okrazhniyat-prokuror-na-plovdiv-rumen-popov-zadarzhan-e-politsay-ot-sdvr-za-nelegalen-trafik-na-afganistantsi.html", "text": "Задържан е полицай от СДВР за нелегален трафик на афганистанци. Това съобщи на брифинг окръжният прокурор на Пловдив Румен Попов, предаде репортер на  Радио „Фокус”- Пловдив . Трафикантите е трябвало да бъдат прекарани от Бургас към София. \r\nЗадържаният 29-годишният полицай е работил с група от още 3 души. Те са задържани в София. \r\nНа 5 август вечерта, група от лица, сред които и задържаният, с 4 автомобила започват да превозват хора от чужд произход от Бургас към София. В ранните часове на 6 август 6-ма от чужденците вече са били превозени в София. Трябвало е да се направи още един курс от Бургас към София и да бъдат превозени още 6-ма чужди граждани. При вторият курс, обаче, на няколко километра след Бургас автомобилът „Мерцедес“, с който са били превозвани втората група афганистанци, бива забелязан от полицията. На няколко пъти бива правен опит да бъде спрян, но безуспешно. „Не са били използвани технически средства за безопасност на превозваните“, обясни прокурор Попов. При последния опит шофьорът решава да отбие към Карлово. Отново последва опит за спирането му, но отново е безуспешен. В град Карлово мъжът изоставя 6-мата афганистанци. Изхвърля багажа им, но запазва по-ценните вещи, което е вид кражба, каза прокурорът. Малко по-късно, след като е обявен за общодържавно издирване, водачът е задържан в град Пирдоп. У него е открита служебна полицейска карта, от която става ясно, че той е служител на Охранителна полиция към СДВР. В това на обувката му е открито и прахообразно вещество, което да го държи буден. Тепърва ще се установява дали това е наркотик. \r\nПолицията разкрива в апартамент в София още 16 души от афганистански произход, превозени от същия този полицейски служител срещу определена сума. По свидетелски показания сумата е била 2000 лева за всички. Групата превозени афганистанци се състои общо от 22 души. Тези, които са били изоставени в Карлово, са общо 6 души, всичките мъже на възраст между 16 и 22 години. В групата, открита в София, има 15 възрастни и едно дете, на около 10 години. \r\n„Досъдебното производство се води от Районна прокуратура Карлово и е по чл. 281, ал. 2 от НК, срещу лице, което противозаконно е помогнало на чужди граждани да пребивават в България”, каза прокурор Попов. В разследването участват полицаи от София, Бургас и Пловдив. \r\nЦветана ТОНЧЕВА", "date": "2018.08.07", "title": "Окръжният прокурор на Пловдив Румен Попов: Задържан е полицай от СДВР за нелегален трафик на афганистанци"}
{"url": "http://www.focus-news.net/news/2018/08/07/2553957/blagoevgrad-prez-tseliya-mesets-avgust-v-grada-se-provezhdat-bezplatni-sportni-zanimaniya-za-uchenitsite.html", "text": "През целия месец август в Благоевград се провеждат безплатни спортни занимания за учениците. Това каза за  Радио „Фокус“ – Пирин  Румяна Станоева, експерт в Община Благоевград. Тя добави, че инициативата се организира от общината и спортните клубове в града.  \r\n„Изготвен е график, с подкрепата на спортните клубове, като в спортните комплекси на Благоевград – Спортен комплекс „Пирин“, зала Скаптопара, откритите спортни площадки и други, децата могат да се възползват от занимания по различни спортове като баскетбол, лека атлетика, хокей на трева, тенис на корт, спортна гимнастика, шахмат и други. В общи линии тази година спортната ни програма за лятната ваканция е много разнообразна“, каза още Станоева. По думите ѝ всеки ден от този месец, децата ще могат да упражняват любимите си спортни занимания, както и да открият нови такива.  \r\n„За цялата програма се грижат лицензирани треньори, графика е публичен – качен е на страницата на Община Благоевград, на страницата на Спортен Благоевград, има я в залите, така че родителите могат да се свържат с нашите треньори. Не е необходимо предварително записване“, допълни Станоева. Тя подчерта, че основната цел на общината е младите хора да бъдат здрави, да бъдат активни и да имат добра двигателна култура, като за целта се реализира именно тази лятна занималня. \r\nЛивия НИНОВА", "date": "2018.08.07", "title": "Благоевград: През целия месец август в града се провеждат безплатни спортни занимания за учениците"}
{"url": "http://www.focus-news.net/news/2018/08/07/2553959/veliko-tarnovo-tehnologiya-za-pochistvane-na-plastiki-i-pametnitsi-e-testvana-v-grada.html", "text": "Технология за почистване на пластични фигури и паметници е тествана във Велико Търново. Инициативата е на зам.-кмета на Общината Ганчо Карабаджаков. Тестът е направен върху пластика на Альоша Кафеджийски, представляваща седнала жена, в парк „Дружба“. Това съобщи за  Радио „Фокус“ – Велико Търново  Ганчо Карабаджаков. Повърхностният слой на скулптурата е бил почистен от натрупаните лишеи, мъхове и мръсотии от градската среда с вода под налягане чрез специална водоструйка.  \r\n„След очистването, паметникът светна. Технологията е такава, че не наранява камъка. Това е само вода под високо налягане. Има и възможност за пясъчно третиране, но то се избягва, защото нарушава структурата на камъка“, допълни зам.-кметът. Той подчерта, че подобно почистване предстои да се извърши на всички каменни паметници и пластични фигури в града. Все още не е подписан договор с фирмата, извършила демонстрацията на техниката в парк „Дружба“. Карабаджаков подчерта, че при всички случаи ще се търси най-ниската цена за тази услуга, тъй като средствата в общинския бюджет, разпределени за почистване на паметниците, са малко. \r\nПо негови думи до 22 септември ще бъдат почистени знаковите паметници във Велико Търново. Ганчо Карабаджаков посочи, че за отбелязването на Независимостта на България, най-емблематичните скулптури в града ще бъдат почистени чрез новата технология, при която се използва вода под налягане. \r\nПрилагането на новия метод за отстраняване на мръсотията по пластиките започна от пластичните фигури в парк „Дружба“. След това ще бъдат почистени знаковите паметници в града. Дейностите ще продължат вероятно и след празника с мащабно почистване на каменните основи на паметника „Асеневци“. Ганчо Карабаджаков припомни, че на няколко пъти монументът става жертва на вандалски прояви. Той бе изрисуван с графити от недобросъвестни граждаи. Зам.-кметът допълни, че някой от паметниците в града не са почиствани от 20-30 и повече години. Върху частот тях са използвани препарати, но до сега такава техника не е прилагана. Почистването с вода под налягане става бързо и изключително ефективно. \r\nГанчо Карабаджаков посочи, че този метод не може да бъде прилагат върху бронзови пластики. Той допълни, че в града има няколко такива скулптури. Проблемът при тях е, че  покрай тях са били посадени борчета, които вече се станали с височина 5-6 метра и ги закриват. „Казусът е в това, че еколозите не дават тези дървета да се премахнат. Трябва да изместим  тези скулптури по-напред, но трябват специални разрешения. В момента мислим как да процедираме с  тези паметници“, допълни Карабаджаков. \r\nНадежда КРЪСТЕВА", "date": "2018.08.07", "title": "Велико Търново: Технология за почистване на пластики и паметници е тествана в града"}
{"url": "http://www.focus-news.net/news/2018/08/07/2553942/gen-rumen-milanov-ekspert-po-natsionalna-sigurnost-grupirovkite-ot-minaloto-ostanaha-v-istoriyata-no-ehoto-ot-tyahnata-deynost-vse-oshte-se-nosi.html", "text": "Групировките от миналото останаха в историята, но ехото от тяхната дейност все още се носи. Това каза ген. Румен Миланов, експерт по национална сигурност в интервю за  Агенция „Фокус“  по повод акцията по разбиването на организираната престъпна група в Бургас и залавянето на Димитър Желязков, известен като Митьо – Очите. Той поясни, че в България организираната престъпност е продукт от историческо минало. „То се формира от Прехода на държавната собственост в частна. В немалко случаи тя премина криминално и безспорно създаде една относително силна компонента на организираната престъпност, която така лесно няма да отшуми. Така или иначе този процес трябва да позатихне и затихва – естествено“, коментира ген. Миланов. Той обърна внимание и на  друго обстоятелство, което е в чисто човешки план. „Димитър Желязков много пострада от битката с организираната престъпност. Той загуби съпругата си, детето си, шурата си при един взрив в Несебър и това никак не е без значение. Това сигурно дава отражение върху неговите действия и поведение“, допълни още ген. Румен Миланов.  \r\nДеница КИТАНОВА Пълния текст на интервюто четете по-късно в „Мнение”", "date": "2018.08.07", "title": "Ген. Румен Миланов, експерт по национална сигурност: Групировките от миналото останаха в историята, но ехото от тяхната дейност все още се носи"}
{"url": "http://www.focus-news.net/news/2018/08/07/2553958/aneliya-grigorova-bchk-burgas-s-vseki-izminal-den-po-tova-vreme-na-godinata-zachestyavat-intsidentite-svarzani-s-voden-travmatizam.html", "text": "С всеки изминал ден по това време на годината зачестяват инцидентите, свързани с воден травматизъм. Това каза Анелия Григорова, специалист по водно спасяване към БЧК – Бургас, по време на информационна кампания, която се проведе на плажа до бункера в Бургас, предаде репортер на  Радио „Фокус“ – Бургас . По думите й хората трябва да не подценяват морето, защото то е колкото приятно, толкова и опасно. \r\n„Най-честите инциденти се получават от това, че плажуващите не спазват флаговата сигнализация, влизат в морето с дъвки в устата или обилно нахранени, а най-често - и употребили алкохол“, каза още Григорова. \r\nСпоред нея много хора подценяват опасността и от слънчеви лъчи и посещават плажа в най-горещите часове, което също води до инциденти като топлинни удари, например. \r\nТя посочи също, че БЧК – Бургас работи по три програми за превенция на инциденти във водата, насочени към децата и родителите, като проектите обхващат децата още от детската градина, от първи до четвърти клас и юношите. „Обясняваме много точно и ясно, чрез достъпни и адаптивни програми, колко е опасно е морето. Но и един басейн вкъщи е опасен, тъй като обикновено децата там остават без надзор. Затова е създадена и програмата „Дръж под око“, която обяснява на родителите, че децата не трябва да се оставят сами“, каза още Григорова. \r\nВеселина НИКОЛОВА", "date": "2018.08.07", "title": "Анелия Григорова, БЧК – Бургас: С всеки изминал ден по това време на годината зачестяват инцидентите, свързани с воден травматизъм"}
{"url": "http://www.focus-news.net/news/2018/08/07/2553962/sport-alisher-usmanov-se-e-saglasil-da-prodade-minoritarniya-si-dyal-v-arsenal.html", "text": "Руският бизнесмен Алишер Усманов се е съгласил да продаде 30-процентния си дял в английския футбол клуб Арсенал на мажоритарния собственик Стан Крьонке. Това е заявил самият Усманов пред ТАСС. Според информациите Крьонке е предложил на руския бизнесмен близо 600 милиона лири за дела му. Ако сделката се осъществи, американският бизнесмен ще получи контрола върху 97 процента от акциите на лондонския клуб.", "date": "2018.08.07", "title": "Спорт: Алишер Усманов се е съгласил да продаде миноритарния си дял в Арсенал"}
{"url": "http://www.focus-news.net/news/2018/08/07/2553960/aleksis-tsipras-skoro-shte-badat-razrusheni-3-200-obekta-v-atika.html", "text": "Гърция ще разруши хиляди незаконни сгради, заяви министър-председателят на Гърция Алексис Ципрас във вторник, предава македонската информационна агенция  „Макфакс“ . \r\nЦипрас, чието правителство беше остро критикувано заради липсата си на адекватна реакция по време на пожарите, поясни че разрушаването на 3 200 обекта в Атика ще започне незабавно и същото ще бъде направено и в столицата Атина. \r\nВ неделя Гърция обяви, че заменя началниците на полицията и пожарната си служба. Функцията на началник беше заета от двамата заместници в двете институции.  Йонислав Дочев", "date": "2018.08.07", "title": "Алексис Ципрас: Скоро ще бъдат разрушени 3 200 обекта в Атика"}
{"url": "http://www.focus-news.net/news/2018/08/07/2553963/kmetat-na-sofiya-yordanka-fandakova-zavarshi-remontat-na-mosta-na-ul-daskal-popandreev-v-kv-boyana-i-dvizhenieto-e-vazstanoveno.html", "text": "Завърши ремонтът на моста на ул. „Даскал Попандреев“ в кв. „Бояна“ и движението е възстановено. Това написа кметът на София Йорданка Фандъкова в официалната си страница в социалната мрежа  Facebook . “Изградени са нови парапети и мантинели, положена е нова мостова хидроизолация, пътна настилка и тротоарни блокове. Възстановен е и каменният зид на стария мост”, се посочва още в съобщението. \r\nФандъкова уточни, че тази година се ремонтират 10 по-големи мостови съоръжения, като в последните години са ремонтирани около 100. „В края на август започва ремонт на моста от Околовръстен път в посока кв. „Бояна“ – с нова настилка, тротоарни блокове, сигнализация, ограничителни елементи и парапети. Предстои да се реконструира мостът по пътя София – Кремиковци над Околовръстен път, както и ремонт на мостове в Нови Искър, на висящия пешеходен мост при вилната зона в Пасарел и други по-малки съоръжения“, пише още в съобщението.", "date": "2018.08.07", "title": "Кметът на София Йорданка Фандъкова: Завърши ремонтът на моста на ул. „Даскал Попандреев“ в кв. „Бояна“ и движението е възстановено"}
{"url": "http://www.focus-news.net/news/2018/08/07/2553964/radio-svobodna-evropa-makedoniya-sporove-mezhdu-vmro-dpmne-i-sdsm-za-publichniya-dalg-na-makedoniya.html", "text": "На 32.5 милиона евро възлиза търгът на министерството на финансите, чрез който гражданите на Република Македония ще бъдат задължени да плащат огромна сума пари, съобщиха във вторник от опозиционната ВМРО-ДПМНЕ, обвинявайки управляващия СДСМ, че само за един ден е задължил всяко средно четиричленно семейство да плати нови 4 000 денара, предава  Радио „Свободна Европа“  в македонската си редакция. \r\n„Гражданите тънат в дългове, не могат да свържат двата края, а СДСМ, Заев, Ангушев, Филипче и Шекеринска си делят народни пари с близките си и фирми, близки до СДСМ“, заявиха от ВМРО-ДПМНЕ. \r\nОт партията припомнят, че само за изминалите три месеца публичният и държавен дълг са нараснали главоломно, поради лошото управление на СДСМ: „Публичният дълг през изминалите три месеца се увеличи с 54 милиона евра, докато държавният дълг скочи с 29 милиона евро“, заявиха от ВМРО-ДПМНЕ. \r\nОт СДСМ отговориха, че твърдението, че дългът се е увеличил с нови 32 милиона евро не е вярно и че публичният дълг, създаден от ВМРО-ДПМНЕ, бележи спад за първи път в последните девет години. \r\n„Не е вярно твърдението, че дългът се е увеличил с 32 милиона евро. Заетите средства на днешния търг са за погасяване на дълга в същата седмица, а нетното задължаване не е 32 милиона, както невярно твърди ВМРО-ДПМНЕ“, заявиха от СДСМ. \r\nОт партията изтъкват и че ВМРО-ДПМНЕ, която е удвоила дълга и е създала огромни задължения, които сега се връщат, се опитва да излъже обществеността, докато в същото време дългът е поставен под контрол и се управлява отговорно.  Йонислав Дочев", "date": "2018.08.07", "title": "Радио „Свободна Европа“ (Македония): Спорове между ВМРО-ДПМНЕ и СДСМ за публичния дълг на Македония"}
{"url": "http://www.focus-news.net/news/2018/08/07/2553961/fokus-makedoniya-aleksis-tsipras-e-kategorichen-che-poveche-ne-mozhe-da-se-tolerira-bezkontrolnoto-zastroyavane.html", "text": "Болката за изгубените животи носи отговорност да се предприемат действия за това никога повече да не се допусне такава трагедия, заяви министър-председателят на Гърция Алексис Ципрас след завършването на среща с отговорните министри, по повод опустошителните пожари от 23 юли, предава македонската електронна медия  „Фокус“ . \r\nТой. обяви пакет от 20 спешни мерки за справяне с нелегалната урбанизация и незаконните сгради. \r\n„Безконтролното застрояване, което е заплаха за човешките животи, не може повече да се толерира. Всичко, което унищожава гори и плажове, което представлява опасност за човешкия живот, ще бъде унищожено. Това е нашето задължение към мъртвите. Но, още повече, това е нашият дълг към бъдещите поколения“, заяви гръцкият премиер. \r\nЦипрас изтъкна, че намерението на правителството му е ясно – да изгради наново засегнатите селища, но по законен начин, съобразявайки се с околната среда и животът на жителите и добави, че „никой и нищо няма да бъде забравено“. \r\n„Моето обещание, още от първия ден на тази трагедия, беше че всички аспекти ще бъдат разследвани чрез прозрачни процеси и експерти“, посочи той. \r\nНа срещата, която беше председателствана от Ципрас, участваха и министърът и заместник-министърът на околната среда и енергетиката, министърът на инфраструктурата, префектът на област Атика и представители на местната администрация.  Йонислав Дочев", "date": "2018.08.07", "title": "„Фокус“ (Македония): Алексис Ципрас е категоричен, че повече не може да се толерира безконтролното застрояване"}
{"url": "http://www.focus-news.net/news/2018/08/07/2553965/kyustendil-trafikat-po-avtomagistrala-struma-i-glaven-pat-e-79-v-oblastta-e-normalno-natovaren.html", "text": "Трафикът по автомагистрала „Струма“ и главен път Е-79 в Кюстендилска област е нормално натоварен. Това съобщиха за  Радио „Фокус“ – Кюстендил  от Областно пътно управление – Кюстендил. Движението по път III-107 в района на Рилски манастир от км 27+600 до км 27+800 се осъществява в една лента поради свличане на скална маса на пътното платно. Участъкът е сигнализиран с пътни знаци до 14 август. Движението в участъка Бобов дол – Жедна от км 14+800 до км 15+560 трябва да се осъществява с повишено внимание поради изграждане на ново трасе – усвояване на нови площи от км 14+850 до км 15+550. Участъкът е сигнализиран съгласно проект за временна организация и безопасност на движението до 08 септември. До 31 август движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. \r\nЛивия НИНОВA", "date": "2018.08.07", "title": "Кюстендил: Трафикът по автомагистрала „Струма“ и главен път Е-79 в областта е нормално натоварен"}
{"url": "http://www.focus-news.net/news/2018/08/07/2553966/varna-shestima-patsienti-sa-potarsili-lekarska-pomosht-v-otdelenieto-po-toksikologiya-v-grada-sled-ubozhdane-ot-morski-drakon-tazi-godina.html", "text": "Шестима пациенти са потърсили лекарска помощ в Отделението по токсикология във Варна след убождане от морски дракон тази година. Това каза в интервю за  Радио „Фокус“ – Варна  доц. д-р Снежа Златева, ръководител на Клиниката по интензивно лечение на остри отравяния и токсикоалергии към ВМА – МБАЛ Варна. Тя отбеляза, че случаите на убождане от рибата морски дракон намаляват. „Преди години имахме между 40 и 60 случая годишно, през 2017-та случаите са 25, а от началото на годината имаме шест-седем пациенти“, каза доц. Златева и допълни, че най-активни са месеците от май до октомври. Според доц. Снежа Златева рибарите вече са информирани и се пазят. \r\nМорският дракон обитава дъната на водоемите, като ползва за укритие пясъка. В него заравя цялото си тяло, освен очите, за да дебне плячката си. По наши води се среща в песъчливото дъно на Черноморското крайбрежие. Тялото има клиновидна форма, а размерите му достигат тези на морско попче. Главата е сплескана, със заоблена уста обърната нагоре, голямо чело и големи очи. Изключително сходна е с попче, по което се отличава от набраздения гръб. Окраската му е светло бежово кафява, зелена, а понякога бледо оранжева. Има тъмно кафяви, сини и жълти петна. Коремът е жълтеникав.Морският дракон е една от отровните риби в Черно море. В основата на първата гръбна перка има трилъчев шип с отровни жлези, които функционират дори тогава, когато рибата е мъртва. Отровата й не е смъртоносна, но създава болезнено усещане при убождане. Ако не се вземат навременни мерки и не се потърси лекарска помощ, може да доведе до сериозни последствия – засягане на кости, парализа и увреждане на стави. \r\nПо думи на д-р Златева убождането от морски дракон е сред опасностите, които крие морето. Тя допълни, че опасностите в Черно море са свързани основно с убождане от морски дракон, много по-малка опасност има от убождане от риба морски скат, както и от докосвания от медузи. Доц. Снежа Златева подчерта, че в клиниката най-често постъпват рибари, които се убождат на отровните шипове на рибата морски дракон. „Рибата морски дракон се крие в плитчините. Рибарите, които не я познават, я мислят за попче. При опит за откачане от въдицата рибата често убожда дори и опитни рибари с отровните шипове, които се намират на гърба, хрилете или около опашката“, добави доц. Златева. По думите й дори след месеци замразяване рибата е отровна, тъй като отровата в шиповете се запазва. „Това, което може да унищожи отровата, е горещата вода. Ако рибари се убодат на морски дракон и имат гореща вода, е добре да поставят в нея ръката си“, обясни специалистът. Доц. Златева отбеляза, че настъпването на тези риби, докато са заровени в пясъка, е рядко, което означава, че случаите с пострадали летовници не са много. \r\nТоксините от морските обитатели са обект на интензивно изучаване от 90-те години на ХХ век. Хранителните отравяния след консумация на мекотели и риба, както и инциденти с морски животни са описани в монографията на доц. д-р Снежа Златева „Морска токсикология“. Актуални за България са инцидентите с морски дракон, рядко с медузи и морски скат. У нас първите проучвания на токсина на морския дракон извършва д-р Живко Георгиев, а многогодишните наблюдения на доц. Златева са описани в монографията. \r\nДоц. д-р Снежа Златева посочи също, че в случай на убождане  от морски дракон задължително трябва да се потърси лекарска помощ. Тя заяви, че самолечението или неглижирането на подобна ситуация води до доста тежки последици, след които невъзможност да се свият пръстите на ръката 6 месеца до 1 година след убождането. „По крака сме виждали също места, които са изцяло обезчувствени. Пострадалите трябва непременно да посетят Клиниката по токсикология, за да получат един пълен обем на лечение, което е противоалергично и противовъзпалително. Тогава няма такива усложнения, затова убождането от морски дракон не бива да се пренебрегва“, добави доц. Снежа Златева. \r\nТя уточни, че морският скат, който се среща и във водите на Черно море, не напада активно. Обикновено водолази с харпуни преследват рибата морски скат и ако не успеят да избягат, тя може да ги убоде с отровния си шип. Могат и да я настъпят неволно, докато ловуват. Доц. д-р Снежа Златева отбеляза, че както морският дракон, така и морският скат съдържат нервна отрова. Затова тези риби са опасни и могат да причинят много сериозни увреждания. „По отношение на рибата морски скат рядко са описани смъртни случаи. Обикновено уврежданията са средно тежки към тежки. Шипът на морския скат е много по-голям и ако се забие в гърдите, има опасност да причини увреждане на голям кръвоносен съд“, добави доц. Снежа Златева. \r\nМарияна ВАЛЕНТИНОВА", "date": "2018.08.07", "title": "Варна:  Шестима пациенти са потърсили лекарска помощ в Отделението по токсикология в града след убождане от морски дракон тази година"}
{"url": "http://www.focus-news.net/news/2018/08/07/2553941/spetsializiraniyat-sad-ostavi-v-aresta-shestiya-zadarzhan-ot-grupata-na-mityo-ochite-kaloyan-kolev.html", "text": "Специализираният наказателен съд остави в ареста шестия задържан от групата на Димитър Желязков-Очите – 42-годишния Калоян Колев от Ямбол, предаде  БНР . На 5 август той се завърна от Испания и се предаде на разследващите органи, след като беше обявен за международно издирване. \r\nПред съда Колев заяви, че е напуснал страната на 29 юли със самолет до Испания. На 2 август е разбрал за провеждащата се специализирана акция и че е издирван. За Колев има данни, че миналата година е участвал в палежа на ресторант в курорта Слънчев бряг, стана ясно по време на заседанието.", "date": "2018.08.07", "title": "Специализираният съд остави в ареста шестия задържан от групата на Митьо Очите - Калоян Колев"}
{"url": "http://www.focus-news.net/news/2018/08/07/2553952/gazeta-express-proektostatutat-za-obshtnostta-na-srabskite-obshtini-vse-oshte-ne-e-predstaven-v-bryuksel.html", "text": "Ръководният екип начело на изработването на статута за Общността на сръбските общини все още не е предал проекта на Европейския съюз, въпреки по-ранните информации, че той ще бъде завършен на 4 август, пише базираното в Прищина албанско електронно издание  Gazeta Express . \r\nПроектостатутът се очаква да бъде обсъден на следващата среща на високо ниво между президента на Косово Хашим Тачи и неговият сръбски колега Александър Вучич. \r\nМая Кочиянчич, говорител на Върховния представител на ЕС по външната политика Федерика Могерини, заяви пред базирания в Прищина ежедневник „Zeri“, че Общността е една от темите, които се очаква да бъдат обсъждани по време на следващата среща на върха в Брюксел. \r\nПравителствени представители са заявили пред „Zeri“, че ръководният екип все още не е представил проекта пред правителството на Косово.  Йонислав Дочев", "date": "2018.08.07", "title": "Gazeta Express: Проектостатутът за Общността на сръбските общини все още не е представен в Брюксел"}
{"url": "http://www.focus-news.net/news/2018/08/07/2553968/blagodarstveno-pismo-e-izpratil-do-ministar-valentin-radev-zhitel-na-smolyan.html", "text": "Благодарствено писмо е изпратил до министър Валентин Радев жител на Смолян. Това съобщиха от пресцентъра на  МВР . Признателността на Александър Русинов е към служител на отдел „Криминална полиция“ в Районно управление на МВР-Смолян.  \r\nВ писмото си до министър Валентин Радев смолянчанинът разказва как служителите от Районно управление на МВР в областния град са издирили откраднатия му в началото на март  мобилен телефон, купен само преди три месеца, но в срок на изплащане през следващите 2 години, и на стойност около 400 лв. „Полицай Коруев ме изслуша внимателно и ме увери, че ако телефонът е бил предмет на престъпление, ще го намери и ще ми бъде върнат…Искам да изкажа своите най-искрени благодарности към него за положените усилия и професионализъм в решаването на случая. Вярвам, че ако има повече служители като него, ще живеем в по-сигурна среда и доверието в системата на МВР ще е още по-голямо.“, пише Русинов.", "date": "2018.08.07", "title": "Благодарствено писмо е изпратил до министър Валентин Радев жител на Смолян"}
{"url": "http://www.focus-news.net/news/2018/08/07/2553969/gencho-genchev-kmet-na-svishtov-shtastliv-sam-che-na-stsenata-na-folkloren-izvor-ima-priemstvenost-na-edno-bogatstvo-ot-pesni-tantsi-i-pastrota.html", "text": "Щастлив съм, че на сцената на „Фолклорен извор“ има приемственост на едно богатство от песни, танци, и пъстрота. Това каза за  Радио „Фокус“ – Велико Търново  Генчо Генчев, кмет на Община Свищов, член на журито, оценявало участниците в Националния фолклорен фестивал в село Царевец, и един от организаторите на успешния формат. „Имаме възможността с всяко издание да извоюваме нови приятелства, да се запознаваме с богатата съкровищница на българския фолклор. Не е тайна, че фолклора ми е хоби, страст, и мога да кажа, че колкото и  да го изучаваш, винаги има нещо ново, което да покаже“, каза Генчев.   \r\nТой посочи, че и тази година участниците са били с изключително ниво на подготовка и много състави са направили силно впечатление на оценяващото авторитетно жури. „Смея да твърдя, че фестивалът е с много добра оценка, както от членовете на журито, така и от всички, които са го посетили. Имаме над 130 колектива, които се връщат всяка година, това значи, че форматът им харесва , тук се чувстват добре и на мястото си“, коментира градоначалникът. Той каза още, че силен интерес за него представлява обредността, ритуалите, които се представят на сцената на фестивала. По думите му, тяхната подготовка изисква много време и опит, а всеки детайл трябва да е изпипан внимателно. \r\nМария НЕДЕВА", "date": "2018.08.07", "title": "Генчо Генчев, кмет на Свищов: Щастлив съм, че на сцената на „Фолклорен извор“ има приемственост на едно богатство от песни, танци, и пъстрота"}
{"url": "http://www.focus-news.net/news/2018/08/07/2553970/varna-initsiativa-pod-nadslov-lyato-v-bibliotekata-v-kvartal-asparuhovo-pomaga-na-detsa-v-cheteneto-na-knigite-ot-zadalzhitelnite-spisatsi.html", "text": "Инициатива под надслов  „Лято в библиотеката“ се провежда за поредна година в Народно читалище „Просвета 1927“ в квартал „Аспарухово“ във Варна. Всички деца с читателски карти могат да посещават неограничено читалнята по време на ваканцията, предаде репортер на  Радио „Фокус“ – Варна . Сред заниманията за малки и големи са предвидени четене на книги, драматизации по приказки, майсторене и оригами, тихи игри и попълване на читателските дневници със заглавия от задължителните списъци, обясни библиотекарят Живка Минева. По време на ваканцията много малчугани от квартал „Аспарухово“ посещават читалището, където могат да четат книжки заедно, както и да се включват в различни занимания и игри. Сред тях са четене на книжки под формата на игра на плюшени играчки, драматизации на приказки, редене на пъзели. Децата дори могат да се запознаят с дейността на библиотечните работници, да подреждат книгите и да лепят тези, които са захабени, каза още Живка Манева. Заниманията са безплатни и децата могат да посещават библиотеката неограничено, като присъствието на възрастен придружител с тях не е задължително. Според библиотекаря едно от любимите занимания на малчуганите е да хранят живи костенурки, които се отглеждат от работниците в читалището. \r\nДиана СТОЕВА", "date": "2018.08.07", "title": "Варна: Инициатива под надслов „Лято в библиотеката“ в квартал „Аспарухово“ помага на деца в четенето на книгите от задължителните списъци"}
{"url": "http://www.focus-news.net/news/2018/08/07/2553955/tass-turskiyat-zamestnik-vanshen-ministar-shte-oglavi-delegatsiyata-na-ankara-v-sasht.html", "text": "Новоназначеният заместник-министър на външните работи на Турция Седат Йонал ще оглави турската делегация по време на посещението в САЩ, където ще бъдат обсъдени съществуващите проблеми в отношенията между Анкара и Вашингтон, предава  ТАСС , като се позовава на източник от турското външно министерство. \r\n„Делегацията ще бъде оглавена от заместник-министъра на външните работи Седат Йонал“, заяви източникът.  Йонислав Дочев", "date": "2018.08.07", "title": "ТАСС: Турският заместник-външен министър ще оглави делегацията на Анкара в САЩ"}
{"url": "http://www.focus-news.net/news/2018/08/07/2553972/blagoevgrad-intenziven-e-trafikat-po-avtomagistrala-struma-i-glaven-pat-e-79-v-dvete-posoki.html", "text": "Интензивен е трафикът по автомагистрала „Струма“ и главен път Е-79 по направлението София – Кулата и обратно. Това съобщиха за  Радио „Фокус“ – Пирин  от Областно пътно управление – Благоевград. Натоварен е и трафикът по второкласен път 19 Симитли – Гоце Делчев в посока от и за Банско. Движението в участъка Ново Делчево – Кулата от км 152+000 до км 166+000 на автомагистрала „Струма“ трябва да се осъществява с повишено внимание поради косене на тревни площи в средна разделителна ивица. Преминаването се осъществява спрямо поставените пътни знаци от 07.00 до 17.00 часа до 10 август. В Област Благоевград не се извършват ремонтни дейности по първокласната, второкласната и третокласната пътна мрежа. През деня е регистриран един по-тежък пътен инцидент на пътя Петрич – Рупите. При него товарен автомобили е излязъл извън пътното платно, като е пострадал шофьорът на пътното превозно средство. \r\nНормално натоварен е трафикът по основните улици и булеварди в областния център. Пътните настилки са сухи и нормално проходими, времето е слънчево. Интензивен към този час е трафикът по булевардите „Васил Левски“, „Св. Димитър Солунски“ и „Св. св. Кирил и Методий“, както и по улиците „Славянска“ и „14-ти полк“. Ремонтни дейности се извършват по улица „Марица“, движението в някои участъци е ограничено. През деня няма  регистрирани тежки инциденти в града. Градския транспорт се движи по разписание и без отклонение от редовния си маршрут. Светофарните уредби са в изправност. \r\nЛивия НИНОВА", "date": "2018.08.07", "title": "Благоевград: Интензивен е трафикът по автомагистрала „Струма“ и главен път Е-79 в двете посоки"}
{"url": "http://www.focus-news.net/news/2018/08/07/2553977/blagoevgrad-tezhkotovaren-avtomobil-e-katastrofiral-na-patya-mezhdu-petrich-i-rupite.html", "text": "Тежкотоварен автомобил е катастрофирал на пътя между Петрич и Рупите, съобщи слушател на  Радио „Фокус“ – Пирин . По думите му моторното превозно средство е сам участник в движението, като се намира в страни от пътното платно. Най-вероятната причина за инцидента е спукана гума или загубен контрол на управлението от страна на водача. На място са били изпратени екипи на полицията и спешен център. \r\nПо данни от спешния център, шофьорът на автомобила е приет при тях за преглед. Към момента не е ясно какви травми е получил и дали нараняванията са сериозни. \r\nЛивия НИНОВА", "date": "2018.08.07", "title": "Благоевград: Тежкотоварен автомобил е катастрофирал на пътя между Петрич и Рупите"}
{"url": "http://www.focus-news.net/news/2018/08/07/2553975/sliven-kmetat-stefan-radev-se-sreshtna-sas-zlatniya-medalist-ot-olimpiadata-po-matematika-v-tayland.html", "text": "Кметът на Сливен Стефан Радев посрещна  в Общината Денис Сираков – завоювалия златен медал от „Турнирът на шампионите“ – Международна младежка олимпиада в Тайланд. Това съобщиха от пресцентъра на  Община Сливен . \r\n„Нашият град е имал много поводи за гордост през годините. И днес ти си един от тях. Биографията и постиженията ти са забележителни. Винаги съм смятал, че най-добрата инвестиция, която човек може да направи за себе си е да влага усилията си в образование, да се обучава и да разширява кръгозора си. Тези усилия рано или късно му се отплащат и твоите успехи са доказателство за това“, заяви кметът по време на срещата и връчи награда на младия шампион. \r\nОт своя страна младият математик сподели впечатленията си от олимпиадата в Банкок и благодари за подкрепата, която е получил да представи България и Сливен. Той подари на кмета традиционна тайландска шапка. \r\nНа срещата присъства и заместник – кметът Пепа Чиликова, която получи  цветно тайландско ветрило. \r\nВ състезанието, проведено на 28 юли ученици от 18 страни са участвали в надпреварата за отличията. Денис е бил поканен да представя България след като печели златен медал на квалификацията, проведена през април тази година в Стара Загора. \r\nПо повод 24 май през 2018 година Денис Сираков е награден от кмета на Стефан Радев за постигнати високи резултати за учебната 2017/2018г. Награден е от Общината и през учебните 2015/2016 и 2016/2017 г. \r\nУчастието му в Турнира на шампионите по математика се осъществява с подкрепата на Общински съвет –  Сливен. \r\nТалантливото сливенско дете може да се похвали с много национални и международни награди по математика. Носител е на златен медал от състезанието „Математически звезди 2018г.“ и бронзов медал в генералното класиране на България, организирано от „Академия 21 век“ в Пловдив. В края на месец юни е спечелил и медал на финала на международното състезание „Математика без граници“ в Несебър. \r\nДенис е член на фондация „Димитър Бербатов“ и стипендиант на Община Сливен.", "date": "2018.08.07", "title": "Сливен: Кметът Стефан Радев се срещна със златния медалист от олимпиадата по математика в Тайланд"}
{"url": "http://www.focus-news.net/news/2018/08/07/2553974/pregled-na-mezhdunarodnite-novini-do-18-chasa-agentsiya-fokus.html", "text": "Няма лесно и безболезнено решение на косовския въпрос. Това заяви държавният глава на Сърбия в рамките на пресконференция, предава белградското радио  B92 .  \r\nВучич подчерта, че „един от ключовите въпроси за бъдещето на Сърбия е да решим въпроса за Косово (и Метохия)\". Съгласно думите му, след подписването на Брюкселското споразумение, Сърбия е направила всичко по силите си, за да бъде надежден партньор не само на албанците, но и на международната общност. \r\n„Албанците, с мълчаливото съгласие или без ясна съпротива от страна на Европейския съюз, не са изпълнили единственото задължение – формирането на Общността на сръбските общини“, коментира Вучич, като същевременно припомни, че Белград ще настоява тя да бъде учредена.  \r\n„Ще ви разкрия още нещо. Съгласно споразумението от Брюксел, Общността на сръбските общини е тази, която ще предлага регионалния командващ на полицията в северната част на Косово. Тя ще издига четирима кандидати, от които Прищина ще избира един. Това не може да бъде направено днес, защото няма Общност на сръбските общини. Прищина определя регионалния началник на полицията\", подчерта Вучич. \r\nСъгласно думите му, пред Сърбия има два пътя. „Какво остава да направят сърбите в бъдеще? Има два възможни пътя. Първият е да учредят Общността на сръбските общини сами, тъй като Прищина не изпълни това своя задължение след повече от 1930 дни на разположение. Кой би могъл да им забрани? Но ако сърбите го направят, съществува опасност от едностранни действия, които ще послужат като повод на Прищина за окончателно уреждане на проблема със Севера. Ето защо нашият съвет към сърбите в Косово и Метохия е внимателно да следят развитието, за да не се застрашава безопасността на гражданите\", обясни сръбският президент.  \r\nВучич заяви, че трябва да се обърне специално внимание на защитените територии в Косово. „Ние ще решим проблема с имотите: с частна лична собственост на сърби, със собственост на търговски дружества, които са регистрирани в Сърбия извън и с имущество, притежавано от стопански субекти, които са регистрирани в Сърбия\", заяви Вучич и подчерта, че „този въпрос ще бъде един от ключовите и най-важните\". След това президентът попита дали трябва да бъде взето решение, което да донесе нещо добро на сърбите, или да се продължава по същия път, както досега.  \r\nСъгласно думите му, Сърбия е успяла да подобри позицията си и да бъде по-уважавана в преговорите, но същевременно допълни, че някои елементи в страната му не биха искали да бъде постигнато решение на косовския проблем. „Ясно Ви е, че е трудно да се постигне компромисно решение. Няма да позволя сърбите да останат без нищо, няма да им позволя да загубят правата си, сръбските манастири да останат незащитени. Дали това ще бъде нещо, за което ще празнуваме? Едва ли. Ако стигнем до решение, едва ли ще бъде за празнуване\", подчерта Вучич. \r\n„Знаех, че ще бъде обвинен, защото включихме въпроса за Косово и Метохия в националната ни стратегия, поради което не можем да разкриваме всичко пред обществото, за да не застрашим позицията си в преговорите. Водим се от рационализъм. Мнозина казват, че диалогът е неуспешен, но той всъщност е успешен“, увери Вучич.  \r\nСръбският президент подчерта още, че няма да организира референдум, на който евентуалното споразумение с Прищина ще бъде обвързвано с членството на страната в ЕС, защото гражданите трябва да имат възможност много ясно да се произнесат за договора с Косово, ако бъде постигнат такъв. \r\n***  Държавният глава на САЩ Доналд Тръмп отправи предупреждения към страните да не развиват бизнес отношение с Иран, подчертавайки, че последните санкции, наложени от Вашингтон на Техеран, са „най-хапещите“, предава  AFP .  \r\n„Санкциите срещу Иран са официално в сила, това са най-хапещите санкции, налагани някога, а през ноември те ще бъдат затегнати още\", написа Тръмп в сутрешния си туит. „Всеки, който прави бизнес с Иран, няма да прави бизнес със САЩ. Искам глобален мир, нищо по-малко\", допълни американският президент.  \r\nСанкциите, възобновени във вторник,  са насочени срещу достъпа до американски банкноти и ключови отрасли като автомобили и килими, но те едва ли ще предизвикат непосредствени икономически сътресения в Иран, коментира агенцията.  \r\nПазарите на Иран всъщност бяха сравнително високи, като рейлът се засили с 20% от неделя, след като правителството отпусна валутните правила и позволи неограничен, безмитен внос на злато и валута. \r\nНо втората порция санкции, влизаща в сила на 5 ноември, обхваща жизненоважния петролен сектор на Иран и може да нанесат значителни щети на икономиката му, дори ако ключови клиенти като Китай, Индия и Турция откажат да намалят доставките от Техеран.  \r\nНеодобрението на Тръмп към ядрената сделка стана ясно още в предизборната му кампания, а на 8 май тази година той пое ангажимент да изтегли САЩ от международното споразумение. Лидерът на Вашингтон взе решението, въпреки настояванията на другите страни по сделката - Великобритания, Китай, Франция, Германия, Русия и ЕС – САЩ да не се отказват от пакта, целящ да блокира опитите на Иран за разработване на ядрено оръжие. \r\n***  В рамките на пресконференция президентът на Сърбия Александър Вучич заяви, че е необходимо да се постигне решение на косовския въпрос възможно най-скоро. Съгласно думите му, сърбите и албанците трябва да изберат дали имат нужда от спокойно бъдеще или от това да продължават да убиват за територия, отбелязва електронното издание на водещия белградски ежедневник  „Политика“ \r\n„Моята позиция е напълно ясна и недвусмислена, ние се нуждаем от разрешаването на проблема възможно най-скоро. Първо, защото имаме нужда от дълготраен мир между сърби и албанци, и решение, което би означавало създаването на един вид гаранция за безопасността на нашите граждани\", подчерта Вучич по време на пресконференция в Белград. \r\nТой добави, че след постигането мир и дългосрочна стабилност Сърбия може изцяло да се съсредоточи върху икономическия напредък. Това ще доведе до засилване на чуждестранните инвестиции, но и до подобряване на имиджа на страната.  \r\n„Решението на косовския проблем е въпрос на оптимизъм на нацията и вяра в друго бъдеще\", подчерта Вучич, като същевременно зададе въпрос: „Ще продължаваме ли да се борим за територия и да убиваме и да броим кой ще има повече деца, за да си възвърне загубената кръв, или ще проправим тази пътека и ще наблюдаваме нещата по различен начин в бъдеще?\". \r\n***  Само слепец не може да види, че се работи за създаването на Велика Албания. Това предупреди министърът на външните работи на Сърбия Ивица Дачич в интервю за  РТС , цитирано от скопското електронно издание  „Фактор“ . \r\nСпоред Дачич основната пречка за подписването на договор с Прищина са максималистичните цели на управляващите в Косово, които искат признаване на независимостта на страната.  \r\nТой подчерта, че подялбата на Косово е идея, която лично той е споделял още преди десет години. Подобна позиция е имал и Зоран Джинджич (министър-председател на Република Сърбия от 2001 г. до 12 март 2003 г., когато е убит - бел.р.), но заради нея е навлякъл върху себе си гнева на западните страни.  \r\nДачич изрази увереност, че крайната цел на Прищина е да се изгонят сърбите, които са останали в Косово и с това да се изпълнят стъпките, които водят до създаване на Велика Албания и че само слепец не може да разбере политиката, която водят управляващите в най-младата държава на Балканите. \r\n***  Министърът на външните работи на Косово Беджет Пацоли призова канцлера на ФРГ Ангела Меркел да бъде включена в усилията за разрешаване на отворените въпроси между страните от Западните Балкани, предава  RTK Live . \r\n„Винаги съм бил на мнение, че освен  велик лидер, Ангела Меркел е и гениална жена. Нейната конструктивност, справедливост и сила да разрешава проблемите прави участието й в разрешаването на балканските проблеми във въпрос от съществено значение\", пише Пацоли в профила си в социалната мрежа „Фейсбук“. \r\n***  Възстановяването на американските санкции срещу Иран е насочено към сриването на ядрената сделка и предизвиква дълбокото разочарование на Москва. Това се казва в разпространен от Министерството на външните работи на Руската федерация коментар, предава  TACC . \r\n„Дълбоко разочаровани сме от стъпките на САЩ по възстановяването на санкциите срещу Иран. Налагането на първия пакет от американски рестрикции е насочено към срив на изпълнението на Съвместния всеобхватен план за действие, от който Вашингтон излезе едностранно на 8 май. Това е ярък пример за продължаващата практика на Вашингтон да нарушава резолюция 2231 на Съвета за сигурност на ООН, да нарушава международното право“, се казва в разпространения текст. \r\n***  Международното летище във Франкфурт на Майн – едно от най-големите в Европа, е частично затворено заради „проблеми със сигурността“, съобщава националният ежедневник  Die Frankfurter Allgemeine Zeitung . \r\nСъгласно разпространената информация, е засегнат Терминал 1 на летището, където полетите са били незабавно преустановени. Най-малко един човек е проникнал в зоната за сигурност без разрешение, поясниха от полицията. По данни на летищния оператор Fraport до 13.30 часа местно време (14.30 часа българско време) са били отменени 49 полета.  \r\nОрганизирано е раздаването на храна и напитки за засегнатите пасажери, подчертават от редакцията. \r\n***  Председателят на Социалдемократическата инициатива и вицепремиер на Косово Фатмир Лимай заяви, че управляващите в Прищина нямат право да обсъждат от името на страната каквато и да било автономия или „Република Сръбска\" в Косово, съобщава електронното издание  Gazeta Express .  \r\n„При никакви обстоятелства не можем да приемем и позволим създаването на своеобразна Република Сръбска в Косово. Косово е по-важно от институционалните му лидери, а косовските граждани няма да приемат такова решение. Няма да приемем подобно нещо\", предупреди Лимай, като поясни, че това, което е в Босна и Херцеговина, разделението по етнически признак, не може да се случи в Косово. \r\nВ Косово, според Лимай, действителността е различна и няма да бъде допуснато разделянето му по модела на Босна.  \r\nКоментирайки заключителната фаза на диалога между Белград и Прищина, косовският вицепремиер заяви, че тя всъщност още не е започнала. Той поясни, че последната фаза на диалога означава правно обвързващо споразумение, което води до признаване и на двете страни. Тя няма да бъде ръководена от едно лице, а от преговарящ екип, съставен от управляващи и опозиционни партии, както и от представители на гражданското общество. \r\n***  Председателят на опозиционната ВМРО-ДПМНЕ Християн Мицковски потвърди за скопската телевизия  „Канал 5“ , че до 10 септември партията ще обяви дали ще бойкотира референдума за името или ще призове македонците да гласуват „против“ договора с Гърция. \r\nМицковски подчерта, че е получил предложение да влезе в правителството, но отрече, че е поискал промени в Наказателния кодекс, което би означавало амнистия за предишното ръководство на ВМРО-ДПМНЕ. \r\nТелевизията припомня, че на 10 септември ще бъде даден официален старт на кампанията за референдума. \r\n***  Болката за изгубените животи носи отговорност да се предприемат действия за това никога повече да не се допусне такава трагедия, заяви министър-председателят на Гърция Алексис Ципрас след завършването на среща с отговорните министри, по повод опустошителните пожари от 23 юли, предава македонската електронна медия  „Фокус“ . \r\nТой. обяви пакет от 20 спешни мерки за справяне с нелегалната урбанизация и незаконните сгради. \r\n„Безконтролното застрояване, което е заплаха за човешките животи, не може повече да се толерира. Всичко, което унищожава гори и плажове, което представлява опасност за човешкия живот, ще бъде унищожено. Това е нашето задължение към мъртвите. Но, още повече, това е нашият дълг към бъдещите поколения“, заяви гръцкият премиер. \r\nЦипрас изтъкна, че намерението на правителството му е ясно – да изгради наново засегнатите селища, но по законен начин, съобразявайки се с околната среда и животът на жителите и добави, че „никой и нищо няма да бъде забравено“. \r\n„Моето обещание, още от първия ден на тази трагедия, беше че всички аспекти ще бъдат разследвани чрез прозрачни процеси и експерти“, посочи той. \r\nНа срещата, която беше председателствана от Ципрас, участваха и министърът и заместник-министърът на околната среда и енергетиката, министърът на инфраструктурата, префектът на област Атика и представители на местната администрация. \r\n***  Докато съдебното разследване на катастрофалните пожари от миналия месец в части от Атика набира скорост, експерти предупредиха за опасност от токсично замърсяване в районите, засегнати от пламъците, пише електронното издание на гръцкия вестник  Kathimerini . \r\nВ коментар за вестника, Димостенис Сариджанис, професор по екологично инженерство в Солунския университет, заяви че жителите, завръщащи се в Мати, Неос, Вуцас и Рафина – районите най-тежко засегнати от пламъците – трябва да използват хирургически маски и гумени ръкавици, когато почистват домовете си, и да ограничат престоя си там колкото се може повече. \r\nДоброволците помагащи в районите, трябва да предприемат същите мерки, предупреди професорът. \r\n„В този случай нямахме само пожар в гора. Бяха изгорени автомобили, имаше избухнали газови бутилки, запалено гориво и домове, строителни материали и пластмаса“, заяви Сариджанис. \r\n„Всичко това изпусна смесица от опасни токсични субстанции като диоксини, фурани, тежки метали и полиароматни въглеводороди“, добави той, отбелязвайки че всички тези химикали са се просмукали в земята. \r\nПепел и други отпадъци, които биват изметени от земята по време на почистването, не трябва да бъдат изхвърляни в обществените контейнери за отпадъци, а трябва да бъдат пакетирани и предадени на общинските власти, които ще се отърват от тях в подходящо съоръжение за токсични отпадъци“, поясни гръцкият професор. \r\nЕксперти от лабораторията по екологично инженерство на Солунския университет ще започнат систематично изследване върху замърсяването в районите, които са били засегнати най-тежко от пожарите. „Не искаме да всяваме паника, но задължително трябва да сме внимателни и да се пазим“, добави Сариджанис. \r\n***", "date": "2018.08.07", "title": "Преглед на международните новини до 18 часа (Агенция „Фокус“)"}
{"url": "http://www.focus-news.net/news/2018/08/07/2553971/yuliya-tsankova-folklorist-festivali-kato-folkloren-izvor-davat-vazmozhnost-da-se-opazi-vsichko-onova-koeto-sme-nasledili-i-se-predava-prez-pokoleniyata.html", "text": "Фестивали като „Фолклорен извор“ дават възможност да се опази всичко онова, което сме наследили и се предава през поколенията. Това каза за предаването „Добре дошли в Свищов“ на  Радио „Фокус“ – Велико Търново  Юлия Цанкова, изтъкнат фолклорист и председател на журито на Национален фолклорен фестивал „Фолклорен извор”, което се провежда в свищовското село Царевец. Според нея трудно успяваме да съхраним българския фолклор в днешно време. По думите й, той се разклонява многопластово в не добри посоки. „Формати като този, който се провежда толкова години в село Царевец, спомага да запазим обредите, обичаите, пословиците, песните, танците. Тук те се съхраняват, показват се, тук се вижда как се пренасят във времето и си мисля, че няма да загине фолклора ни“, посочи Юлия Цанкова.  \r\nТя коментира, че „Фолклорен извор“ е един уникален фестивал, в който всеки получава внимание и съвсем свободно показва това, което може. „Аз си мисля, че първите седем години отгледахме заедно това отроче, а то толкова бързо порасна, че се превърна в един Крали Марко. По всякакъв начин, сякаш иска да докаже „Да, това съм аз, вие ми дадохте пътя, но аз наистина вървя много уверено по него и мисля да стигна много далече“. Това е заявката на хората, които идват тук. Всичко това, разбира се, не би могло да случи, това пренасяне на фолклора във времето, тази сигурност и вяра, която изпитваме всички ние, че фолклора ни ще го бъде, ако я няма тази перфектна организация и това, което е много показателно, че кмета на Община Свищов Генчо Генчев и целият екип на фестивала, създават чувството у всеки един участник, че той е важен, че всеки е личност“, допълни тя. \r\nЦанкова подчерта, че участниците биват обединени от ценностите, които носи фолклора, които са малко размити в ежедневието ни. „Тук сякаш има една заедност, онова, което сме изгубили представа как изглежда, тук се вижда, то е като на длан и това лично мен много ме радва“, каза още Юлия Цанкова. \r\nМария НЕДЕВА", "date": "2018.08.07", "title": "Юлия Цанкова, фолклорист: Фестивали като „Фолклорен извор“ дават възможност да се опази всичко онова, което сме наследили и се предава през поколенията"}
{"url": "http://www.focus-news.net/news/2018/08/07/2553976/ognyan-tsenkov-kmet-na-obshtina-vidin-organizatsiyata-na-letnite-vecheri-za-opera-i-balet-baba-vida-be-otlichna-blagodarenie-i-na-dobrovoltsite.html", "text": "Организацията на Летните вечери за опера и балет „Баба Вида“  бе отлична благодарение и на доброволците, които се включиха при настаняването на зрителите, каза кметът на Видин Огнян Ценков на среща с учениците-доброволци в сградата на общината, предаде репортер на  Радио „Фокус“ . Ценков поздрави учениците за техния труд, благодари им за това, че доброволно са участвали в организацията на този фестивал, очакван от видинските граждани. „Искам да поздравя и вашите родители, за това, че са възпитали едни бъдещи достойни граждани на нашата община и страната ни. С провеждането на този фестивал ние добавихме още блясък в достолепието на нашия град“, каза Огнян Ценков. Той допълни, че фестивалът се превръща в традиция за Видин. \r\nДевет доброволци от общо десет присъстваха на срещата с кмета на Видин Огнян Ценков, всички те са ученици в ГПЧЕ „Йордан Радичков“ и СУ „СВ.СВ.Крили и Методий“. Децата благодариха за честта, която са имали да станат част от Летните вечери за опера и балет „Баба Вида“ и да се докоснат до красотата на класическата музика. Те заявиха, че искат този летен оперен и балетен фестивал да продължи и в годините занапред, да зарежда с много красота и блясък летните вечери във Видин.Четирима от доброволците – Мария Крумова, Ивана Крумова, Натали Илиева, Моника Яворова и Изабела Яворова са възпитаници на Средно училище „Св. Св. Кирил и Методий“, а Калина Паскова, Мартин Кирчев, Кристиана Георгиева, Божидар Методиев  и Симона Борисова – на Гимназията с преподаване на чужди езици „Йордан Радичков“. Божидар, Кристиана и Мартин вече са завършили средното си образование и ще бъдат студенти първи курс  през новата учебна година. \r\nОгнян Ценков връчи благодарствени грамоти на доброволците и им пожела много здраве и успехи. \r\nАнна ЛОЗАНОВА", "date": "2018.08.07", "title": "Огнян Ценков, кмет на Община Видин: Организацията на Летните вечери за опера и балет „Баба Вида“  бе отлична благодарение и на доброволците"}
{"url": "http://www.focus-news.net/news/2018/08/07/2553973/ministar-nikolay-nankov-ne-sam-ochakval-kmetat-na-troyan-da-zapee-v-hora-na-manipulatorite-prez-tozi-mandat-za-obshtinata-sa-dogovoreni-ili-izpalneni-nad-22-mln-lv.html", "text": "Не съм очаквал кметът на Троян да запее в хора на манипулаторите, през този мандат за общината са договорени или изпълнени над 22 млн. лв. Това е написал регионалният министър Николай Нанков в официалния си профил във \"Фейсбук\" във връзка с пресконференция на БСП, на която кметът на Община Троян Донка Михайлова отправи критики към разпределянето на националния бюджет към общините.  Агенция \"Фокус\"  представя пълния текст от публикацията на регионалния министър: \"Извънредно от Позитано 20! Правителството на ГЕРБ лишава от финансиране общини на БСП.  \r\nТова опитаха да внушат днес на една пресконференция. И, защото имам по-пряк поглед върху общините от моя край, реших да посмятам за община Троян, управлявана от един от най-добрите кметове на БСП. И наистина, най-малко съм очаквал точно г-жа Михайлова да запее в хора на манипулаторите.  \r\nСамо за проекти, свързани с МРРБ, през този мандат за община Троян са договорени или изпълнени, или в процес на изпълнение проекти за над 22 000 000 лева. \r\nПо националната програма за саниране за 5 блока – 3 107 641 лв., по ОПРР 8 договора на обща стойност 8 467 467,07 лева (читалище, 21 блока, пожарна, сграда на общината), през бюджета на АПИ вход Троян - път II-35 от км 70+911 до км 73+201 - 3 145 677 лв., пътят Добродан - Дълбок дол - път III-402 от км 26+100 до км 30+384 - 707 226 лв., възстановяване на сводов мост /Камен мост/ при км 83+225 на път II-35 349 946 лв., сключен договор за изграждане на мост над р. Бели Осъм - 2 250 000 лв. А наесен започваме и изхода на Троян, както и останалата част от път III-402, като само за пътя ремонтът възлиза на над 4 млн. лева. \r\nВ последните години на Троянския манастир са отпуснати 2 000 000 лева за реконструкция и ремонт. Нима това не допринася за атрактивността на общината? \r\nВече очаквам да чуя от този формат и лъжа от сорта „АМ Хемус е само за членове на ГЕРБ. Симпатизантите на БСП ще се движат само по горски пътеки на черен кон“\".", "date": "2018.08.07", "title": "Министър Николай Нанков: Не съм очаквал кметът на Троян да запее в хора на манипулаторите, през този мандат за общината са договорени или изпълнени над 22 млн. лв."}
{"url": "http://www.focus-news.net/news/2018/08/07/2553982/balkanskiyat-shampion-po-tenis-na-masa-stefan-todorov-turnirat-v-panagyurishte-e-golyam-shans-da-se-sreshtna-s-igrachi-na-svetovno-nivo.html", "text": "Първият носител на наградата на името на проф. д-р Лъчезар Цоцорков за най-перспективен български състезател по тенис на маса Стефан Тодоров спечели преди дни титлата на двойки от Балканиадата до 21 години в Одрин, заедно с Денис Бекир. Състезателите на „Стоянстрой“ (Пловдив) победиха на финала силните румънци Маноле и Спелбус с 3-1 гейма. Това съобщиха от отдел „Комуникации“ на  „Асарел Медет“ АД . 18-годишният Тодоров ще участва и в турнира Seamaster 2018 ITTF World Tour Asarel Bulgaria Open в Панагюрище, който е с награден фонд 160 000 долара и ще се проведе от 14 до 19 август. Той ще играе и в състезанието до 21 години, и при мъжете. „Очаквам турнира в Панагюрище да бъде много силен. Лично за мен това е голям шанс да се срещна с играчи на световно ниво и да покажа играта, на която съм способен. Благодарение на състезателите и треньорите от моя клуб „Стоянстрой“ подготовката ми за турнира върви отлично. Тренирам двуразово и се подготвям психически за предстоящите срещи. Балканското първенство беше един добър тест и подготовка за турнира. Срещнах се с много силни състезатели, което беше плюс за мен. Видях и  нещата, върху които трябва още да работя. Заедно с моя партньор и съотборник Денис Бекир мисля, че постигнахме страхотен успех за България“, коментира младият национал. Стефан е приет в УНСС в специалност „Икономика и бизнес“. Той си спомни емоциите, когато през 2017 година заедно с Мария Йовкова станаха първи лауреати на наградата на името на проф. д-р Лъчезар Цоцорков. „След миналогодишния ми успех на Европейското първенство, където се класирах в топ 16, получих наградата в Панагюрище. С това се почувствах признат и разбрах, че успехът ми е бил оценен. Това ми даде стимул да се представям още по-добре на следващите форуми“, заяви Тодоров, който отново е сред фаворитите за отличието.", "date": "2018.08.07", "title": "Балканският шампион по тенис на маса Стефан Тодоров: Турнирът в Панагюрище е голям шанс да се срещна с играчи на световно ниво"}
{"url": "http://www.focus-news.net/news/2018/08/07/2553981/petar-rusev-starshi-spasitel-na-plazha-v-burgas-moreto-e-spokoyno-no-ostavame-v-gotovnost-zashtoto-do-kraya-na-mesetsa-vav-vseki-edin-moment-mozhe-da-se-poyavi-otnovo-martvo-valnenie.html", "text": "Морето е спокойно, флаговете са зелени. Това каза Радио „Фокус“ – Бургас Петър Русев, старши спасител на бургаския плаж. „От 2 до 6 август имаше мъртво вълнение. Ние, обаче, винаги оставаме в готовност, защото до края на месец август във всеки един момент може да се появи отново“, посочи още Русев. \r\nПо думите му морето е най-опасно през този месец, тъй като се появяват т. нар. мъртво вълнение. „От 1 до 20 юли е най-добре да се ходи на плаж. Няма опасности и мъртви вълнения в морето и от 5 септември до края на месеца. Затова и старите бургазлии предпочитат този период, за да плажуват“, допълни спасителят. \r\nВеселина НИКОЛОВА", "date": "2018.08.07", "title": "Петър Русев, старши спасител на плажа в Бургас: Морето е спокойно, но оставаме в готовност, защото до края на месеца във всеки един момент може да се появи отново мъртво вълнение"}
{"url": "http://www.focus-news.net/news/2018/08/07/2553967/kathimerini-eksperti-preduprezhdavat-za-zamarsyavane-v-rayonite-zasegnati-ot-pozharite-v-atika.html", "text": "Докато съдебното разследване на катастрофалните пожари от миналия месец в части от Атика набира скорост, експерти предупредиха за опасност от токсично замърсяване в районите, засегнати от пламъците, пише електронното издание на гръцкия вестник  Kathimerini . \r\nВ коментар за вестника, Димостенис Сариджанис, професор по екологично инженерство в Солунския университет, заяви че жителите, завръщащи се в Мати, Неос, Вуцас и Рафина – районите най-тежко засегнати от пламъците – трябва да използват хирургически маски и гумени ръкавици, когато почистват домовете си, и да ограничат престоя си там колкото се може повече. \r\nДоброволците помагащи в районите, трябва да предприемат същите мерки, предупреди професорът. \r\n„В този случай нямахме само пожар в гора. Бяха изгорени автомобили, имаше избухнали газови бутилки, запалено гориво и домове, строителни материали и пластмаса“, заяви Сариджанис. \r\n„Всичко това изпусна смесица от опасни токсични субстанции като диоксини, фурани, тежки метали и полиароматни въглеводороди“, добави той, отбелязвайки че всички тези химикали са се просмукали в земята. \r\nПепел и други отпадъци, които биват изметени от земята по време на почистването, не трябва да бъдат изхвърляни в обществените контейнери за отпадъци, а трябва да бъдат пакетирани и предадени на общинските власти, които ще се отърват от тях в подходящо съоръжение за токсични отпадъци“, поясни гръцкият професор. \r\nЕксперти от лабораторията по екологично инженерство на Солунския университет ще започнат систематично изследване върху замърсяването в районите, които са били засегнати най-тежко от пожарите. „Не искаме да всяваме паника, но задължително трябва да сме внимателни и да се пазим“, добави Сариджанис.  Йонислав Дочев", "date": "2018.08.07", "title": "Kathimerini: Експерти предупреждават за замърсяване в районите, засегнати от пожарите в Атика"}
{"url": "http://www.focus-news.net/news/2018/08/07/2553979/burgas-10-sa-intsidentite-po-yuzhnoto-chernomorie-ot-nachaloto-na-godinata-pri-koito-ima-zhertvi.html", "text": "10 са инцидентите по Южното Черноморие от началото на годината, при които има жертви.Това каза за  Радио „Фокус“ – Бургас  Анелия Григорова, специалист по водно спасяване към БЧК-Бургас. По думите й сред загиналите е и 13-годишното момче, което се е удавило в язовир „Зорница“, като част от случаите са и в Поморие, Созопол, Китен, Бургас, Синеморец, Лозенец. \r\n„Ставала съм свидетел как една майка си пишеше на телефона, докато детето й беше вече след шамандурата. Когато й съобщих, че трябва да плати глоба, тя каза, че нямало проблем. Случаят е показателен за това как хората не знаят и не спазват правилата“, каза още Григорова. \r\nТя припомни, че надуваемите предмети са абсолютно забранени, когато флагът е в жълт или червен флаг. Според нея би трябвало спасителят да има повече права, а с това и повече авторитет. \r\nВеселина НИКОЛОВА", "date": "2018.08.07", "title": "Бургас: 10 са инцидентите по Южното Черноморие от началото на годината, при които има жертви"}
{"url": "http://www.focus-news.net/news/2018/08/07/2553985/rositsa-simeonova-lozaro-vinarska-kamara-burgas-poradi-chestite-dazhdove-doyde-edna-ot-nay-loshite-bolesti-po-lozyata-sivoto-gniene.html", "text": "Поради честите дъждове дойде една от най-лошите болести по лозята – сивото гниене. Това каза за  Радио „Фокус“ – Бургас  Росица Симеонова, председател на Лозаро-винарска камара - Бургас. По думите ѝ болеста е засегнала не само Бургаския регион, но също така района на Пловдив, Стара Загора, Северна България, Румъния и Унгария. \r\n„Всички започват да търсят препарати против гниене, които през другите години се ползват в много малки количества. В един момент при всички големи производители на  такива препарати  се изчерпаха количествата за нашите региони“, каза още Симеонова. Според нея това е принудило много от лозарите сами да създадат комбинации от различни препарати, които притежават съответните активни вещества, за да се получи необходимата доза. \r\n„Времето се стабилизира, това е в наша полза. Мисля, че ще се овладее положението в нашия регион, но разбира се, това ще се случи на висока цена“, посочи още специалистът. \r\nМария ГЕОРГИЕВА", "date": "2018.08.07", "title": "Росица Симеонова, Лозаро-винарска камара - Бургас: Поради честите дъждове дойде една от най-лошите болести по лозята – сивото гниене"}
{"url": "http://www.focus-news.net/news/2018/08/07/2553980/yambol-prodalzhava-vzemaneto-na-probi-ot-drebnite-prezhivni-zhivotni-v-20-km-zona-pri-identifitsiranoto-ognishte-na-zabolyavaneto-chuma-po-drebnite-prezhivni-zhivotni.html", "text": "Вземането на проби и извършването на клинични изследвания на дребните преживни животни във всички стопанства от 20 километровата зона при идентифицираното огнище на заболяването чума по дребните преживни животни, на територията на област Ямбол продължава. Това съобщиха от  Областна администрация – Ямбол . \r\nКъм днешна дата ветеринарните лекари са взели 3838 кръвни проби от 182 стопанства и ферми за в общините Болярово, Елхово и Стралджа. Клинично прегледаните дребни преживни животни в района са много повече. \r\nКакто вече информирахме в 10 километровата зона се вземат повторни проби, в разширената зона се извършват първи клинични прегледи и проби. \r\nВсички стопани са информирани и запознати, че съгласно Закона за ветеринарномедицинската дейност са задължени да допуснат оторизираните ветеринарни лекари за вземане на проби от животните.", "date": "2018.08.07", "title": "Ямбол: Продължава вземането на проби от дребните преживни животни в 20 км зона при идентифицираното огнище на заболяването чума по дребните преживни животни"}
{"url": "http://www.focus-news.net/news/2018/08/07/2553988/aleksi-stratiev-ekspert-po-patna-bezopasnost-grayferat-na-gumata-prez-lyatoto-tryabva-da-e-pone-2-mm.html", "text": "Грайферът на гумата през лятото трябва да е поне 2 мм. Това каза експертът по пътна безопасност Алекси Стратиев в интервю за  Агенция „Фокус“ . По думите му гумите трябва да се проверяват, независимо, че е лято, като обясни, че те трябва да са напомпани в съответната норма на производител.  „При по-старите автомобили, шофьорите трябва да имат предвид, че е възможно превозното средство при някоя неизправност да прегрява, особено в задръстванията. Автомобилът трябва да отговаря на всички изисквания, които налага Законът за движение по пътищата и безопасността за движението“, каза експертът. Стратиев напомни, че преди да тръгнат на дълъг път шофьорите трябва да проверят  състоянието на антифриза и водата при старите автомобили, тъй като е необходимо охлаждащата система да се поддържа на определено ниво.  „Състоянието на спирачната система също е от значение. Не на последно място всякакви луфтове, трептения в кормилната уредба са от значение, които би трябвало да се прегледат, за да се установи техническата изправност на автомобила“, допълни експертът.  \r\nДеница КИТАНОВА Пълния текст на интервюто четете по-късно в „Мнение”", "date": "2018.08.07", "title": "Алекси Стратиев, експерт по пътна безопасност: Грайферът на гумата през лятото трябва да е поне 2 мм"}
{"url": "http://www.focus-news.net/news/2018/08/07/2553987/varna-rayonniyat-sad-globi-rumanski-turist-oskubal-animatorka.html", "text": "Районният съд във Варна наложи на румънски турист глоба от 300 лева за проява на дребно хулиганство. Това съобщиха от пресцентъра на  Варненския районен съд . Инцидентът е станал в събота – 5 август, в хотелски комплекс в района на плаж “Кабакум“, „Златни пясъци“. 22-годишен неорганизиран турист, летуващ у нас с родителите си, след употреба на значително количество алкохол край басейна, започнал да се държи грубо и оскубал едно от момичетата-аниматори. При прибирането си в хотела, във видимо нетрезво състояние, той започнал да дърпа служителката на рецепцията, буйствал и викал, поради което туристи и деца  във фоайето се смущавали и го заобикаляли. Майката на 22-годишния младеж със съдействието на охранители успяла да го прибере в хотелската стая, но до идването на полиция, той продължил да се съпротивлява, удрял по стените и счупил гипсокартон.   \r\nНарушителят бил отведен с белезници до V Районно управление на МВР - Варна за съставяне на акт за извършената на публично място проява на дребно хулиганство. В съдебна зала днес нарушителят се извини за създаденото неудобство на гостите и персонала на хотела, на служителите на реда и родителите си. Той заяви, че под влияние на употребения алкохол няма ясен спомен за държанието си, но съжалява за постъпката си. Съдебният състав счете, че е налице основание за налагане на административното наказание. Непристойната проява не представлява престъпление по смисъла на Наказателния кодекс. Деянието е нарушение по чл.1, ал.2 от Указа за борба с дребното хулиганство и се наказва с глоба в размер от 100 до 500 лева или със задържане в структурно звено на МВР за срок до 15 денонощия. Решението на Районния съд подлежи на обжалване в 24-часов срок.", "date": "2018.08.07", "title": "Варна: Районният съд глоби румънски турист, оскубал аниматорка"}
{"url": "http://www.focus-news.net/news/2018/08/07/2553989/emsc-zemetresenie-s-magnitud-58-po-skalata-na-rihter-e-registrirano-v-yaponiya.html", "text": "Земетресение с магнитуд 5.8 по скалата на Рихтер е регистрирано в региона на източния бряг на остров Хоншу, Япония, показва справка на интернет страницата на  Европейския средиземноморски сеизмологичен център (EMSC) . \r\nЗеметресението е регистрирано в 12:12 часа местно време на 8 август (18:12 часа българско време на 7 август) на дълбочина от 5 км. Епицентърът е на 289 км източно от град Сендай. \r\nНяма данни за жертви и материални щети. Не се съобщава за опасност от цунами.  Йонислав Дочев", "date": "2018.08.07", "title": "EMSC: Земетресение с магнитуд 5.8 по скалата на Рихтер е регистрирано в Япония"}
{"url": "http://www.focus-news.net/news/2018/08/07/2553986/reuters-redzhep-tayip-erdogan-shte-poseti-germaniya-na-28-i-29-septemvri.html", "text": "Президентът на Турция Реджеп Тайип Ердоган ще направи официална визита в Германия на 28 и 29 септември, заяви говорителят на германския президент Франк Валтер-Щайнмайер във вторник, предава  Reuters . \r\nГоворителят на разкри дали Ердоган ще проведе разговори и с германския канцлер Ангела Меркел. \r\nОт нейния офис пък отказаха коментар.  Йонислав Дочев", "date": "2018.08.07", "title": "Reuters: Реджеп Тайип Ердоган ще посети Германия на 28 и 29 септември"}
{"url": "http://www.focus-news.net/news/2018/08/07/2553991/predstoyashti-sabitiya-v-stranata-za-8-avgust-agentsiya-fokus.html", "text": "*** \r\nОт 10.00 часа ще започне редовното заседание на Министерския съвет. \r\n*** \r\nОт 10.30 часа пред Министерството на земеделието ще се проведе поредното събитие от фестивала „От нашата ферма – с любов за вас!“.   \r\n*** \r\nОт 11.00 часа в Националния пресклуб БТА ще се проведе пресконференция на тема „Защо ескалира гладната стачка в „Български пощи?“. Участие в нея ще вземат представители на синдикат „Защита“. \r\n*** \r\nОт 11.00 часа директорът на ОП „Екоравновесие“ Веселин Асенов ще даде пресконференция, на която ще отчете дейността на общинското предприятие за месец юли. Пресконференцията ще се състои в централния офис на предприятието на „Мария Луиза“ 88. \r\n*** \r\nОт 12.00 часа в зала „Триадица 1“ на Гранд хотел София ще бъдат представени резултатите за 1-во тримесечие на 2018 г. на тенденциите и нивата на незаконна търговия с цигари от проучването на празните опаковки. \r\n*** \r\n От 17.00 часа в Градската градина срещу Народен театър „Иван Вазов“ ще бъде открита фотоизложбата на Гео Калев „София на едно колело“. \r\n*** \r\nОт 18.30 часа в Дома на киното ще се състои четвърта прожекция от цикъла „Живот \r\nкато на кино. Големи филми за различни хора“, като ще бъде представен филмът „Чудо“ на режисьора Стивън Чбоски. \r\n*** \r\nОт 19.00 часа в зала 2 на галерия Ларго ще бъде открита самостоятелна изложба-графика на българския художник Веселин Дамянов – Вес. \r\n*** \r\nВ 18.00 часа официално ще бъде закрита изложба „От море до море“, която  гостува на Бургаска художествена галерия „Петко Задгорски“. \r\n*** \r\nОт 18.30 часа в Арт Галерия Ларго ще бъдат наградени победителите в третото издание на Международен Екслибрис Конкурс – Варна. \r\n*** \r\nОт 14.00 часа на VIP площадката за наблюдаване на Аудио- визуалният спектакъл „Царевград Търнов – звук и светлина“ кметът Даниел Панов ще се срещне с участниците в Първото издание на образователно-баскетболния летен лагер „Баскетболни Деца” – Hoop Kids. \r\n*** \r\nОт 10.00 часа в детски отдел на РБ „Христо Ботев“ ще се състои лятна читалня – четене на приказки за деца от 0 до 10 години.  \r\n*** \r\nОт 11.00 часа на тържествена церемония в сградата на РДПБЗН-Враца, на гл. инспектор Кирил Василев - началник на сектор „Пожарогасителна и спасителна дейност“ ще бъде връчен Почетен знак на МВР - III  степен. Наградата ще връчи директорът  на ГДПБЗН главен комисар Николай Николов. \r\n*** \r\nОт 11.00 часа омбудсманът Мая Манолова ще се срещне с протестиращи срещу застояването в парк „Вапцаров“ в Димитровград. \r\n***  \r\nОт 18.00 часа в Исторически музей-Павликени ще бъде открита изложба с  пленер Международен проект България и Република Корея.  На събитието ще присъства Н.Пр. Джънг Джингю, посланик на Република Корея в България.  \r\n*** \r\nОт 15.40 часа изпълнителният председател на Българската стопанска камара (БСК) Радосвет Радев ще се срещне с председателя на Стопанска камара – Пловдив. \r\n*** \r\nОт 10.00 часа в детския отдел на библиотека „Родина“ ще се проведе лятна детска академия. \r\n*** \r\nОт 10.00 часа в къщата музей „Гео Милев“ ще се проведат литературни занимания за деца от 5 до 9 години. \r\n*** \r\nОт 11.00 часа изпълнителният председател на Българската стопанска камара (БСК) Радосвет Радев ще се срещне с Управителния съвет на Стопанска камара – Стара Загора. След това ще разговаря с областния управител на област Стара Загора Гергана Микова и секретаря на Община Стара Загора Делян Иванов.", "date": "2018.08.07", "title": "Предстоящи събития в страната за 8 август (Агенция „Фокус“)"}
{"url": "http://www.focus-news.net/news/2018/08/07/2553993/plovdiv-poradi-avarien-remont-na-magistralen-toploprovod-se-zatvarya-ul-nedyalka-shileva-ot-8-do-12-avgust.html", "text": "Поради авариен ремонт на магистрален топлопровод се затваря ул. „Недялка Шилева“ от 10:00 ч. на 8 август 2018 г. до 12 август 2018 г.. Това съобщиха за  Радио „Фокус“-Пловдив  от Общинско предприятие „Организация и контрол на транспорта“. \r\nМаршрутът на автобусите по линии № 18 и 44 от основния вътрешноградски транспорт се променя.", "date": "2018.08.07", "title": "Пловдив: Поради авариен ремонт на магистрален топлопровод се затваря ул. „Недялка Шилева“ от 8 до 12 август"}
{"url": "http://www.focus-news.net/news/2018/08/07/2553994/veliko-tarnovo-natovaren-e-trafikat-po-ulitsa-magistralna-v-oblastniya-tsentar.html", "text": "Натоварен е трафикът по улица „Магистрална“ във Велико Търново. Интензивно е движението и в района на пътен възел „Качица“, Южен пътен възел и по „Беляковско шосе“. Колони от автомобили има по бул. „България“, в района на Съдебната палата и пощата, предаде репортер на  Радио „Фокус“ – Велико Търново . Екипи на полицията следят за правилното осъществяване на движението. Патрули има на входовете и изходите на старата столица.  \r\nОтворен за движение е Прохода на Републиката, но там все още е в сила предупреждението за опасност от падащи камъни. Ограничено е движението в участък от пътя между Царски извор и Драганово поради наличие на свлачище. Обходният маршрут е през село Сушица. В едната лента се осъществява движението в участък от пътя между Твърдица и Елена. Причината е пропадане на пътното платно и наличие на свлачище. Ограничението е въведено в отсечката от км 47+800 до км 48+000, а срокът за приключване на ремонта е 11 януари 2019 година. Ограничено е движението в участък от пътя между селата Стефан Стамболово и Обединение. Забраната е въведена за отсечката от км 16+700 до км 26+113, а причината е извършване на ремонтни дейности. Обходният маршрут е през село Полски Сеновец и град Полски Тръмбеш. Ремонтите трябва да приключат до 31 октомври. \r\nМария НЕДЕВА", "date": "2018.08.07", "title": "Велико Търново: Натоварен е трафикът по улица „Магистрална“ в областния център"}
{"url": "http://www.focus-news.net/news/2018/08/07/2553995/sport-chelsi-globi-tibo-kurtoa-s-200-hilyadi-liri.html", "text": "Английският Челси глоби своя белгийски вратар Тибо Куртоа с 200 хиляди британски лири, след като той отказа да се яви на тренировка за втори пореден ден. 26-годишният футболист, който беше обявен за „Най-добър вратар“ на изминалото Световно първенство в Русия, желае трансфер в испанския Реал Мадрид и се надява да окаже натиск върху сегашния си клуб, като бойкотира тренировките на отбора. Куртоа има още една година от договора си с Челси и лондонският клуб рискува да го изпусне без пари догодина, ако не го продаде сега. Ситуацията е усложнена от факта, че трансферният прозорец в Англия затваря на 9 август.", "date": "2018.08.07", "title": "Спорт: Челси глоби Тибо Куртоа с 200 хиляди лири"}
{"url": "http://www.focus-news.net/news/2018/08/07/2553996/burgas-intenzivno-e-dvizhenieto-po-patishtata-v-oblastta.html", "text": "Интензивно е движението по пътищата в област Бургас, предаде репортер на  Радио „Фокус“ – Бургас . По-натоварен е трафикът по пътя Бургас – Поморие – Равда ­– Слънчев бряг в двете посоки, както и това по пътя Бургас – Атия – Черноморец – Созопол. Пътищата са сухи и нормално проходими. Видимостта е отлична. \r\nВременно са въведени няколко ограничения за движение на МПС. Движението по пътя Варовник – Вълчаново ханче от км 20+000 до 39+200 е ограничено за МПС над 10 т. поради стесняване на пътното платно. Срокът е до 31.12.2018 г. По пътя от разклона за с. Варовник до кръстовището с път II-79 от км 22+400 до км 39+300 е ограничено движението за тежкотоварни автомобили над 10 т поради намален габарит на пътното тяло. Срокът е до 31.12.2018 г. Движението по пътя Черница – Сунгурларе – Чубра е ограничено за МПС над 10 т поради намален габарит на пътното тяло. Срокът е 31.12.2018 г. \r\nИнтензивен е трафикът и по входно-изходните пътни артерии на град Бургас. С нормална интензивност се осъществява движението по централните градски улици  – „Иван Вазов“, „Христо Ботев“, „Уилям Гладстон“, „Булаир“ и „Цар Симеон“. \r\nВеселина НИКОЛОВА", "date": "2018.08.07", "title": "Бургас: Интензивно е движението по пътищата в областта"}
{"url": "http://www.focus-news.net/news/2018/08/07/2553990/gabrovo-ogranichenie-za-tovarni-avtomobili-nad-5-tona-e-vavedeno-v-uchastak-ot-patya-mezhdu-draganovtsi-i-gabrovo.html", "text": "Ограничение за товарни автомобили над 5 тона е въведено в участък от пътя между село Драгановци и Габрово. Причината е ремонт на пътно съоръжение при км 18 + 693. Това съобщиха за  Радио „Фокус“ – Велико Търново  от Областно пътно управление – Габрово. Движението по направление Габрово – Севлиево се организира по обходен маршрут. Товарните автомобили над 5 тона се отклоняват на пътен възел „Попови“ по път III  – 5004 към село Рязковци, през село Козирог към Севлиево. Поставена е необходимата сигнализация. Срокът за приключване на ремонтните дейности е до 12 септември. Остава в сила забраната за движение на тежкотоварни превозни средства над 12 тона, както и теглене на ремаркета и полуремаркета над 10 тона в района на  прохода „Шипка“. Ограничено е движението по пътя Севлиево – Драгановци поради извършване на ремонтни дейности. От км 7+331 до км се 13+138 трафикът се осъществява в една лента поради ремонт на пътни съоръжения при км 7+331, км 8+693 и км 13+138 и укрепителна стена при км 11+735. Срокът за приключване на дейностите е 31 октомври. Пропаднал участък на асфалтова настилка затруднява движението по път III-5006 Габрово – Стоманеците при км 7+060. Добре е водачите да се движат с повишено внимание като спазват поставената сигнализация. Срокът за приключване на дейностите е 31 август. Ограничен за движение на моторни превозни средства с ширина по-голяма от 3.30 метра е участък от пътя между селата Кормянско и Малък Вършец. Ограничението е въведено за отсечката при км 10+080, поради стеснен участък при мост над река Крапец. В региона е поставена необходимата сигнализация. Въведен е обходен маршрут за превозни средства над 3.30 м по път III-401 Граница Ловеч – Кормянско - Малък Вършец – при км 46+800 по общинския път до III-403 в с. Малък Вършец. \r\nМария НЕДЕВА", "date": "2018.08.07", "title": "Габрово: Ограничение за товарни автомобили над 5 тона е въведено в участък от пътя между Драгановци и Габрово"}
{"url": "http://www.focus-news.net/news/2018/08/07/2553997/sliven-trafikat-po-patishtata-v-oblastta-e-intenziven.html", "text": "Трафикът по пътищата в област Сливен е интензивен, съобщиха от  Областно пътно управление - Сливен . \r\nЗатворени за тежкотоварени автомобили над 10 т са проходите Твърдишки и Вратник. Опасност от падащи камъни има по пътя Сливен – Ичера – Градец. \r\nДвижението в участъка от село Мокрен до п. в. \"Петолъчката\" от км 232+550 до км 233+550 се осъществява в едната лента поради извършване ремонтни дейности на асфалтовата настилка.Движението се регулира с пътни знаци. Ремонтът ще приключи в края на август. \r\nДвижението по път ІІ-57 в участъка от село Пет могили до село Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Ремонтът ще приключи в края на февруари 2019 г.", "date": "2018.08.07", "title": "Сливен: Трафикът по пътищата в областта е интензивен"}
{"url": "http://www.focus-news.net/news/2018/08/07/2553998/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-dunav-most-ruse.html", "text": "Интензивен е трафикът за товарни автомобили на изход на ГКПП „Дунав мост Русе“. Това съобщиха от пресцентъра на  ГД „Гранична полиция“ . Данните са към 18.00 ч. На границата със Сърбия, Македония, Гърция и Турция движението се извършва нормално всички гранични контролно-пропускателни пунктове. \r\nПо информация на дружеството “Дунав мост Видин – Калафат ” АД, от 25 юли до 25 август 2018 г. ще бъде извършван ремонт на участък от пътя преди ГКПП Видин. За този период временно движението ще се осъществява двупосочно в едно платно.", "date": "2018.08.07", "title": "ГД „Гранична полиция“: Интензивен е трафикът за товарни автомобили на изход на ГКПП „Дунав мост Русе“"}
{"url": "http://www.focus-news.net/news/2018/08/07/2553999/hadi-osmani-ot-sdsm-ne-priemame-fashisti-i-izmet-kato-dzherdzhi-deday-za-poslanik-v-makedoniya.html", "text": "Кандидатът за кмет на Лилково от СДСМ Хади Османи, реагира на новината, че Джерджи Дедай е назначен за посланик на Косово в Македония, предава македонското електронно издание  „Република“ , като представя изявлението на Османи. \r\n„В мултиетническа и равноправна държава за всичките граждани, няма място за фашистите като Джерджи Дедай. Моите притеснения ще предам и на премиера Зоран Заев и ще го помоля да не приема посланик, който обижда общностите, които живеят в Македония. Той е фашист, расист, ислямофоб… Той е разрешен от функцията за фашизъм, не приемаме измет“, се казва в съобщението на Османи.  Йонислав Дочев", "date": "2018.08.07", "title": "Хади Османи от СДСМ: Не приемаме фашисти и измет като Джерджи Дедай за посланик в Македония"}
{"url": "http://www.focus-news.net/news/2018/08/07/2554000/stara-zagora-praznitsite-v-dolinata-na-trakiyskite-tsare-shte-badat-otkriti-sas-spektakala-misteriite-na-trakite-na-teatar-l-kabakchiev.html", "text": "С премиерния спектакъл „Мистериите на траките“ на Общински театър „Любомир Кабакчиев“ ще бъдат открити Празниците в Долината на тракийските царе тази година. Това каза за  Радио „Фокус“  директорът на театъра Димитър Кабаков. Той поясни, че спектакълът е продължение на тракийските спектакли, които казанлъшкият театър прави повече от 15 години - „Мистерии в Долината“ на Маргарита Градишлиева през 2003 г., „Свещеният покровител“ през 2005 г., спектакълът на театъра по пътя към мегалита над Бузовград, възстановките на тракийски ритуали на самия мегалит и на сцената в парк „Тюлбето“ до Тракийската гробница.  \r\nКабаков обясни, че е проучена цялата научна литература по отношение на траките, проведени са редица срещи с хора, които работят в областта на мистиката, на езотериката. „Спектакълът няма за задача да показва животът такъв, какъвто е бил едно към едно преди 2 500 години“, поясни директорът на театъра. Спектакълът показва ритуалното израстване на едно момче от юношеските му години, през воинското посвещаване, през посвещаването в духовните практики и достигането му до жрец и херогамията – свещения брак с Богинята Майка. Всичко това е показано с костюми, които напомнят тракийските, но са опростени и универсални. Показано е с музика, в стари ладове използвани преди повече от 2 500 години, но с елементи, които напомнят холивудска музика с нейната величественост.  \r\nОсвен в Казанлък, спектакълът „Мистериите на траките“ предстои да бъде показан на открити сцени в Белоградчик и Видин, на Римските терми във Варна, на Античния театър в Пловдив и на Античния форум в Стара Загора. \r\nСлавяна ГАЙДАРОВА", "date": "2018.08.07", "title": "Стара Загора: Празниците в Долината на тракийските царе ще бъдат открити със спектакъла „Мистериите на траките“ на театър „Л. Кабакчиев“"}
{"url": "http://www.focus-news.net/news/2018/08/07/2553978/gratskiyat-ministar-na-digitalnata-politika-nikos-papas-prichinite-za-bedstvieto-s-pozharite-si-imat-dalboki-koreni.html", "text": "Министърът на дигиталната политика на Гърция Никос Папас призна, че са били направени грешки в справянето с фаталните пожари, но подчерта че причините за трагедията имат много дълбоки корени, пише електронното издание на гръцкия вестник  „То Вима“ . \r\nПапас заяви, че метеорологичните условия са били безпрецедентни, с ветрове от 10 или 11 по скалата на Бофорт. \r\nПо отношение на оставките и уволненията на началниците на полицията и пожарната служба, Папас заяви че правителството е действало отговорно. \r\nТой обвини опозицията в опит за политическо експлоатиране на трагедията. \r\nГръцкият министър изрази и гаранции за правителствената решителност да бъдат съборени незаконните постройки. Според него бюрокрацията не може да бъде оправдание и въпросът ще бъде третиран отговорно. \r\nПапас заяви, че правителството вече е разкритикувало собствените си грешки, каквото е и задължението му, и министър-председателят Алексис Ципрас е бил първият, който е поел политическата отговорност. \r\nТой отказа коментар за перспективата от промени в кабинета, отбелязвайки че премиерът на страната имат изпълнителната власт в това отношение.  Йонислав Дочев", "date": "2018.08.07", "title": "Гръцкият министър на дигиталната политика Никос Папас: Причините за бедствието с пожарите си имат дълбоки корени"}
{"url": "http://www.focus-news.net/news/2018/08/07/2554002/a1-on-makedoniya-dzherdzhi-deday-e-izbran-za-nov-poslanik-na-kosovo-v-makedoniya.html", "text": "Президентът на Косово Хашим Тачи подписа указ за избиране на настоящия заместник-министър на външните работи Джерджи Дедай за нов посланик на Косово в Македония, предаде кореспондент на Македонската информационна агенция (МИА) от Прищина, цитиран от македонската електронна медия  A1 On . \r\nНовината съобщи и самият Дедай на своята страница в социалната мрежа „Фейсбук“. „Нова мисия, държавна отговорност за Косово! Благодаря на президента на Република Косово Хашим Тачи за доверието и моя избор за посланик/шеф на дипломатическата мисия на Република Косово в Република Македония“, написа Дедай. \r\nСлед избора на спорния дипломат за посланик в Македония, се разразиха редица негативни реакции в косовската общественост. \r\nДепутати от „Групата 6+“ в косовския парламент през изминалата седмица поискаха от премиера Рамуш Харадинай да освободи Дедай от функцията на заместник-министър, заради неговите обидни изявления по отношение на Турция. \r\n„Дедай, с неговите унизителни изявления, с които предизвиква раздор, навреди на турската общност в Косово“, се казва в писмото на депутатите от по-малките етнически общности, които са част от управляващата коалиция.  Йонислав Дочев", "date": "2018.08.07", "title": "A1 On (Македония): Джерджи Дедай е избран за нов посланик на Косово в Македония"}
{"url": "http://www.focus-news.net/news/2018/08/07/2554001/vidin-dvizhenieto-po-pat-i-1-se-osashtestvyava-dvuposochno-v-ednoto-platno-poradi-remontni-deynosti-na-paten-nadlez-ot-prilezhashtata-infrastruktura-na-dunav-most-2.html", "text": "Движението по път I-1 се осъществява двупосочно в едното платно поради ремонтни дейности на пътен надлез от прилежащата инфраструктура на Дунав мост 2, съобщиха за  Радио „Фокус“ – Видин  от Областното пътно управление. Срокът на ремонтните дейности е до 25 август. Трафикът за моста е интензивен, движат се предимно тежко товарни камиони, работят всички трасета на граничния пункт на моста.  Движението по път II-14 Видин – Кула – Връшка чука е ограничено поради укрепване на свлачище. Обходният маршрут се осъществява по съществуващо стар път  в непосредствена близост до път II-14. Движението се регулира с вертикална сигнализация. \r\nВъв Видин трафикът е интензивен в централната градска част, на входно изходните артерии на града и по бул.“Панония“. \r\nАнна ЛОЗАНОВА", "date": "2018.08.07", "title": "Видин: Движението по път I-1  се осъществява двупосочно в едното платно поради ремонтни дейности на пътен надлез от прилежащата инфраструктура на Дунав мост 2"}
{"url": "http://www.focus-news.net/news/2018/08/07/2554003/varna-blizo-100-dushi-sa-zavarshili-kursa-po-vodno-spasyavane-kam-bchk-varna-tazi-godina.html", "text": "Близо 100 души са завършили курса по водно спасяване към БЧК – Варна тази година. Това каза в интервю за  Радио „Фокус“ – Варна  Мариана Петрова, специалист по водно спасяване към БЧК – Варна. Тя добави, че сега предстои организирането на още един курс, в който ще се включат 12 души, проявили желание. „Всички курсисти бяха добре подготвени в БЧК – Варна. Запознати са с основните права, задължения и правила, които трябва да спазват. Вярвам, че ще се представят достойно, защото те са спасители не само на работа, но и по всяко време, когато се наложи тяхната помощ“, каза още Мариана Петрова. \r\nНад 10 курса за спасители се провеждат всяка година във Варна, като средно над 150 души получават международно признат сертификат за професията, който им дава възможност за работа в цяла Европа. Към момента БЧК е единствената организация у нас, оторизирана да обучава водни спасители – дейност, която извършва успешно повече от 50 години. \r\nМарияна ВАЛЕНТИНОВА", "date": "2018.08.07", "title": "Варна: Близо 100 души са завършили курса по водно спасяване към БЧК – Варна тази година"}
{"url": "http://www.focus-news.net/news/2018/08/07/2554004/emsc-zemetresenie-s-magnitud-55-po-skalata-na-rihter-e-registrirano-v-kolumbiya.html", "text": "Земетресение с магнитуд 5.5 по скалата на Рихтер е регистрирано в северната част на Колумбия, показва справка на интернет страницата на  Европейския средиземноморски сеизмологичен център (EMSC) . \r\nЗеметресението е регистрирано в 10:53 часа местно време (18:53 часа българско време) на дълбочина от 136 км. Епицентърът е на 4 км югозападно от град Сан Андрес и на 275 км североизточно от столицата Богота. \r\nЗасега няма данни за жертви и материални щети.  Йонислав Дочев", "date": "2018.08.07", "title": "EMSC: Земетресение с магнитуд 5.5 по скалата на Рихтер е регистрирано в Колумбия"}
{"url": "http://www.focus-news.net/news/2018/08/07/2553983/greek-reporter-prokuraturata-na-gartsiya-razsledva-pozharite-v-stranata.html", "text": "Атинската прокуратура продължава да разследва пожарите в източната част на Атика от 23 юли, които причиниха смъртта на поне 91 души и оставиха десетки ранени и стотици имоти унищожени, предава гръцкият портал  Greek Reporter . \r\nОчевидци и жертви на пожарите продължават да дават показания пред главния прокурор на страната. Прокуратурата е в процес на установяване на наказателна отговорност за смъртоносните последици от пламъците. \r\nДо края на следващата седмица се очаква прокурорът и експертите да са запознати със съдържанието на телефонните разговори между отговорните лица, за да бъдат извлечени полезни изводи за възможна небрежност при справянето с пожарите. \r\nПървото изслушване пред прокурорските власти се проведе на 3 август и се предполага че е продължило повече от шест часа. Прокуратурата разследва не само причините за пожарите, но и нарушенията в градоустройствения план, които са попречили на десетки хора да се евакуират от домовете си и да избягат в морето. \r\nСпоред нова информация от вторник, по време на критичните часове между следобеда и вечерта на 23 юли – времето, в което се разпали фаталният пожар в Мати – полицията не е могла да комуникира със спешния център на пожарната служба. \r\nИнформацията твърди, че полицейски служители са се оплакали, че звънят на пет различни линии в спешния център на пожарната служба, но никой не е вдигал телефона. Като резултат от това, полицията е получила информация за пожарите единствено от служители, които са били на мястото.  Йонислав Дочев", "date": "2018.08.07", "title": "Greek Reporter: Прокуратурата на Гърция разследва пожарите в страната"}
{"url": "http://www.focus-news.net/news/2018/08/07/2554010/inzh-lyubomir-nizamov-izvarshva-se-remont-na-prilezhashtata-infrastruktura-na-zhelezopatniya-nadlez-na-dunav-most-2.html", "text": "Извършва се ремонт на прилежащата инфраструктура на железопътния надлез на Дунав мост 2 над линията за село Кошава. Това каза за  Радио „Фокус“ – Видин  инж. Любомир Низамов, изпълнителен директор на смесеното българо-румънско акционерно дружество „Дунав мост Видин–Калафат“ АД. Той посочи, че ремонтните дейности се извършват от испанската фирма FSS, строила моста, като този ремонт не се заплаща, защото е включен в договора за поддръжка на съоръжението. „Установихме неизправности на фугата на свързващия елемент на надлеза. Сега се извършва подмяна на този елемент, като първо беше подменен на едното платно, а сега се работи в другото платно. До две седмици този ремонт ще приключи“, каза инж. Низамов. Той допълни, че е създадена организация на движението, мястото е обозначено със знаци, като автомобилите се движат двупосочно в едното платно. Инж. Низамов обясни, че неизправността в един от елементите на Дунав мост 2 е открита в рамките на гаранционния срок, като за различните елементи на моста сроковете на гаранция са различни. „По същия начин бе извършено преасфалтиране на едно от двете платна на моста пак в рамките на гаранционния срок бяха, сменени и лагерите на моста“, допълни инж. Низамов. \r\nАнна ЛОЗАНОВА", "date": "2018.08.07", "title": "Инж. Любомир Низамов: Извършва се ремонт на прилежащата инфраструктура на железопътния надлез на Дунав мост 2"}
{"url": "http://www.focus-news.net/news/2018/08/07/2554006/nimh-utre-vremeto-shte-bade-slanchevo-i-toplo-maksimalnite-temperaturi-shte-sa-mezhdu-30-i-35.html", "text": "През нощта ще бъде предимно ясно и почти тихо. Утре ще бъде слънчево и топло. След обяд ще има временни увеличения на облачността, но само на отделни места за кратко ще превали. Ще духа до умерен североизточен вятър. Максималните температури ще са предимно между 30 и 35°. Това съобщи за  Агенция „Фокус”  дежурният синоптик Мартин Славчев от  Националния институт по метеорология и хидрология (НИМХ)   при Българската академия на науките (БАН). \r\nПо Черноморието ще бъде слънчево. След обяд ще има временни увеличения на облачността, но само на отделни места по южното крайбрежие краткотрайно ще превали. Ще духа до умерен североизточен вятър. Максималните температури ще са 29-31°. Температурата на морската вода е 27-28°. Вълнението на морето ще е 2-3 бала. \r\nНад планините ще преобладава слънчево време. След обяд ще има временни увеличения на облачността, но само на отделни места ще превали. Ще духа умерен до силен вятър от изток-североизток. Максималната температура на височина 1200 метра ще е около 22°, на 2000 метра – около 15°.  \r\nАтмосферното налягане ще се задържи малко по-високо от средното за август. \r\nОт четвъртък до събота ще бъде слънчево. След обяд през първите два дни ще има временни увеличения на облачността, без валежи. В Дунавската равнина и източните райони ще духа слаб до умерен вятър от изток-североизток. Дневните температури още малко ще се понижат – в петък-събота до 27°-32°.", "date": "2018.08.07", "title": "НИМХ: Утре времето ще бъде слънчево и топло, максималните температури ще са между 30 и 35°"}
{"url": "http://www.focus-news.net/news/2018/08/07/2554008/targovishte-vremenno-dvizhenieto-po-patya-prolaz-targovishte-prez-boaza-v-posoka-sofiya-se-osashtestvyava-v-edna-lenta-poradi-patnotransportno-proizshestvie.html", "text": "Временно движението по път I-4 Пролаз-Търговище, през Боаза, в посока София се осъществява в една лента, поради пътнотранспортно произшествие. Това съобщиха от  Агенция „Пътна инфраструктура“ . Движението се регулира от Пътна полиция.", "date": "2018.08.07", "title": "Търговище: Временно движението по пътя Пролаз - Търговище, през Боаза, в посока София се осъществява в една лента поради пътнотранспортно произшествие"}
{"url": "http://www.focus-news.net/news/2018/08/07/2554009/62-dushi-sred-koito-i-detsa-sa-kolabirali-na-ulitsite-na-sofiya-zaradi-visokite-temperaturi.html", "text": "62 души, сред които и деца, са колабирали на улиците на София заради високите температури. Това съобщи за  Агенция „Фокус“  говорителят на Център за спешна медицинска помощ (ЦСМП) Катя Сунгарска. „Температурите не са чак толкова високи, но рязко дойде повишаването им и съответно организмът не е адаптиран и възприема това за стрес. Особено при хронично болните и при възрастните хора организмът реагира негативно и създава проблеми“, обясни Сунгарска. Тя уточни, че днешната дневна смяна е работила с 15 екипа като са получени над 300 сигнала. \r\nЦветилена СИМЕОНОВА", "date": "2018.08.07", "title": "62 души, сред които и деца, са колабирали на улиците на София заради високите температури"}
{"url": "http://www.focus-news.net/news/2018/08/07/2554005/kanal-5-makedoniya-dik-se-otkaza-ot-chast-ot-odobrenite-sredstva-za-referenduma.html", "text": ", Около 170 милиона денара планира да изхарчи Държавната избирателна комисия (ДИК) на Македония за провеждане на референдума на 30 септември, предава скопският телевизионен  „Канал 5“ . \r\nВъпреки че първоначалната сума, която беше одобрена от парламента, беше 210 милиона денара, комисията взе решение да съкрати бюджета с 20 процента. \r\nЧленовете на комисията взеха и решение за отказване от такси. Сумата от 80 милиона денара, предвидени за тази цел, ще получат само общинските изборни комисии и избирателните екипи. \r\nПо време на второто заседание на новия състав на ДИК във вторник, бяха приети и изменения в графика за провеждане на референдума, с което срокът за подаване на ценовите листи за медийно представяне на търговската пропагандна програма на всяка партия, се удължава до 10 август.  Йонислав Дочев", "date": "2018.08.07", "title": "„Канал 5“ (Македония): ДИК се отказа от част от одобрените средства за референдума"}
{"url": "http://www.focus-news.net/news/2018/08/07/2554013/sport-dinamo-zagreb-pobedi-astana-s-20-kato-gost.html", "text": "Шампионът на Хърватия Динамо (Загреб) победи казахстанския Астана с 2:0 като гост в мач от третия квалификационен кръг на Шампионската лига. Попаденията за хърватите отбелязаха Марио Будимир в 39-ата минута и Дани Олми в 84-ата. Така Динамо си осигури сериозен аванс преди мача-реванш в Загреб на 14-ти август и гледа към плейофите на турнира.", "date": "2018.08.07", "title": "Спорт: Динамо (Загреб) победи Астана с 2:0 като гост"}
{"url": "http://www.focus-news.net/news/2018/08/07/2553984/politicheskiyat-skandal-okolo-bencho-benchev-se-razrastva-obzor.html", "text": "Политическият скандал около Бенчо Бенчев се разраства. Общинският съветник от  групата на БСП в Бургас бе задържан в хотел в Истанбул при операция срещу сочения за лидер на престъпна група за рекет, лихварство и изнудване по Черноморието Димитър Желязков – Очите. През почивните дни седмината, които бяха задържани в компанията на Митьо Очите, бяха върнати в България, а в понеделник те бяха освободени от ареста след изтичане на законовия срок за задържане. Предстои да стане ясно дали срещу Бенчев и останалите лица ще бъдат повдигнати обвинения, след като прокуратурата обяви, че има данни общинският съветник и още двама от задържаните да са помогнали на Димитър Желязков да се укрие в чужбина, а при обиска в дома на Бенчев бяха открити пари, оръжия, боеприпаси и черно счетоводство с бележки колко пари трябва да се дадат на Димитър Желязков. \r\nВъв вторник Бенчев в свое медийно изявление отрече да има общ бизнес с Димитър Желязков. „Когато говоря с един престъпник, не означава, че и аз съм престъпник“, коментира общинският съветник. Бенчев посочи, че не е знаел, че Желязков е издирван от Интерпол, когато се съгласил да го закара в Истанбул. Основният мотив бил, че спътникът му не бил в добро здравословно състояние и го помолил да го закара до Турция, където се лекувал. Той определи като \"случайност\" това, че са се озовали в един и същ хотел. „Аз също се изненадах как станаха тези неща. При ареста на Димитър Желязков аз не бях там, пристигнах по-късно и даже питах какво става тук, понеже виждам, че е със свински опашки на ръцете. Те взеха, че се обърнаха и арестуваха и мен\", разказа Бенчев. Той заяви, че е спонсорирал с пари БСП и заяви, че щом от партията не могат да кажат точно колко е дал, значи има черна каса. Бенчев определи като лъжи и интриги, твърденията, че Бойко Борисов е бил в къщата му в Меден Рудник като главен секретар на МВР.  \r\nАтанас Зафиров от Изпълнителното бюро на коментира, че фиксацията върху БСП в случая с Бенчо Бенчев е некоректна, неморална и според него има друга цел.  \r\n„БСП няма черна каса, тя получава добра субсидия и не се нуждае от други форми на финансиране“, обяви на пресконференция заместник-председателят на БСП Кирил Добрев. „Бенчо Бенчев е общински съветник от групата на БСП и коалиция в Бургас. Той е представител на нашия коалиционен партньор „Сдружението на пенсионерите“. Единствените средства, които Бенчо Бенчев под някакъв повод е давал на БСП са 70-те лв., които групата общински съветници събира за своята дейност“, заяви Добрев. Той посочи, че всички мероприятия на БСП се финансират съвсем официално от субсидията, която получава като парламентарно представена партия и всички останали приказки са в сферата на „някой каза - друг чу“.  \r\nНа въпрос дали ръководството на БСП и лидерът на партията Корнелия Нинова ще искат вот на доверие от партията си заради скандала с Бенчев, Добрев заяви, че до 2020 пред Нинова и екипа ѝ стоят няколко изпитания - европейските и местните избори догодина. \r\nСлучаят коментира и депутатът от ГЕРБ Тома Биков, който поиска проверка дали има черна каса в БСП. Биков обясни, че има разминаване в твърденията какви средства е давал на БСП общинският съветник и заяви, че се надява ръководството на левицата да съдейства на органите на реда за тази проверка. Той посочи, че може да се направи разследване дали има двойно счетоводство и при други партии. Бикова каза още, че няма информация дали Бойко Борисов е гостувал на Бенчо Бенчев, но попита дали президентът Румен Радев не е гостувал на Бенчев и дали не е получил от него пари за кампанията си. \r\nОт президентството съобщиха за бТВ, че на официалния сайт на Сметната палата е публикуван пълният отчет на дарителите в предизборната кампания на президента. От единния регистър по Изборния кодекс става ясно, че Бенчо Бенчев не фигурира сред дарителите в кампанията на Румен Радев. \r\nВ Ловеч попитан от журналисти как ще коментира аферата с Димитър Желязков и замесените политици, премиерът Бойко Борисов заяви: „Това най-малко ме интересува. Има кой да си отговаря – голяма партия, винаги може и такива да се вкарат. Ако очаквате да нападна г-жа Нинова, няма да го направя“. Според Борисов решението в такива случаи е веднага гонене, махане и готово. „Местните организации винаги могат да направят някоя беля“, допълни той. \r\nМеждувременно БСП-Бургас се разграничи от общинския съветник Бенчо Бенчев, но остави той сам да реши дали да напусне местния парламент.  \r\nВ Бургас пресконференция даде и бившият депутат от ДПС Несрин Узун, който също бе сред задържаните заедно с Митьо Очите в Истанбул. По думите му всички са станали жертва на „изключителната доброта на Бенчо Бенчев“.  Узун обясни, че Бенчев му се обадил по телефона и го помолил да резервира три стаи в хотел в Истанбул, докъдето двамата често пътували, като поясни, че по никакъв начин не е знаел за кого и по какъв повод се резервират тези стаи.  Узун и Бенчев били заедно на вечеря в нощта на ареста и след като срещата им приключила, Узун закарал с автомобила си Бенчев до хотела, където видели ареста на Димитър Желязков. По думите му турските власти не са ги арестували, а само помолили да отидат с тях и да им окажат пълно съдействие, а у нас вече им е била издадена 24-часова заповед за задържане – за да се изяснят обстоятелствата около случая.", "date": "2018.08.07", "title": "Политическият скандал около Бенчо Бенчев се разраства (ОБЗОР)"}
{"url": "http://www.focus-news.net/news/2018/08/07/2554014/kazanlak-s-lyatna-akademiya-bibliotekata-moyata-parva-stsena-biblioteka-iskra-angazhira-svobodnoto-vreme-na-detsata.html", "text": "В летните месеци Библиотека „Искра“ ангажира свободното време на децата от община Казанлък в рамките на проекта \"Библиотеката - моята първа сцена\", каза за  Радио „Фокус“  Екатерина Трендафилова. Тя поясни, че целите на проекта са създаване на нова библиотечна услуга, която да разшири възможностите на библиотеките по привличане на нови публики, да затвърди статута им на място за изява и смислено оползотворяване на свободното време при деца и юноши, развивайки техните компетенции в областта на културата и творческите изяви.  \r\nВ рамките на проекта децата пишат, рисуват, плъстят и моделират, занимават се с фолклор, театър, грънчарство, плетене, бродиране, моден дизайн, фотография и ТВ „Tийнейджър“. Финансирането му е в рамките на 4710 лв.  \r\nПроектът се реализира с подкрепата на Фондация „Глобални библиотеки – България” в рамките на конкурс „Библиотеката – активен участник в обществения живот“ в изпълнение на договор с Министерство на културата. \r\nПартньори на библиотеката в Казанлък са Народно читалище „Пробуда” - село Копринка, и Народно читалище „Зора” - село Голямо Дряново. \r\nСлавяна ГАЙДАРОВА", "date": "2018.08.07", "title": "Казанлък: С лятна академия „Библиотеката – моята първа сцена“ библиотека „Искра“ ангажира свободното време на децата"}
{"url": "http://www.focus-news.net/news/2018/08/07/2553992/greekru-gartsiya-i-rusiya-si-razmeniha-diplomati-kakvo-sledvai.html", "text": "Дипломация – това е такава пещерна наука, която още от времето на появата на човека практически не се е променила. И това е прекрасен инструмент за манипулирането на милиони и милиарди хора, отбелязва гръцкият информационен портал  Greek.ru , в руската си редакция. \r\nИ винаги в дипломатическия конфликт присъства и трета страна, която го подхранва, управлява и се явява крайният му бенефициент. \r\nСъвременна Гърция никога не е имала самостоятелно правителство. Периодът, в който Гърция е взимала решения и ги е въвеждала в живота независимо, е приключил в елинистическата епоха. \r\nСлед края на икономическата криза, в резултат на „помощите“, Гърция напълно изгуби икономическата си свобода. Гърците вече не контролират летищата, телекомуникациите, петрола, газта, логистиката, банките, туризма и т.н. Като цяло, кризата постигна своите цели. \r\nНо нещо друго липсва, а именно раздразнението от приятелските отношения с Русия. Коренът на това приятелство може да се проследи до Византия, но настоящата ситуация на Балканите е друга. \r\nИ когато икономическата криза в Гърция беше обявена за приключила, беше пусната нова заплашителна история за външната заплаха. \r\nВ първите жертви на тази игра се превърнаха дипломатите: руските се върнаха в Русия, а гръцките си стегнаха куфарите. В гръцките медии започна пиар кампания за руската заплаха. \r\nКакво следва? Има ли такива дипломати в Гърция и Русия, които ще съберат смелост да играят недипломатично и да върнат отношенията между Атина и Москва в приятелското русло, въпреки кукловодите, поставящи бариери и конфликти от нищото?  Йонислав Дочев", "date": "2018.08.07", "title": "Greek.ru: Гърция и Русия си размениха дипломати, какво следва?"}
{"url": "http://www.focus-news.net/news/2018/08/07/2554011/ochakva-se-izpisvaneto-na-edno-ot-postradalite-v-bolonya-balgarski-uchenitsi.html", "text": "Очаква се изписването на едно от пострадалите в Болоня български ученици. Това съобщиха за  Агенция „Фокус“  от   Министерството на външните работи . От седемте хоспиталзирани момчета, трима вече са изписани, а четири остават в болница. Трима от тях са в две различни лечебни заведения - две в Болония и едно в Чезена. По информация на генералния консул на България в Милано Росен Руфев се очаква още днес или най-късно утре един от учениците да бъде изписан. Останалите ще останат под лекарско наблюдение поне още няколко дни, като момчето, което е настанено с изгаряния в болница в Чезенa, ще остане там по-дълго.", "date": "2018.08.07", "title": "Очаква се изписването на едно от пострадалите в Болоня български ученици"}
{"url": "http://www.focus-news.net/news/2018/08/07/2554017/plovdiv-karutsa-s-tsiganska-bulka-premina-po-ulitsite-na-grada-po-vreme-na-chasovete-s-nay-natovareno-dvizhenie.html", "text": "Каруца с циганска булка премина по улиците на града по време на най-натоварените часове за движение - след края на работния ден, предаде репортер на  Радио „Фокус“ – Пловдив . Каруцата, украсена с бели и червени воали, си проправяше път между колоните от автомобили минути след 18.00 часа. Тя се движеше по бул.“ Шести септември“ и бул. “Цар Борис Трети Обединител“, в посока кръговото кръстовище преди моста на Панаира. \r\nПрипомняме, че според действащата Наредба на Общинския съвет има забрана на движението на каруци по пловдивските булеварди. \r\nЦветана ТОНЧЕВА", "date": "2018.08.07", "title": "Пловдив: Каруца с циганска булка премина по улиците на града по време на часовете с най-натоварено движение"}
{"url": "http://www.focus-news.net/news/2018/08/07/2554012/grazhdanski-demokratichen-sayuz-hristiyan-mitskovski-e-neseriozen-i-bezprintsipen-otnosno-pozitsiyata-za-referenduma.html", "text": "Македонската партия Граждански демократичен съюз (ГДС), чрез съобщение пуснато до обществеността, запита каква игра играе лидерът на опозиционната ВМРО-ДПМНЕ Християн Мицковски по отношение на позицията на партията за референдума за името, предава македонската информационна агенция  „Макфакс“ . \r\nСпоред ГДС, с изчакването до септември за обявяване дали ВМРО-ДПМНЕ ще излезе да гласува на референдума или ще го бойкотира, Мицковски демонстрира безпринципно и крайно несериозно поведение. \r\n„На 22 юни лидерът на ВМРО-ДПМНЕ излезе и заяви, че ако референдумът не бъде задължителен, партията му няма да го признае за волята на народа. На 6 юли същият Мицковски заяви, че първо изчаква въпроса, след което ще реши дали партията му ще излезе на референдума. След това станахме свидетели на политическия пазарлък в Клуба на депутатите, използвайки референдумския процес за изпълнение на партийните си интереси. След пазарлъка и парламентарния цирк, ВМРО-ДПМНЕ заяви че за тях е неприемлив въпросът, тъй като бил многопластов, след което излизат и казват че партията няма да бъде алиби за капитулантския договор. Сега, близо два месеца по-късно, когато вече са ясни детайлите, Мицковски все още не знае какво ще правят, дали ще излязат на референдума или ще го бойкотират. Ще чака до 10 септември, за да съобщи решението на общността. Безпринципно и крайно несериозно поведение“, се казва в съобщението на ГДС. \r\nПартията заяви, че обществеността с право се пита какви сметки се правят и защо се разиграват така. \r\n„Проевропейската и прозападна партия ВМРО-ДПМНЕ, както тя се декларира, трябва да отговори на обществеността дали има друг път за ЕС и НАТО, и ако този договор е капитулантски, кой е техният модел за по-добър договор? \r\nВреме за губене няма. Политиците, особено лидерите на най-големите парламентарни партии, са длъжни да кажат ясно и силно каква е позицията на тяхната партия. Решението все пак се взима от гражданите, дали ще застанат зад лидера си или ще действат според собственото си убеждение. Затова апелираме да престанат със сметките и манипулациите. \r\nИскаме да изпратим послание до гражданите, че референдумът и визията за бъдещето на страната, не трябва да се обвързва с подкрепата за една или друга партия. Това е възможност за надпартийно решение“, пишат от ГДС.  Йонислав Дочев", "date": "2018.08.07", "title": "Граждански демократичен съюз: Християн Мицковски е несериозен и безпринципен относно позицията за референдума"}
{"url": "http://www.focus-news.net/news/2018/08/07/2554019/varna-su-dimcho-debelyanov-shte-ostane-v-spisaka-na-sredishtnite-uchilishta-i-prez-novata-uchebna-godina.html", "text": "СУ „Димчо Дебелянов“ във Варна ще остане в списъка на средищните училища и през новата учебна година, решиха на днешното си заседание членовете на ПК „Наука и образование“ към Общинския съвет. Това съобщиха за  Радио „Фокус“ – Варна  от пресцентъра на Общински съвет – Варна. Училището е средищно от осем години и е единственото такова в община Варна. Заради централното му местоположение в града и добрите транспортни връзки то е удобно за учениците от близките села. А един от критериите за включване в списъка на средищните училища е в школото да се обучават най-малко 10 пътуващи ученици в задължителна училищна възраст от други населени места, в които няма училище. \r\nПрез новата учебна година СУ „Димчо Дебелянов“ ще приеме 30 деца от две варненски села. От село Звездица ще пътуват 24 ученици, а от село Казашко – 6, като за тях ще бъде осигурен безплатен транспорт. \r\nВ училището в момента се извършва мащабен ремонт с европейски средства по ОП „Региони в растеж“. След приключване на строително-ремонтните работи ще бъдат осигурени условия за целодневна организация на учебния ден, включително и обедно хранене, каквито са изискванията към средищните училища. \r\nДнешното решение на ПК „Наука и образование“ предстои да бъде гласувано и на сесия на Общинския съвет. \r\nСписъкът на средищните детски градини и училища се актуализира ежегодно по мотивирано предложение на кмета на общината след решение на Общинския съвет. Предложението се внася в Министерство на образованието и науката, припомниха от администрацията. \r\nМарияна ВАЛЕНТИНОВА", "date": "2018.08.07", "title": "Варна: СУ „Димчо Дебелянов“ ще остане в списъка на средищните училища и през новата учебна година"}
{"url": "http://www.focus-news.net/news/2018/08/07/2554015/do-septemvri-2019-g-puskat-v-eksploatatsiya-dva-uchastaka-ot-am-hemus-obzor.html", "text": "До 2024 г. магистрала „Хемус“ ще е готова. Това съобщи премиерът Бойко Борисов след проверка на строителните дейности на магистралата в участъка между Ябланица и Боаза, в която участваха също регионалният министър Николай Нанков и председателят на УС на АПИ инж. Светослав Глосов.  Премиерът Бойко Борисов  заяви, че се надява участъкът между Ябланица и Боаза да е готов предсрочно през септември - със седем месеца по-рано, без да се прави компромис с качеството и сигурността на работниците. „На 15 август почваме строителството на магистрала „Хемус“ от Белокопитово до Търговище. Догодина по това време участъкът от Ябланица до Боаза и другият – до Търговище, ще са готови“, каза още той. Премиерът изтъкна, че това е най-трудният за изграждане участък, за който се изисква огромен труд и капацитет. „Виждате как се строи в планината - тези българи в камионите, в багерите, във валяците, са герои също. Това прави БВП, това ще доведе повече бизнес и туристи“, добави Борисов.  \r\nРегионалният министър Николай Нанков информира, че малко над 30% от трасето между Ябланица и Боаза е готово, с проектирането изпълнението надхвърля 35%. Средствата, които се инвестират, са 55 млн. лева без ДДС при обявена първоначално цена от 90 млн. лева. Спестени са 40%. „В момента преработваме наредбите за гаранционните срокове за ново строителство на магистрали, ще ги удължим с поне 3 години. Необходими са добър надзор и добър контрол“, подчерта Николай Нанков. Министърът допълни, че до края на месеца ще започне търгът за участъка от АМ „Хемус“ от п.в. „Боаза“ до разклона за Плевен и Ловеч. „Тези 52 км ще бъдат разделени на три етапа. До края на годината ще се търгуват и останалите около 83 км до Велико Търново. АМ „Хемус“ е наш основен приоритет, както и пътят Ботевград – Мездра. Процедурата за най-тежкия участък от него се обжалва, като приключи обжалването ще го продължим“, посочи министър Нанков.", "date": "2018.08.07", "title": "До септември 2019 г. пускат в експлоатация два участъка от АМ „Хемус“ (ОБЗОР)"}
{"url": "http://www.focus-news.net/news/2018/08/07/2554027/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-dunav-most-ruse.html", "text": "Интензивен е трафикът за товарни автомобили на изход на ГКПП „Дунав мост Русе”. Това съобщиха от ГД „Гранична полиция”. Нормален е трафикът на всички гранични контролно-пропускателни пунктове по границите със Сърбия, Македония, Гърция и Турция. \r\nДо 25 август 2018 г. ще бъде извършван ремонт на участък от пътя преди ГКПП „Видин”. За този период временно движението ще се осъществява двупосочно в едно платно.", "date": "2018.08.07", "title": "ГД „Гранична полиция”: Интензивен е трафикът за товарни автомобили на изход на ГКПП „Дунав мост Русе”"}
{"url": "http://www.focus-news.net/news/2018/08/07/2554031/predstoyashti-mezhdunarodni-sabitiya-za-8-avgust-agentsiya-fokus.html", "text": "Пет словенски ляво-центристки партии ще направят опит да сформират правителство на малцинството в парламента на Словения. \r\n***  Британският принц Уилям и министър-председателят Тереза Мей ще присъстват на церемония за отбелязване на 100-годишнината от битката при Амиен от Първата световна война. \r\n***  10-годишнината от началото на войната между Русия и Грузия за контрола над Южна Осетия. \r\n***  Генералният секретар на ООН Антонио Гутериш ще се срещне с японския министър-председател Шиндзо Абе. \r\n***  Сенатът на Аржентина ще дебатира за легализирането на абортите в страната. \r\n***  Профсъюзът на германските пилоти ще обяви дали служителите на „Райънеър“ ще започнат стачки, заради недоволството си от ниско заплащане и лоши условия на труд. \r\n***  Телата на трима чешки военнослужещи, убити в Афганистан от атентатор, се завръщат у дома. \r\n***", "date": "2018.08.07", "title": "Предстоящи международни събития за 8 август (Агенция \"Фокус\")"}
{"url": "http://www.focus-news.net/news/2018/08/07/2554007/tass-v-iran-zayaviha-che-deystviyata-na-donald-tramp-nanasyat-vreda-na-bezopasnostta-v-regiona.html", "text": "Действията на президента на САЩ Доналд Тръмп подриват безопасността в региона, заяви говорителят на меджлиса (иранският парламент) Али Лариджани, цитиран от телевизионният канал „Ал Маядеен“, предава  ТАСС . \r\n„Действията, които предприе Тръмп, нанасят вреда на безопасността в региона. Той се придържа към враждебен курс, който няма да остане без отговор“, подчерта Лариджани. \r\nПървият пакет от санкции на САЩ върху Иран бяха възобновени в нощта на понеделник срещу вторник. Ограничителните мерки обхващат, в частност, автомобилостроителният сектор на Иран и покупко-продажбата на злато и редица метали. Втората част от санкциите ще влязат в сила на 5 ноември.  Йонислав Дочев", "date": "2018.08.07", "title": "ТАСС: В Иран заявиха, че действията на Доналд Тръмп нанасят вреда на безопасността в региона"}
{"url": "http://www.focus-news.net/news/2018/08/07/2554028/pregled-na-nyakoi-ot-osnovnite-temi-v-amerikanskiya-pechat-agentsiya-fokus.html", "text": "Ядреното разоръжаване на Северна Корея, наложените мита от администрацията на президента Доналд Тръмп, изплащането на държавния дълг и продължаващата подкрепа за Тръмп от поддръжниците му, въпреки засилващото се разследване за връзките му с Русия, са водещи теми в печатните издания в САЩ.  Съветникът по национална сигурност на САЩ Джон Болтън заяви във вторник, че Северна Корея не е постигнала прогрес към ядреното разоръжаване, отбелязва електронното издание на водещия американски вестник  The Washington Post  в една от водещите си статии. \r\n„САЩ изпълниха своите задължения от Сингапурската декларация. Проблемът е в това, че Северна Корея не е предприела стъпките, които вярваме че са нужни за денуклеаризация“, заяви Болтън в интервю за американският телевизионен канал „Fox News“ във вторник сутрин. \r\nТой добави, че САЩ ще продължат да налагат натиск, докато Пхенян не предостави резултати. \r\n„Идеята, че ще облекчим санкциите единствено на база на думата на Северна Корея, мисля, е нещо, което просто не се коментира. Ще продължим да прилагаме максимален натиск върху Северна Корея, докато не извършат денуклеаризация, както правим с Иран“, добави още той. \r\nИзданието отбелязва, че администрацията на президента Доналд Тръмп прави последователни опити да опровергае критиците, че Ким Чен-ун ще изпълни обещанията си за ядрено разоръжаване. \r\nВ редакцията на вестника също подхождат критично давайки за пример, че единственото изпълнено условие от договореностите между САЩ и Северна Корея е било връщането на тленните останки на повече от 50 американски военнослужещи, загинали по време на Корейската война. \r\nДжон Болтън е разкрил и че писмото, което държавният секретар Майк Помпео е предал на севернокорейския си колега И Йон-хо, е било писмо от Тръмп за Ким, в което се прави предложение Помпео да направи още една визита в Северна Корея и да се срещне с лидера ѝ. \r\n„Държавният секретар Помпео е готов да се върне в Северна Корея, за да се срещне с Ким Чен-ун. Предложихме това в последното ни писмо от президента за Ким Чен-ун. Президентът е готов за среща във всеки един момент. Но това, от което наистина се нуждаем, не е повече реторика. Имаме нужда от действия от страна на Северна Корея за денуклеаризация“, поясни Болтън, цитиран от The Washington Post. \r\n***  Наложените мита от администрацията на президента на САЩ Доналд Тръмп върху редица държави в света, голяма част от които американския съюзници и защо тези мита няма да решат някои от съществените проблеми на Вашингтон, като например главоломният национален дълг от 21 трилиона долара. Това пише електронното издание на водещия американски вестник  The New York Times  в една от водещите си статии. \r\nДоналд Тръмп обяви в неделя, че митата, които САЩ наложиха върху стоманата, алуминия и множеството вносни китайски стоки, скоро ще започнат да генерират значителни печалби, с които да се намали държавният дълг на страната. Изданието пише за нов план на президента, с който американски потребители и бизнеси, които купуват определени стоки от държави, подложени на неговите мита, ще бъдат таксувани допълнително. \r\nВ статията се припомня за обещанието на Тръмп по време на президентската му кампания през 2016 година да изплати целия държавен дълг като президент. За фискалната 2018 година се изчислява, че бюджетният дефицит на федералното правителство ще бъде 800 милиарда долара. Офисът за управление на бюджета на американския президент прогнозира, че дефицитът ще надмине 1 трилион долара през 2019 година. Вестникът подчертава, че за да се изплати дългът, митата ще трябва да носят печалба от поне 800 милиарда долара през настоящата година. Според изчисленията на търговското министерство, за 2018 година тази сума ще бъде около 40 милиарда долара. \r\nПредложените 25 процента мита върху допълнителни стоки от Китай на стойност 200 милиарда долара, биха донесли 50 милиарда долара на година. Предложените 25 процента данъци върху вносните автомобили и авточасти ще съберат още 85.25 милиарда долара. С това ще останат още поне 664 милиарда долара от нужните, за започване изплащането на дълга. \r\nСметките в статията продължават с увеличените разходи за отбрана от 40 милиарда през тази година и планираните 139 милиарда долара през следващата. Това допълнително утежнява федералния бюджет на САЩ. \r\nВ редакцията на изданието правят и поглед в исторически план, като разясняват че САЩ е получавал по-голямата част от федералните си приходи чрез мита преди повече от 100 години и това е приключило… с края на Първата световна война. \r\nЗа да спечели каквото и да е, единствено от търговската си политика, Тръмп ще трябва да наложи повече от 33 процента мита върху вносни стоки на стойност 2.34 трилиона долара – което ще рече върху всяка една стока, която САЩ са внесли през изминалата година. \r\n***  Гласоподавателите на президента на САЩ Доналд Тръмп остават лоялни, дори след като разследването срещу него от специалния прокурор Робърт Мюлер за евентуалните му връзки с Русия, се засилва, отбелязва електронното издание на американския ежедневник  USA Today , в една от водещите си статии. \r\n„Всички мислят, че Путин го разиграва. Аз мисля, че Тръмп разиграва него… Такова чувство имам: Всички го приемат наобратно“, заяви 66-годишната пенсионерка от Канаденсис, Пенсилвания, Джоан Мюзиал. \r\nЛоялността на гласоподавателите на Тръмп е политическа опора за президента през буйните му 18 месеца в Белия дом, коментира изданието. И докато две трети от тези поддръжници вярват, че Русия се е намесила в изборите през 2016 година, те все пак приемат твърденията на президента и неговия екип, че обвиненията и разследванията са раздути или погрешно насочени. \r\nАко и когато специалният прокурор Робърт Мюлер пусне публичния си доклад, тези гласоподаватели ще трябва да преглътнат на сухо всички негативния разкрития. Докато разследването се засилва, техните прогнози за това как историята ще съди президентството на Тръмп, също се засилват. \r\n„Колкото повече време отнема, толкова по-малко вяра имам, че ще бъде нещо друго освен цирково представление“, заяви Барни Кларк, 51-годишен мениджър на медицински устройства. \r\nДжон Кар, 75-годишен пенсионер от Федеръл Уей, Вашингтон, заяви че не е сигурен, че Русия се е намесила – не че има значение за него, така или иначе. „Независимо какво стане и колко милиона долара Мюлер изхарчи, той не може да направи нищо за това, което те са направили или не са направили“, заяви той. \r\nАмериканският вестник подлага на сериозни критики възгледите на повечето поддръжници на Тръмп и излага тезата, че определено има руска намеса и че американският президент е имал контакти с Русия. Излагат се още от мненията на негови гласоподаватели и се представят такива, които не са съгласни с политиката на Тръмп спрямо Русия. \r\n***", "date": "2018.08.07", "title": "Преглед на някои от основните теми в американския печат (Агенция „Фокус“)"}
{"url": "http://www.focus-news.net/news/2018/08/07/2554030/veliko-tarnovo-folklorat-na-hartsoite-be-predstaven-na-natsionalna-folkloren-festival-folkloren-izvor-v-selo-tsarevets.html", "text": "Фолклорът на хърцоите бе представен на Националния фолклорен  фестивал „Фолклорен  извор“ в село Царевец. Иванка Велкова, която е част от фолклорната формация разказа за  Радио „Фокус“ – Велико Търново , че групата, която е от десет човека, участва за първи път във формата. „Ние представяме нашия местен фолклор, фолклора на село Кацелово, община Две могили. Селото ни е включено в един доста голям ареал в Северна България, заселен с етнографската група хърцои. Твърде малко позната за жалост. Гордеем се с нашия произход, хърцоите са доста консервативни хора, в хубавия смисъл на думата. Ние пазим нашите традиции все още, особено ревностно пазим костюмите си“, споделя Иванка Велкова, която е облечена с носия на над 200 години, предавана от поколение на поколение. Тя разказа, че при изпълненията на песните си, винаги се придържат към диалекта на селото. „Много е интересен, разбираем  и доста напевен, в него преобладават и доста турцизми. Ние почти не изпълняваме песни от друг регион“, каза още Иванка Велкова. Тя сподели, че участието им е провокирано от желанието да покажат специфичния фолклор на хърцоите. \r\nМария НЕДЕВА", "date": "2018.08.07", "title": "Велико Търново: Фолклорът на хърцоите бе представен на Национална фолклорен фестивал „Фолклорен извор“ в село Царевец"}
{"url": "http://www.focus-news.net/news/2018/08/07/2554033/sport-inna-eftimova-otpadna-na-polufinala-na-100-metra-na-evropeyskoto-parvenstvo.html", "text": "Инна Ефтимова не успя да се класира за финала в спринта на 100 метра на Европейското първенство по лека атлетика в Берлин. Тя отпадна в полуфиналната фаза, завършвайки седма в своята серия. Ефтимова спря хронометъра на 11.52 секунди, изоставяйки с близо 40 стотни зад победителката Муджинга Камбунджи от Швейцария.", "date": "2018.08.07", "title": "Спорт: Инна Ефтимова отпадна на полуфинала на 100 метра на Европейското първенство"}
{"url": "http://www.focus-news.net/news/2018/08/07/2554035/inzh-simeon-efremov-dgs-parvomay-imame-registrirani-edinichni-sluchai-na-nezakonna-sech.html", "text": "На територията на Държавно горско стопанство – „Първомай“ имаме регистрирани единични случаи на незаконна сеч и то на единични дървета. Това каза за  Радио „Фокус“ – Пирин  инж. Симеон Ефремов, директор на стопанството. По думите му случаите, които са регистрирали, не са фрапиращи. „Бих искал да отбележа, че най-често незаконна сеч констатираме в районите, които са близо до населени места, а на нашата територия има доста такива – над 20. С махалите броят нараства до 26. За съжаление, във всяко село си има хора, които не се съобразяват с правилата и извършват нарушения. В тази връзка организираме срещи с кметовете и кметските наместници, освен това провеждаме кампании сред самото местно население, на които информираме хората, че на всеки един нуждите по отношение задоволяване с дърва, ще бъдат удовлетворени“, каза още инж. Ефремов. Той добави, че им осигуряват също строителна дървесина, така че да избегнат подобни нарушения. „Другото, което правим, е засилване на охраната в горските територии“, допълни инж. Ефремов. Директорът на стопанството отбеляза, че вече е започнала активната кампания за снабдяване с дърва местното население. „Имаме готовност да предоставим на местното население възможности за добив, ако искат сами да си осигурят дърва, както и да съдействаме на онези, които искат да си закупят готови дърва от склад. За съжаление, на този етап много малко хора идват и искат да си вземат дърва. Най-вероятно това ще се случи към края на лятото“, уточни инж. Ефремов. Според него обикновено най-активният период е месец септември, но и към момента вече има раздадени дърва. \r\nЛивия НИНОВА", "date": "2018.08.07", "title": "Инж. Симеон Ефремов, ДГС „Първомай“: Имаме регистрирани единични случаи на незаконна сеч"}
{"url": "http://www.focus-news.net/news/2018/08/07/2554016/the-new-york-times-nikakvi-mita-nyama-da-platyat-natsionalniya-dalg.html", "text": "Наложените мита от администрацията на президента на САЩ Доналд Тръмп върху редица държави в света, голяма част от които американския съюзници и защо тези мита няма да решат някои от съществените проблеми на Вашингтон, като например главоломният национален дълг от 21 трилиона долара. Това пише електронното издание на водещия американски вестник  The New York Times  в една от водещите си статии. \r\nДоналд Тръмп обяви в неделя, че митата, които САЩ наложиха върху стоманата, алуминия и множеството вносни китайски стоки, скоро ще започнат да генерират значителни печалби, с които да се намали държавният дълг на страната. Изданието пише за нов план на президента, с който американски потребители и бизнеси, които купуват определени стоки от държави, подложени на неговите мита, ще бъдат таксувани допълнително. \r\nВ статията се припомня за обещанието на Тръмп по време на президентската му кампания през 2016 година да изплати целия държавен дълг като президент. За фискалната 2018 година се изчислява, че бюджетният дефицит на федералното правителство ще бъде 800 милиарда долара. Офисът за управление на бюджета на американския президент прогнозира, че дефицитът ще надмине 1 трилион долара през 2019 година. Вестникът подчертава, че за да се изплати дългът, митата ще трябва да носят печалба от поне 800 милиарда долара през настоящата година. Според изчисленията на търговското министерство, за 2018 година тази сума ще бъде около 40 милиарда долара. \r\nПредложените 25 процента мита върху допълнителни стоки от Китай на стойност 200 милиарда долара, биха донесли 50 милиарда долара на година. Предложените 25 процента данъци върху вносните автомобили и авточасти ще съберат още 85.25 милиарда долара. С това ще останат още поне 664 милиарда долара от нужните, за започване изплащането на дълга. \r\nСметките в статията продължават с увеличените разходи за отбрана от 40 милиарда през тази година и планираните 139 милиарда долара през следващата. Това допълнително утежнява федералния бюджет на САЩ. \r\nВ редакцията на изданието правят и поглед в исторически план, като разясняват че САЩ е получавал по-голямата част от федералните си приходи чрез мита преди повече от 100 години и това е приключило… с края на Първата световна война. \r\nЗа да спечели каквото и да е, единствено от търговската си политика, Тръмп ще трябва да наложи повече от 33 процента мита върху вносни стоки на стойност 2.34 трилиона долара – което ще рече върху всяка една стока, която САЩ са внесли през изминалата година.  Йонислав Дочев", "date": "2018.08.07", "title": "The New York Times: Никакви мита няма да платят националния дълг"}
{"url": "http://www.focus-news.net/news/2018/08/07/2554037/dobrich-ofisat-na-nap-v-grada-e-s-novi-bankovi-smetki-ot-nachaloto-na-mesetsa.html", "text": "Офисът на НАП - Добрич има нови банкови сметки за плащане на данъци, осигуровки и други публични вземания от 1 август 2018 г. Промяната се налага заради вливането на СИБАНК в Обединена българска банка, в които приходната администрация е поддържала сметки досега, и обхваща общо 10 офиса на приходната агенция в страната. Това съобщи за  Радио „Фокус”  Красимир Павлов, експерт в звено „Комуникации“ към ТД на НАП – Варна, офис – Добрич. По новите сметки се нареждат плащания от граждани и юридически лица с регистрация във всички офиси на НАП в град София, включително регистрираните в „Средни данъкоплатци и осигурители“, както и офисите София-област, Габрово, Добрич, Кърджали, Монтана, Перник, Русе, Стара Загора и Ямбол. Няма промяна в банковите сметки на останалите офиси на приходната агенция. Ползвателите на електронната услуга за плащане на задължения към НАП, достъпна в Портала за е-услуги на НАП, ще могат да продължат да плащат без такси по електронен път. Запазва се и възможността за плащане без такса на ПОС терминал във всички структури на НАП. Всички клиенти на НАП, засегнати от промените, трябва да получат съобщение по електронната поща, допълват от приходната агенция. Номера на сметки няма да бъдат посочвани в кореспонденцията по имейл от съображения за сигурност. Информация за новите сметки е публикувана на сайта на приходната администрация, в рубриката „Плащане“, подрубрика „Банкови сметки“. За допълнителна информация клиентите на НАП могат да се обърнат към колцентъра на агенцията на телефон 0700 18 700 или на имейл.  \r\nЖулиета НИКОЛОВА", "date": "2018.08.07", "title": "Добрич: Офисът на НАП в града e с нови банкови сметки от началото на месеца"}
{"url": "http://www.focus-news.net/news/2018/08/07/2554036/tass-ekvador-vodi-pregovori-s-advokatite-na-dzhulian-asandzh-za-negovoto-iznasyane-ot-posolstvoto-na-stranata-v-london.html", "text": "Властите на Еквадор водят преговори с адвокатите на основателя на „Уикилийкс“ Джулиан Асандж за неговото изнасяне от посолството на страната в Лондон, заяви еквадорският президент Ленин Морено във вторник в интервю за колумбийския телевизионен канал „NTN24“, предава  ТАСС . \r\n„Свързвахме се с неговите юридически представители, за да постигнем споразумение, което би осигурило безопасността на живота на Асандж и съблюдаването на международните норми. Ако постигнем подобно споразумение, с радост ще помолим господин Асандж да напусне посолството и да застане пред съответния съд“, заяви Морено.  Йонислав Дочев", "date": "2018.08.07", "title": "ТАСС: Еквадор води преговори с адвокатите на Джулиан Асандж за неговото изнасяне от посолството на страната в Лондон"}
{"url": "http://www.focus-news.net/news/2018/08/07/2554032/budimir-kuyovich-shte-izlezhi-palnata-si-prisada-i-nyama-da-bade-predsrochno-osvoboden-obzor.html", "text": "9-ти състав на Софийски градски съд остави без уважение молбата на Будимир Куйович за предсрочно освобождаване от затвора. Според съда при Куйович няма устойчив ефект от наказанието. Съдът отчете още, че молбата на Куйович е подадена веднага след като е преминало половината от наказанието му, каквото е едно от условията за предсрочно освобождаване. Будимир Куйович, известен като един от големите наркотрафиканти на Балканите, в момента излежава 16-годишна присъда при общ режим в общежитието в Казичене към Софийския централен затвор. Той бе задържан на 30 декември 2007 г. при специализирана акция за трафик на близо 60 кг хероин.  \r\nЗащитата на Куйович изтъкна, че той се е поправил и се разкайва за стореното, като обърна внимание, че вече е изпълнена първата предпоставка за предсрочно освобождаване, а именно изтърпяване на повече от половината наложено наказание. \r\nОт своя страна държавното обвинение заяви, че молбата на Куйович е неоснователна и следва да бъде оставена без уважение. Според прокуратурата не е налице втората предпоставка за предсрочно освобождаване, а именно лицето да е дало достатъчно доказателства за своето поправяне в затвора. След заседанието прокурорът по делото Андрей Янкулов заяви пред журналисти, че промяната при Будимир Куйович не е устойчива. „Има едно наложено наказание и за да бъде лицето освободено предсрочно от неговото изтърпяване, трябва да е дало достатъчно доказателства за своето поправяне по време на престоя си в местата за лишаване от свобода. При настоящия случай от всички събрани по делото доказателства, такъв извод не можа да бъде направен“, каза той. По думите му оценката на риска е намалена, но успоредно с това трябва да са отметнати всички задачи по индивидуалния план за изпълнение на присъда, което към настоящия момент за Куйович не е било налице. „Не може да се остави настрана и престъпната дейност, за която е осъждан, защото тя показва и капацитета му за реална промяна по време на някакъв по-кратък от наложения му с присъдата срок на наказание“, допълни прокурорът.  \r\nСлужебният защитник на Куйович Мариела Ачева изтъкна пред медиите, че клиентът ѝ има онкологично заболяване, но не уточни какво е то. Тя поясни, че Куйович работи като хигиенист в 10-та група в общежитието в Казичане и в момента се грижи за столовата и поддържа градината. Ачева обърна внимание, че трудовата дейност на Куйович се извършва  извън рамките на външни обекти, което още веднъж доказва отношението към присъдата и към извършеното от него, тъй като не се е отклонил. „Не сме съгласни с постановеното определение. В една демократична държава трябва да се защитават правата на осъдените лица, което съдът не показа“, каза Ачева. По думите ѝ съдът не е проявил зачитане на личността му и включително към заболяването, от което страда. Ачева обясни пред журналистите още, че решението на съда ще бъде обжалвано. \r\nДеница КИТАНОВА", "date": "2018.08.07", "title": "Будимир Куйович ще излежи пълната си присъда и няма да бъде предсрочно освободен (ОБЗОР)"}
{"url": "http://www.focus-news.net/news/2018/08/07/2554018/sdsm-ako-hristiyan-mitskovski-ne-prizove-grazhdanite-na-referenduma-shte-pokazhe-che-zhelae-izolatsiya.html", "text": "Християн Мицковски заяви, че ВМРО-ДПМНЕ няма позиция за референдума, а всъщност е просто – или са за бъдещето, или за изолация, заявиха от СДСМ, предава македонската информационна агенция  „Макфакс“ . \r\n„Сега, когато референдумът е обявен, когато е постигнат исторически и патриотичен договор, Християн Мицковски заяви, че ВМРО-ДПМНЕ няма позиция. Ще събере ли кураж Християн Мицковски да каже какво представлява неговата ВМРО-ДПМНЕ? Въпросът е прост, или е за бъдеще и за членство в НАТО и ЕС или е за изолация? Ако Мицковски не призове членовете на ВМРО-ДПМНЕ да излязат на референдум и да изберат бъдещето, ще покаже че те са лъгали с години и че всъщност желаят изолация. Заради амнистия на престъпленията на ВМРО-ДПМНЕ, Мицковски се опитва да докара Македония в изолация и несигурност“, се казва в реакцията на СДСМ.  Йонислав Дочев", "date": "2018.08.07", "title": "СДСМ: Ако Християн Мицковски не призове гражданите на референдума, ще покаже че желае изолация"}
{"url": "http://www.focus-news.net/news/2018/08/07/2554039/burgas-detskata-rabotilnitsa-srachkovtsi-v-grad-kableshkovo-shte-prodalzhi-do-kraya-na-avgust.html", "text": "До края на месец август ще продължи детската работилница „Сръчковци“ в поморийското градче Каблешково, която вече има 20-годишна история. Това каза за  Радио „Фокус“ – Бургас  Павлина Дърлянова, секретар на народно читалище „Атанас Манчев“ в Каблешково. По думите й в работилницата  участват 78 деца. „Това е една интересна и доказана форма и интересът е голям. Записват се деца дори от съседните населени места – Ахелой, Дъбник, Габерово, Гълъбец. Има и много гостуващи на бабите си деца – от Пловдив, София, Велико Търново и дори от Англия. Повечето идват от няколко години“, каза още Дърлянова. Тя допълни, че седмично се провеждат по три занятия, като често се кани специалист, който да покаже и разкаже на децата за различните видове изкуства и занаяти. „Миналата седмица например плетохме поставка за чаша от тръстика, правихме и кукли и играчки от плат. Изработвахме и торбички с лавандула, рисувахме пясъчни картини и посетихме Авиомузея в Бургас“, добави Дърлянова. \r\nВеселина НИКОЛОВА", "date": "2018.08.07", "title": "Бургас: Детската работилница „Сръчковци“ в град Каблешково ще продължи до края на август"}
{"url": "http://www.focus-news.net/news/2018/08/07/2554038/bsp-alarmira-za-opiti-za-kupuvane-na-narodni-predstaviteli-ot-parlamentarnata-i-grupa-obzor.html", "text": "БСП алармира за опити за купуване на народни представители от парламентарната й група. Това коментира заместник-председателят на партията Кирил Добрев по време на пресконференция. Той посочи, че се прави опит да бъдат купени народни представители от БСП. Добрев подчерта, че  БСП  не е за продан и не се продава.  \r\nСпоред него нещата не изглеждат добре, тъй като се обещават петцифрени заплати, ако депутат напусне групата на БСП, като единственият ангажимент на офертата е да се крепи правителството при вот на недоверие. „Прави се опит да бъдат платени народни представители от БСП и пряко въпроса ми е към ръководството на ПГ на ГЕРБ – правени ли са опити да се плати на народни представители от ПГ на БСП да напуснат групата си? Няма да бъде разбита БСП“, коментира Добрев и подчерта, че БСП иска промяна именно на този модел и се бори с паралелната държава, която днес има ресурс да плаща милиони и да купува депутати.  \r\nДобрев направи този коментар във връзка с питане дали от партията имат притеснения, че ГЕРБ ще им вземат кметовете, на което заместник-председателят на партията поясни, че актуални са не кметовете, а парламентарната група на партията.  \r\nВъпреки този коментар тема на пресконференцията бяха и кметовете. Добрев коментира, че докато върви скандалът с Митьо Очите в тъмното се разпределят поредните огромни порции. Той обърна внимание, че с последното си постановление кабинетът е разпредели 111 млн. лв. на определени общини, като  40  от ГЕРБ получават близо 73 млн. лв.,  34 общини на ДПС и близки до ДПС получават 28 млн. лв. едва 5 общини от левицата получават някакви средства. Той изрази недоволство, че кметовете на БСП получават средства като за треторазрядна партия и изтъкна, че политическата сила е втора с тенденция да става първа.  \r\nВ тази връзка кметът на община Троян Донка Михайлова заяви, че БСП настоява за спешно заседание на Управителния съвет на НСОРБ , в което да бъде прието становище за механизма за разпределение на средствата от националния бюджет. „Ние кметовете от БСП ще внесем това предложение до дни. Ще искаме публичност от страна на Министерство на финансите за критериите, по които се определят общините, които получават средства“, заяви тя. \r\nДругият заместник-председател на партията Деница Златева допълни, че въпросното постановление, с което са разпределени средствата, е внесено на 31 юли 2018 г. в 20.00 ч. без никаква съгласуваност между отделните министерства в нарушение на Устройствения правилник на Министерски съвет. \r\nВ отговор на Михайлова регионалният министър Николай Нанков коментира, че не е очаквал кметът на Троян да запее в хора на манипулаторите. Според Нанков на пресконференцията си БСП са се опитали да внушат, че правителството на ГЕРБ лишава от финансиране общини на БСП. „Само за проекти, свързани с МРРБ, през този мандат за община Троян са договорени или изпълнени, или в процес на изпълнение проекти за над 22 000 000 лева“, обясни той. Николай Нанков допълни, че очаква да чуя от този формат и лъжа от сорта „АМ Хемус е само за членове на ГЕРБ. Симпатизантите на БСП ще се движат само по горски пътеки на черен кон“. \r\nДеница КИТАНОВА", "date": "2018.08.07", "title": "БСП алармира за опити за купуване на народни представители от парламентарната ѝ група (ОБЗОР)"}
{"url": "http://www.focus-news.net/news/2018/08/07/2554034/anadolu-agency-mevlyut-chavushoglu-i-mayk-pompeo-sa-obsadili-otnosheniyata-v-telefonen-razgovor.html", "text": "Министърът на външните работи на Турция Мевлют Чавушоглу и неговият американски колега Майк Помпео са провели телефонен разговор, предава  Anadolu Agency , като се позовава на турски дипломатически източник. \r\nЧавушоглу и Помпео са обсъдили двустранните отношения и са разменили възгледите си върху решенията на съществуващите проблеми между двете страни, пояснява източникът, който е пожелал анонимност. \r\nПреди телефонният разговор, друг дипломатически източник разкри, че делегация, водена от турския заместник-външен министър Седат Йонал, ще се отправи към Вашингтон за разговори. \r\nЙонал и делегацията се очаква да обсъдят скорошното напрежение между двете съюзнички в НАТО.  Йонислав Дочев", "date": "2018.08.07", "title": "Anadolu Agency: Мевлют Чавушоглу и Майк Помпео са обсъдили отношенията в телефонен разговор"}
{"url": "http://www.focus-news.net/news/2018/08/07/2554029/dimitar-zhelyazkov-ochite-shte-ostane-v-turtsiya-v-srok-do-30-dni-obzor.html", "text": "Димитър Желязков – Очите ще остане в Турция в срок до 30 дни. Това заяви главният секретар на МВР главен комисар Младен Маринов. От думите му стана ясно, че в този период трябва да мине процедура по предоставяне в турски съд. Той посочи, че продължава работата във връзка със седемте души, които бяха арестувани заедно с Димитър Желязков в Истанбул и предадени на българските власти. „Бяха им наложени полицейски заповеди за задържане в срок от 24 часа. Този срок изтече и предстои прокуратурата да прецени към кого какви обвинения ще бъдат повдигнати“, обясни гл. комисар Маринов. Той посочи, че в момента тече активна работа на територията на ОДМВР – Бургас и че обемът от работа е изключително голям. \r\nМинистърът на вътрешните работи Валентин Радев коментира, че България общува с турските власти на най-високо ниво във връзка със случая с Димитър Желязков. Той посочи, че Турция действа достатъчно експедитивно и изрази надежда, че Желязков ще бъде предаден на българските власти възможно най-скоро. \r\nМинистър Радев и гл. комисар Маринов бяха единодушни, че по време на работата по организираната престъпна група, чийто лидер е Димитър Желязков, не е имало теч на информация от МВР. \r\nМеждувременно Специализираният наказателен съд остави в ареста 42-годишния Калоян Колев от Ямбол, който се завърна от Испания и се предаде на разследващите органи, след като беше обявен за международно издирване. Пред съда Колев заяви, че е напуснал страната на 29 юли със самолет до Испания. На 2 август е разбрал за провеждащата се специализирана акция и че е издирван. За Колев има данни, че миналата година е участвал в палежа на ресторант в курорта Слънчев бряг, стана ясно по време на заседанието. В ареста са  и другите петима задържани от общо 20-те лица, които бяха арестувани при проведената на 2 август акция в Бургас. Това са Венцислав Христов, Радослав Николов, Йордан Въчев, Иван Найденов и Иван Пишиев, всички с адресна регистрация в Бургас.  \r\nВсе още се издирва общинският съветник от Несебър Пейко Янков, за когото има издадена европейска заповед за ареста. Агенция „Фокус“ припомня : На 2 август Специализираната прокуратура съвместно с ГДБОП задържа организирана престъпна група за рекет, побои и разпространение на наркотици, която е действала по Южното Черноморие и се е ползвала с влияния и в страната. При акцията бяха задържани 20 души и проверени десетки адреси. За смятания за лидер на групата Димитър Желязков – Очите беше издадена международна заповед за арест и той беше задържан два дни по-късно в Истанбул заедно с още седем души, сред които Бенчо Бенчев – зам.-председател на Общинския съвет в Бургас, и Несрин Узун - бивш народен представител и бивш кмет на община Руен. На следващия те бяха предадени на българските власти и впоследствие освободени, след като  изтече законовият срок, в който могат да бъдат задържани. \r\nЦветилена СИМЕОНОВА", "date": "2018.08.07", "title": "Димитър Желязков – Очите ще остане в Турция в срок до 30 дни (ОБЗОР)"}
