{"url": "http://www.focus-news.net/news/2019/08/14/2689538/sohu-kitay-kitayski-bombardirovachi-se-poyaviha-v-nebeto-nad-evropa-nato-se-trevozhi-a-putin-se-radva.html", "text": "Наскоро вниманието на мнозина бе привлечено от едно събитие, което накара НАТО да нервничи. Според съобщенията, китайски бомбардировачи са пристигнали в европейската част на Русия, за да участват в Международни армейски игри. Путин оцени положително участието на китайските самолети в конкурса заедно с ВВС на други страни, като заяви, че китайските бомбардировачи правят всичко много добре и изрази надежда, че това сътрудничество ще се разшири, пише китайският военен портал Sohu в материал, представен без редакторска намеса. \r\nТук мнозина могат да се запитат: как участието на китайски бомбардировачи в конкурс може да изплаши НАТО? И защо Путин похвали Китай за това? Сега ще обясним. \r\nПричината, поради която НАТО изпитва тревога от присъствието на китайски бомбардировачи на територията на Европа е следната: Алиансът се бои, че Китай и Русия ще извършват съвместно въздушно патрулиране. Именно затова НАТО се интересува толкова много от китайските самолети Xian H-6K: иска да знае къде и защо летят. \r\nНАТО се страхува смъртно от стратегическото патрулиране на руските бомбардировачи. Всяко тяхно появяване във въздуха над Европа и Северна Америка принуждава Алианса да изпитва напрежение, защото знае, че би му се наложило да влезе в бой срещу силен враг. Съобщава се, че за прехващането на руските бомбардировачи съюзните войски вдигат във въздуха изтребители „Тайфун“, F-15 и F-22. Фактът, че за тази цел е задействана толкова модерна техника, говори за ужаса, който изпитва НАТО пред тези полети. \r\nАко само въздушните патрули на Русия вдъхват страх в Северноатлантическия алианс, как ще гледат на съвместното летене на руските и китайските въздушни сили? Само като се замислят за това, потта се появява на челата на лидерите на страните от НАТО. Те започват да мислят, че участието на китайски бомбардировачи на конкурс в Европа е част от подготвителната фаза на съвместния руско-китайски въздушен патрул. От спомените за съвместните полети на бомбардировачите Xian H-6K и Ту-95 над Азия сърцата на лидерите на НАТО буквално слизат в петите. Каквото и да правят китайските бомбардировачи, Алиансът ще свърже това със съвместни полети над Европа. \r\nКазахме достатъчно за реакцията на Алианса на пристигането на китайски бомбардировачи в небето над Стария континент, нека сега поговорим за реакцията на Владимир Путин. Той, разбира се, се зарадва на участието на бомбардировачите на приятелска страна в съревнованията. Русия, както и Китай, в последно време се оказаха под гнета на американските санкции и затова двете страни трябва да отстояват заедно справедливостта и да защитават мира и стабилността по целия свят. Именно тези стремежи са изразени в съвместното патрулиране. \r\nНо за Путин не е достатъчен сплашващият ефект, който оказва въздушното патрулиране на руските ВВС върху НАТО. „Ненаситността“ на оглавявания от САЩ Алианс след всеки такъв полет още повече ядосва руския елит и Путин. За да увеличи сплашващия ефект, Русия е решила да увеличи броя на страните, участващи в патрулирането. И в тази връзка Китай участва в тях. За повишаването на бойните способности на китайските бомбардировачи Xian H-6K е нужен опит от задгранични полети и затова Международните армейски игри и съвместното патрулиране бяха отлична възможност. Китай и Русия са задвижвани от различни мотиви, но техните бомбардировачи извършват съвместни полети. Китай може да помогне на руските ВВС, а това не може да не радва Путин. Именно затова той похвали H-6L за тяхната „визита“ в Европа. \r\n \r\nПревод и редакция:", "date": "2019.08.14", "title": "Sohu (Китай): Китайски бомбардировачи се появиха в небето над Европа: НАТО се тревожи, а Путин се радва"}
{"url": "http://www.focus-news.net/news/2019/08/14/2689524/vidin-dvizhenieto-s-nesaobrazena-skorost-e-dovelo-do-85-patnotransportni-proizshestviya-s-trima-zaginali-i-29-raneni.html", "text": "Движението с несъобразена скорост е довело до 85 пътнотранспортни произшествия с трима загинали и 29 ранени от началото на годината, съобщиха за  Радио „Фокус“ – Видин  от ОДМВР – Видин.  На територията на област Видин през първото шестмесечие на 2019 г. са настъпили 196 пътнотранспортни произшествия с три жертви и 46 ранени. За същия период на 2018 г. броят на катастрофите е бил 204 с четири жертви и 32 ранени. \r\nНай-голям брой пътни инциденти са възникнали на територията на РУ-Видин – 133 катастрофи с двама загинали и 39 ранени; следва територията на РУ- Белоградчик, където катастрофите са били 56 с една жертва и седем ранени; броят на катастрофите на територията на РУ-Кула е бил  33 – без загинали и пострадали. \r\nОтнемането на предимство е предизвикало 26 пътни инцидента с шестима ранени. Употребата на алкохол е довела до пет катастрофи с един пострадал. Неправилно движение назад е причинило 17 произшествия с трима ранени. Неправилно разминаване е било причина за четири катастрофи, а неспазването на дистанция е довело до 13 пътни произшествия. Навлизането в насрещното движение е довело до две катастрофи, а неправилното завиване до 17 произшествия с един ранен. В резултат на неправилно изпреварване са станали шест катастрофи с един пострадал. \r\nОбщо 11 414 нарушения установили пътните полицаи при проверки в региона за шест месеца. Съставени са били 1765 акта и 9663 фиша. За превишена скорост са били санкционирани 5183 шофьори. За неизползване на обезопасителен колан са били санкционирани 743 души. Броят на заловените неправоспособни водачи по пътищата в региона е 127 за шест месеца.", "date": "2019.08.14", "title": "Видин: Движението с несъобразена скорост е довело до 85 пътнотранспортни произшествия с трима загинали и 29 ранени"}
{"url": "http://www.focus-news.net/news/2019/08/14/2689520/blagoevgrad-tri-simitliyska-sela-shte-otbelezhat-golyama-bogoroditsa-na-15-avgust.html", "text": "Три симитлийска села ще отбележат Голяма Богородица на 15 август. Това съобщиха за  Радио „Фокус“ – Пирин  от Община Симитли. В село Полето в почти всяка къща има курбан. За това традицията повелява цялото село да се стече с приготвените постни гозби около параклиса. Всички семейства се събират на параклиса, наречен на Божията Майка, който е на поляните точно на входа на селото.Граден е преди години, когато преместили каменните плочи от оброчището на Св. Дух. На мястото, където днес е параклисът „Успение на Пресвета Богородица”, в началото на миналия век местни от Полето преместили трите каменни плочи от оброчището на Св. Дух в дъбовата гора край селото. За да им е по-удобно. Тогава обаче големи злини застигнали селото. Заради това върнали каменните плочи на мястото им, където има данни, че са били още от тракийски времена. А на поляните на входа на Полето съградили параклиса „Успение на Пресвета Богородица”. Курбани на Голяма Богородица правят миряните и в село Мечкул. В планинското вече почти безлюдно селце се извисява единадесетметров кръст точно при параклиса, граден през 2007 година и наречен на Божията Майка. В село Брежани на Голяма Богородица е един от най-големите празници. Там, в Горната махала, има параклис, граден през 1995 година от семейство Стоименови. Мястото е свещено, по думи на най-старите в селото, които предават завещаните разкази от своите баби. Стар камък във форма на кръст е белегът от столетия, че някога на това място е имало църква.Вече над 20 години параклисът събира миряни на Голяма Богородица. В някога многолюдното  Горно Ораново в църквата Свети Архангел Михаил има тържествени водосвети на 3 празника през годината – Архангеловден, Голяма Богородица и Великден.", "date": "2019.08.14", "title": "Благоевград: Три симитлийска села ще отбележат Голяма Богородица на 15 август"}
{"url": "http://www.focus-news.net/news/2019/08/14/2689526/glas-d-r-andrey-aladzhov-naim-ban-nad-400-moneti-i-okolo-25-fibuli-sa-otkriti-pri-predvaritelnoto-prouchvane-na-novostroyashtiya-se-uchastak-ot-am-hemus-kray-selo-gradishte.html", "text": "Над 400 монети и около 25 фибули са открити при предварителното проучване на новостроящия се участък от АМ „Хемус“ край село Градище, каза пред  Радио „Фокус“- Шумен  гл.ас. д-р Андрей Аладжов от НАИМ- БАН. Монетите са бронзови, с малък номинал, от втората половина на 4 век. Гл.ас. д-р Андрей Аладжов уточни, че са характерни за всички римски селища. „Предполагаме, че тази част на селището е била обособена за производство на керамични съдове, открити са 7-8 пещи за изпичане на керамика“, каза гл.ас. д-р Андрей Аладжов. Най- ранните данни, че на това място е съществувало селище са от 1200 пр.Хр. „Изоставено е около 1000 година пр. Хр., втори път в средата на 5 век, съществувало и  през 9 и 10 век“, заяви археологът. Той посочи, че  римското селище край Градище е известно в литературата още от 20 век.  През 2015 година е било регистрирано и на археологическата карта на България. „Селището е интересно с това, че се преплитат  три епохи- бронзова, римска и средновековна. Интересно е да се види, че бронзовата епоха няма нищо общо с другите две, докато средновековните хора са преизползвали римските градежи, за да изградят своите жилища. За нас е интересно да видим какъв е бил битът на обикновеното население на това селище, което е било сателитно на Плиска“, каза  гл.ас. д-р Андрей Аладжов. Сред интересните находки на терена е открития в последните дни римски пергел. „Такъв рядко може да се види дори и по музеите. Той  с дължина 50-60 см., използван е за строителство на каменни сгради, изработен е от желязо“,  обясни археологът. Работата на обекта продължава вече втори месец, като усилията са насочени към освобождаване на ключови участъци на бъдещото трасе на магистралата. Регистрирани са три глинобитни праисторически жилища, по които археолозите все още не са работили. „Още два месеца ще бъдат нужни за пълното проучване на малка част от обекта. Предварително с геофизика е установено къде има структури, които трябва да се изследват. В най-западната част се обособи пространство около 150-200 метра, оградено с ров, от късната бронзова епоха- 1200 години пр. Хр.“, каза гл.ас. д-р Андрей Аладжов. В една от проучваните ями, археолозите са открили три питоса за съхранение на жито, като и пет черепа. „Не съм антрополог, но внимателен оглед на черепите подсказва, че са на млади индивиди, най- вероятно момичета. На този етап допускаме няколко хипотези за причината за обезглавяването им- част от жертвоприношение, случило се е при нападение,  или е  наказание за кражба на храна“, каза гл.ас. д-р Андрей Аладжов. \r\n \r\nИвелина ИВАНОВА", "date": "2019.08.14", "title": "Гл.ас. д-р Андрей Аладжов, НАИМ- БАН: Над 400 монети и около 25 фибули са открити при предварителното проучване на новостроящия се участък от АМ „Хемус“ край село Градище"}
{"url": "http://www.focus-news.net/news/2019/08/14/2689519/vidin-kmetat-ognyan-tsenkov-s-poredno-lichno-darenie.html", "text": "Кметът на Община Видин се срещна с представителки на Женска танцова група „Фиданките“, за да им връчи своето лично дарение. Това съобщиха за  Радио „Фокус“ – Видин   от Общината. По този начин той ще подпомогне участието й в Международния фестивал на фолклорната носия, който ще се проведе в с. Жеравна от 16 до 18 август. Видинската група е създадена от ентусиасти преди 9 години. Оттогава до днес, ансамбълът има над 250 участия, финансирани със собствени средства. \r\nОгнян Ценков винаги е подкрепял дейните хора в Община Видин и за пореден път този месец се включи с лични средства от трудовото си възнаграждение. Това е инициатива, която той пое от началото на своя мандат и я спазва всеки месец в продължение на вече четири години. Дамите от женската танцова група благодариха на кмета за топлото и сърдечно отношение към тях и  фолклорното изкуство, което пресъздават.", "date": "2019.08.14", "title": "Видин: Кметът Огнян Ценков с поредно лично дарение"}
{"url": "http://www.focus-news.net/news/2019/08/14/2689522/niggg-zemetresenie-s-magnitud-37-po-skalata-na-rihter-e-registrirano-v-planinata-vrancha-v-rumaniya.html", "text": "Земетресение  с магнитуд  3,7 по скалата на Рихтер е регистрирано в планината Вранча в Румъния. Това съобщи за  Агенция „Фокус“  дежурният сеизмолог в  НИГГГ . Земетресението е регистрирано в 20.17 часа българско време и е на дълбочина 138 км. Няма данни за това къде и как е усетено земетресението.", "date": "2019.08.14", "title": "НИГГГ: Земетресение  с магнитуд  3,7 по скалата на  Рихтер е регистрирано в планината Вранча в Румъния"}
{"url": "http://www.focus-news.net/news/2019/08/14/2689528/pazardzhik-bezplatni-profilaktichni-pregledi-za-rak-na-mlechnata-zhleza-shte-izvarshat-v-bolnitsata-v-panagyurishte.html", "text": "Безплатни профилактични прегледи за рак на млечната жлеза ще извършат специалистите от клиниката по гръдна хирургия на болницата в Панагюрище, съобщиха от Пресцентъра на  лечебното заведение . Консултациите ще се проведат от 19 до 23 август, от 9.00 до 14.00 часа. С ехографията на млечните жлези могат да се огледат всички области от гърдите, включително и тези, които са разположени до гръдната стена. При това изследване не се използват радиационни лъчи, което го прави безопасно и за бременни жени. \r\nРакът на млечната жлеза е най-честото злокачествено заболяване сред жените в Европа. В България заболяват средно около 3500 жени годишно. Рискът от заболяване на рак на млечната жлеза се повишава при жени: \r\n- които са имали карцином на млечната жлеза; \r\n- претърпели предходна биопсия за фиброкистична болест на гърдата и най-вече случаите с атипична хиперплазия; \r\n- чиито баба, майка или сестра имат или са имали карцином на млечната жлеза. \r\nОткрит навреме, ракът на млечната жлеза е лечим в над 97% от случаите. Тъй като първите симптоми остават незабелязани – не може да се опипа и не предизвиква болка, се налага провеждане на скриниг. Ехомамографията е едно от ефективните изследвания в ранната диагностика на туморното заболяване.", "date": "2019.08.14", "title": "Пазарджик: Безплатни профилактични прегледи за рак на млечната жлеза ще извършат в болницата в Панагюрище"}
{"url": "http://www.focus-news.net/news/2019/08/14/2689525/amerikanskiyat-poslanik-v-kosovo-filip-kosnet-sasht-shte-se-vklyuchat-v-razsledvaneto-na-sluchaite-s-izcheznalite-litsa-v-kosovo.html", "text": "Посланикът на САЩ Косово Филип Коснет обяви участието на страната си в решаването на случаите с изчезналите лица в най-младата държава на Балканите, предава скопската електронна медия  A1 On . \r\nСъответното изявление Коснет е направил при посещение на мемориалния комплекс край Ораховац. „Знам, че сте чули много обещания, затова не искам да давам такива, но САЩ ще се ангажират, в сътрудничество със Сърбия, за решаването на въпроса с изчезналите лица\", заяви американският дипломат, цитиран от прищински медии. \r\nКоснет заяви също, че представители на местни жители са му съобщили за предполагаемото изчезване на 64 души от този район по време на конфликта в Косово през 1999 година. \r\n \r\n Тереза Герова", "date": "2019.08.14", "title": "Американският посланик в Косово Филип Коснет: САЩ ще се включат в разследването на случаите с изчезналите лица в Косово"}
{"url": "http://www.focus-news.net/news/2019/08/14/2689533/tanjug-sarbiya-osvobodiha-tomor-morina-no-sa-izzeti-lichnite-mu-dokumenti.html", "text": "Основният наказателен съд в Скопие отмени мярката за неотклонение на бившия член на Армията за освобождение на Косово (АОК) Томор Морина, предава държавната информационна агенция на Сърбия  Tanjug .  \r\nСъдъъ постанови временното изземване на личните документи и паспорт, за да не може Морина да  напуска пределите на страната. \r\nПо-рано през деня Върховният съд на Република Северна Македония потвърди решението на Наказателния съд да отхвърли искането на Сърбия за екстрадиция на бившия член на Армията за освобождение на Косово. \r\n„ВС на Република Северна Македония информира обществеността, че на 14 август 2019 г. той се произнася по делото, регистрирано под № 30/2019, в което потвърждава решението на Наказателния съвет на отдела за организирана престъпност и корупция на Основния съд Скопие No.252/19 от 07.08.2019 г., с което се реши, че не са изпълнени законовите условия за екстрадирането на лицето ТМ, гражданин на Великобритания и Република Косово.Решението ще бъде изпратено до министерството на правосъдието, което ще вземе окончателно решение“, се казва в разпространения текст. \r\n \r\n Тереза Герова", "date": "2019.08.14", "title": "Tanjug (Сърбия): Освободиха Томор Морина, но са иззети личните му документи"}
{"url": "http://www.focus-news.net/news/2019/08/14/2689530/shumen-reshenie-na-kpkonpi-se-osporva-pred-administrativen-sad.html", "text": "Съдът образува административно дело № 356/2019г., инициирано по жалба Х.А.А. срещу Решение № РС-12953-18-025 от 24 април 2019г. на Комисията за противодействие на корупцията и за отнемане на незаконно придобито имущество. Това съобщиха от  Административен съд - Шумен . С оспорения административен акт е установен конфликт на интереси по отношение на Х. А., в качеството му на директор на Териториално поделение Държавно горско стопанство „Върбица“. Административният орган е констатирал, че А., като лице, заемащо публична длъжност, в периода от 23.01.2018г. до 15.03.2018г. е упражнил правомощия в интерес на свързано с него лице – „Енгин 2015“ ЕООД, които противоречат на разпоредби от Закона за противодействие на корупцията и за отнемане на незаконно придобито имущество. С решението са наложени глоби и е постановено отнемане в полза на държавата от Х.А. на сума в общ размер от 54 574 лева. Делото е насрочено за разглеждане в открито съдебно заседание на 9 октомври от 10.30 часа.", "date": "2019.08.14", "title": "Шумен: Решение на КПКОНПИ се оспорва пред Административен съд"}
{"url": "http://www.focus-news.net/news/2019/08/14/2689523/ramush-haradinay-konsensusniyat-premier-shte-navredi-na-demokratichnite-protsesi.html", "text": "Според министър-председателя на Косово в оставка Рамуш Харадинай назначаването на консенсусен премиер ще навреди на демократичните процеси в страната. „Различно прекъсване, така че един консенсусен премиер, би било в ущърб на демократичните процеси“, цитира думите му държавната  RTK . \r\n„Ние не целим голяма коалиция, като например Демократическата партия на Косово (ДПК), „Самоопределение“ и Демократическа лига на Косово. Отворени сме за по-малки партии като „Нисма“, Социалдемократическата партия на Косово и „Алианс за ново Косово“, обясни Харадинай и добави: „Никоя политическа партия няма да получи нашата подкрепа, ако се откаже от премахването на митата за сръбски стоки, които остават до признаването\" на независимостта на Косово от страна на Сърбия. \r\n„Готов съм да работя като министър-председател, ако гражданите ми гласуват доверие“, добави Харадинай. \r\n„Опасно е Косово да бъде ръководено от неустойчиви лидери, от такива, които правят компромиси заради себе си“, подчерта премиерът в оставка. \r\n \r\n  \r\n \r\n Тереза Герова", "date": "2019.08.14", "title": "Рамуш Харадинай: Консенсусният премиер ще навреди на демократичните процеси"}
{"url": "http://www.focus-news.net/news/2019/08/14/2689529/sport-machat-vitosha-levski-shte-se-igrae-na-natsionalniya-stadion.html", "text": "Витоша Бистрица ще приеме Левски на националния стадион \"Васил Левски\". Домакините заплашиха, че ще бойкотират срещата ако не играят мача на своя терен в Бистрица. Една от основните причини, поради която Витоша не желае да играе на Националния стадион е високият наем, който се плаща за съоръжението.   \r\nГлавният мениджър на Витоша Костадин Ангелов разкри, че клубът е отстъпил от исканията си, защото е получил обещание от БФС, че това ще бъде последното домакинство на отбора, което ще се проведе на \"Васил Левски\" и до края на сезона \"зелените\" ще приемат съперниците си на стадиона в Бистрица.  \r\nСрещата с Левски е в събота от 20:30 часа.", "date": "2019.08.14", "title": "Спорт: Мачът Витоша – Левски ще се играе на националния стадион"}
{"url": "http://www.focus-news.net/news/2019/08/14/2689527/namereno-e-tyaloto-na-izdirvanoto-momiche-povlecheno-ot-valnite-na-tsentralniya-plazh-vav-varna-obzor.html", "text": "Намерено е тялото на издирваното момиче, повлечено от вълните на Централния плаж във Варна.  \r\nНа 13 август спасителни екипи започват търсенето на изчезнало в морето дете на Централния плаж във Варна. За инцидента е съобщено и в Областната дирекция на МВР около 17.15 часа. Според първоначалната информация две непълнолетни деца са влезли във водата, въпреки червения флаг, като едно от тях не е успяло да излезе. Незабавно са предприети действия по издирването му. Служители на РДПБЗН - Варна са изразили готовност за включване в издирвателните действия в помощ на службите, отговорни за търсене и спасяване на море. Сформиран е екип от водолази, който вече е реализирал няколко спускания, за съжаление - без резултат.  \r\nНа 14 август малко преди 11.00 часа тялото на издирването момиче е изплувало край Рибарския плаж в града.  В Областната дирекция на МВР е постъпил сигнал за забелязано тяло във водата. \r\n16 военнослужещи, от които 15 водолази от Аварийно-спасителния отряд и Центъра за подготовка на водолази и бордни спасители, 1 водолазен лекар от състава на в.ф. 28580 – Варна и цивилен служител психолог са се включили в издирването на повлеченото момиче от вълните на Централния плаж във Варна. След намиране на тялото двама военни водолази изваждат съвместно със спасител тялото на брега, където същото е предадено на компетентните органи. За съжаление детето е било вече мъртво, съобщават от Щаба на Военноморските сили. Екипът от водолази е бил привлечен към операцията по искане от областния управител за оказване на помощ на цивилното население.", "date": "2019.08.14", "title": "Намерено е тялото на издирваното момиче, повлечено от вълните на Централния плаж във Варна (ОБЗОР)"}
{"url": "http://www.focus-news.net/news/2019/08/14/2689198/a1-on-makedoniya-silni-buri-v-saraevo-predizvikaha-problemi-vav-vazdushniya-trafik-samoletite-sa-prenasochvani-kam-belgrad-i-zagreb.html", "text": "Силни бури в столицата на Босна и Херцеговина и намалената видимост предизвикаха проблеми в движението в града, включително и във въздушния трафик, предава скопската електронна медия  A1 On . \r\nДва самолета не успяха да кацнат на летището в Сараево и бяха отклонени към Белград и Загреб. Единият от тях е изпълнявал полет от Дубай, а другият - от германския град Щутгарт. \r\nДруга информация за ситуацията в града не се привежда. \r\n \r\n Тереза Герова", "date": "2019.08.14", "title": "A1 On (Македония): Силни бури в Сараево предизвикаха проблеми във въздушния трафик, самолетите са пренасочвани към Белград и Загреб"}
{"url": "http://www.focus-news.net/news/2019/08/14/2689196/predstoyashti-sabitiya-v-stranata-za-14-avgust-agentsiya-fokus.html", "text": "*** \r\n \r\n \r\n \r\nОт 11.30 часа Кметът на София Йорданка Фандъкова ще посети  86 ОУ  „Св. Климент Охридски“  във  Владая, за да провери строителните дейности. \r\n \r\n  \r\n \r\n*** \r\n \r\n \r\n \r\nОт 10.30 часа в Мол Сердика Център Ниво –1  ще се състои бизнес закуска за представяне на програмата и инициативите, които ще се проведат на 17 и 18 август в „Мисия нула“. \r\n \r\n  \r\n \r\n*** \r\n \r\n \r\n \r\nОт 14.00 ч. в зала 305  на Община Асеновград ще бъдат наградени деца, прославили името на града. \r\n \r\n  \r\n \r\n*** \r\n \r\n \r\n \r\nОт 11:00 часа в заседателната зала на Община Бургас ще се проведе пресконференция по повод предстоящата регата „Кор Кароли“. \r\n \r\n  \r\n \r\n*** \r\n \r\n \r\n \r\nОт 19.00 ч. на открита сцена „Охлюва“ ще се проведе концерт на  Богдан Томов. \r\n \r\n  \r\n \r\n*** \r\n \r\n \r\n \r\nОт 20.30 часа в Летния театър ще бъде представен мюзикълът „Да пееш под дъжда“. \r\n \r\n  \r\n \r\n*** \r\n \r\n \r\n \r\nВ 21.30 часа във филиала на НХА ще бъде представена танцовата миниатюра „Гония“ – по прес \r\n \r\n  \r\n \r\n*** \r\n \r\n \r\n \r\nОт 10.00ч., на паркинга пред блок 29, кв. Чайка“. Ще се състои официалното откриване след реконструкция на улична мрежа бул.\"Осми Приморски полк\" в участъка от бул.\"Васил Левски\" до бул. \"Христо Смирненски\". \r\n \r\n  \r\n \r\n*** \r\n \r\n \r\n \r\nОт 11.00ч. до южната страна на подлеза на ул. “Дубровник“ ще се състои официална церемония \"Откриване на обект\": \"Реконструкция на улична мрежа по трасето на бул. \"Васил Левски\" в участъка от \"Подвис\" до бул.\"8-ми Приморски полк\". \r\n \r\n  \r\n \r\n*** \r\n \r\n \r\n \r\nОт 18.30 часа в Арт Галерия „Ларго“ ще се състои откриване на сборна изложба – графика “Рози и Лъвове” на 35 съвременни български художници. Изложбата е част от празничната програма за Деня на Варна – 15 август. \r\n \r\n  \r\n \r\n*** \r\n \r\n \r\n \r\nОт 20.00 ч. до 23.00ч. във Варненския залив в организирано  Ветроходно плаване по пълнолуние. В плаването ще се включат над 25 ветроходни яхти, като тази година се присъединяват  яхти и от Бургас, които идват за участие в регата Кор Кароли. \r\n \r\n  \r\n \r\n*** \r\n \r\n \r\n \r\nОт 10.00 часа в Ритуалната зала на Ректората на НВУ „Васил Левски” ще се проведе ритуал по сдаване и приемане на длъжността „началник на НВУ „Васил Левски”. \r\n \r\n  \r\n \r\n*** \r\n \r\n \r\n \r\nОт 10.00 часа заместник-кметът на Община Видин Венци Пасков ще посети село Майор Узуново, където ще присъства на Тържественото честване на 85 години от преименуването му от Халваджи на село Майор Узуново. \r\n \r\n  \r\n \r\n*** \r\n \r\n \r\n \r\nОт 13.30 в  хотел „Империал“ ще се проведе семинар на тема „Пази живота на пътя – шофирай трезво и отговорно!“ с участието на заместник-министър на вътрешните работи Милко Бернер и главен комисар Ивайло Иванов, главен секретар на МВР. \r\n \r\n  \r\n \r\n*** \r\n \r\n \r\n \r\nОт 6.15 ч. жителите на селата Стряма, Шишманци и Белозем излизат на протест пред завода за отпадъци, който гори втори ден. \r\n \r\n  \r\n \r\n*** \r\n \r\n \r\n \r\nОт 13:00 часа в сряда ще се проведе водосвет за продължаване на изграждането на църквата „Св. Цар Борис-Михаил Покръстител“.", "date": "2019.08.14", "title": "Предстоящи събития в страната за 14 август (Агенция „Фокус“)"}
{"url": "http://www.focus-news.net/news/2019/08/14/2689195/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "*** \r\n  Подкрепата на американците за приемане на бежанци от държавите от Централна Америка се увеличава, показва проучване, цитирано от изданието  Washington Examiner . \r\nСъгласно резултатите от допитването, подкрепата за бежанци от Централна Америка се е увеличила от 51% в края на миналата година до 57% през юли тази година. При това 40% от възрастните участници в проучването описват ситуацоята по южната граница на САЩ като кризисна. \r\nПодкрепата за бежанците в САЩ достига до най-високи нива след войната в Косово от 1999 г., когато 66% от американците подкрепиха приемането на албански бежанци, подчертава изданието. \r\nПодкрепата за бежанци от Централна Америка е нараснала най-много сред републиканците - от 14% през декември 2018 г. до 24% през юли. Подкрепата на демократите се е увеличила с три пункта от 82% на 85%, а подкрепата от независими лица - от 52% на 58%. \r\nПотокът от бежанци от Централна Америка, идващи към южната граница на САЩ, се е увеличил в разглеждания период. Тридесет и девет процента от възрастните смятат, че ситуацията по границата е кризисна, тъй като на страната се налага да се справи с притока на хора с ограничени ресурси. Други 35% от възрастните разглеждат ситуацията на границата като основен проблем на Вашингтон. \r\n \r\n \r\n*** \r\n  Съвместният оперативен център, който ще бъде създаден за улесняване на сътрудничеството между Анкара и Вашингтон в Северна Сирия, ще започне да функционира в рамките на следващите няколко дни, пише турското издание  Daily Sabah .  \r\nAмерикански военни вече са пристигнали в Шанлъурфа, съобщи в понеделник Министерството на отбраната на Турция, като добави, че центърът ще започне да функционира до дни.  \r\nБелият дом постигна споразумение с Анкара за създаването на зона за сигурност в Северна Сирия, която ще бъде \"мирен коридор\" за разселените сирийци, които искат да се завърнат по домовете си. \r\nСделката също така включва създаването на съвместен оперативен център, който да координира установяването на буферната зона. \r\nТурция очаква да бъде създадена на 32-километрова зона за сигурност в региона, която трябва да е изчистена от членове на „Отрядите за народна самоотбрана“ (ОНС), за които Анкара твърди, че са крило на „Работническата партия на кюрдистан“ (ПКК) в Сирия. Тя предупреди, че ако създаването на зоната се забави, ще предприеме военни действия за премахване на терористичната заплаха на южната си граница. \r\nСАЩ си партнираха със Сирийските демократични сили (СДС), които според турските власти се намират под контрола на ОНС, в борбата срещу \"Ислямска държава\".  \r\nТурция категорично се противопоставя на присъствието на ОНС в Манбидж, което е основна спънка в и без друго напрегнатите  отношения между Белия дом и Анкара, поради подкрепата на американците за групировката под предлог, че се борят заедно срещу \"Ислямска държава\". Вашингтон предоставяше военна екипировка и обучение за своите съюзници, въпреки опасенията на Турция за сигурността на южната си граница. \r\nЗа да намалят напрежението в дипломатическите си отношения, САЩ и Анкара подписаха споразумение за изграждане на пътна карта през юни 2018 г., която трябваше да ускори изтеглянето на силите на ОНС от Манбидж и заместването им с турско-американски военни патрули. Изпълнението на тази сделка обаче се забави и групировката все още присъства в региона.  \r\nПо-рано правителството на Ердоган извърши две трансгранични военни операции на запад от река Ефрат, операция „Ефратски щит“, и операция „Маслинова клонка“, за да подсигури южната си граница от терористични организации. \r\n \r\n \r\n*** \r\n  Президентът Доналд Тръмп даде да се разбере, че офертата му да бъде медиатор на конфликта в индийския щат Джаму и Кашмир вече не е валидна, заяви посланикът на Ню Делхи в САЩ, цитиран от индийския ежедневник  The Economic Times .  \r\nПосланикът Харш Вардхан Шрингла заяви в понеделник, че политиката на Вашингтон в Кашмир от десетилетия насам е не посредничество, а насърчаване на Индия и Пакистан да разрешат двустранните си различия. \r\n\"Президентът Тръмп даде да се разбере, че предложението му да посредничи по въпроса с Джаму и Кашмир зависи от това дали Индия и Пакистан ще го приемат. Тъй като Индия не е приела предложението за посредничество, той даде да се разбере, че предложението вече не е валидно“, заяви Шрингла пред американски медии. \r\n \r\n \r\n*** \r\n  Държавният секретар на САЩ Майк Помпео предупреди, че продължителността на санкциите на ООН срещу Иран е на път да изтече, пише израелския вестник  The Jerusalem Post \r\n\"Часовника тиктака. Оставащото време, преди да изтече оръжейното ембарго на ООН над Иран и забраната за пътуване на Касем Сюлеймани приключва\", заяви Помпео в “Twitter”. \r\nТой напомни, че до края на насрочения от ООН период на санкции над Иран наближава, като той ще изтече след малко повече от година и три месеца. \r\nДържавния секретар на САЩ подтикна „съюзниците и партньори“ на Белия дом да засилят натиска върху иранското правителство,  „докато то не спре с дестабилизиращото си поведение“. \r\nПо рано Помпео остро разкритикува иранския върховен водач Али Хаменей във връзка със заплахите на втория към Израел. \r\nТой заяви, че иранския лидер разбира като прогрес не просперитета на палестинския народ, а тяхната устременост към насилие. \r\n \r\n***", "date": "2019.08.14", "title": "Преглед на някои от основните теми в световния печат (Агенция „Фокус“)"}
{"url": "http://www.focus-news.net/news/2019/08/14/2689521/api-sezira-prokuraturata-za-pozhara-na-avtomagistrala-struma-obzor.html", "text": "След като стана ясно, че е угасено  огнището на пожара в обект за вторични суровини в района на Дупница, от  Агенция „Пътна инфраструктура“  внасят сигнал в прокуратурата срещу собственика на предприятието за преработка и изкупуване на вторични суровини. Именно складираните му отпадъци предизвикаха пожар на 13 август в близост до автомагистрала „Струма“ край Дупница. Също така преминаването в участъка от автомагистралата между п. в. „Дупница“ и п. в. „Бобошево“ остава ограничено в двете посоки. \r\nНа пресконференция  кметът на община Дупница инж. Методи Чимев  заяви, че всичко в правомощията на Общината е направено по казуса. Чимев обясни, че многократно на фирмата, стопанисваща обекта, са съставяни актове, част от които са били обжалвани от собственика. Инж. Чимев добави, че от Община Дупница са пускали и сигнали до РИОСВ за обекта, както и до всички останали компетентни институции, които е следвало също да предприемат действия. На въпрос дали теренът е собственост на Общината и не е ли трябвало тя да предприеме мерки срещу случващото се, инж. Чимев заяви, че има кадастър, в който може да се направи проверка чия собственост е теренът. Остава в сила частичното бедствено положение в района на пожара.  \r\nТемата за пожара коментира и  министър-председателят Бойко Борисов .  \r\n„Много бързо ще бъде отстранено това, което е на АМ „Струма“, заяви премиерът Бойко Борисов. „В момента се извършва обследване, проверяват се основите на моста за компрометирани елементи. Хората, които са разрешили да се строи незаконно отдолу, ще си понесат отговорност“, каза Борисов. Заместник-министър Николай Нанков беше през нощта там. Много бързо ще се справим. Има прокурори, да им повдигат обвинения, да ги вкарват в затвора. Аз строя, няма да ходя и да ги пазя после. В момента се прави обследване, използва се т.нар. прострелване на колони, проверяват се дали вътре армировката е компрометирана, други елементи. Много бързо ще направят реорганизация на движението и ще се справят“, каза Бойко Борисов. \r\nОт своя страна  заместник-министърът на регионалното развитие и благоустройството Николай Нанков , който бе заедно с министър-председателят, каза за самото сметище, че според получената информация, част от съоръжението за третиране на отпадъци е разрешено от РИОСВ, част от него е неразрешено, т.е. капацитетът е бил изчерпан, по думите на самия собственик, като той е започнал да депонира нерегламентирано. Според Нанков общината не се е погрижила, има сигнали от заместник-областен управител, от кмета до РИОСВ, сигнализирани са съответните институции. \r\n Инж. Юлияна Божилова от Областно пътно управление Кюстендил  каза, че се проучва състоянието на колоните и гредите на мостовото съоръжение на АМ „Струма“, засегнато от пожара край Дупница. Тя отбеляза, че огледите на място са започнали още във вечерните часове вчера, след като огънят в обекта за вторични суровини е бил потушен. Инж. Божилова добави, че проучванията са поудължили и днес като в тях са участвали екип специалисти от Института по пътища и мостове в Агенция „Пътна инфраструктура“ и на строителя. „С експертите коментирахме становището и резултатите след първоначалния оглед, като за момента може да кажем, че автомагистрала „Струма“ ще остане затворена“, каза още инж. Божилова. Тя не се ангажира със срок – кога движението по магистралата ще бъде възстановено, тъй като от първостепенно значение е да се гарантира живота и здравето на пътуващите. \r\nМеждувременно от пресцентъра на  Агенция „Пътна инфраструктура“  съобщиха, че от пожара са засегнати 13 колони, от които 5 сериозно, 2 ригела, 3 греди, отводнители и няколко лагера на моста. Констатацията на експертите е, че части от моста и двете платна са силно засегнати от пожара и с оглед безопасността на движение е задължително спиране на трафика. Преди да започнат спешните аварийно-възстановителни дейности е необходимо да се направи обстойна оценка на състоянието на моста и допълнителни проучвания с цел поетапното възстановяване на движението. Преминаването в участъка от АМ „Струма“ между п. в. „Дупница“ и п. в. „Бобошево“ остава ограничено в двете посоки. Трафикът се пренасочва по обходен маршрут от п. в. „Дупница“ по път I-1 (E-79) до п. в. „Бобошево“ на АМ „Струма“ и обратно. \r\nДо 24.00 часа на 14 август в сила остава обявеното частично бедствено положение в Община Дупница, като освен щети по автомагистрала „Струма“ заради пожара са изпепелени хиляди декари ниска растителност и лозя в землищата на няколко села. Няма данни за замърсяване на въздуха. \r\n \r\n „Фокус“  припомня: \r\nОколо 18.00 часа на 13 август възникна пожар в района на Дупница. Огънят бе в обект за вторични суровини на изхода на Дупница в посока Благоевград. Четири пожарни екипа се отправиха на място. По-късно екипите станаха осем. Силното задимяване наложи да се затвори движението по магистрала „Струма“, като то бе пренасочено по Е-79. Заради огъня в района бе обявено частично бедствено положение със заповед на кмета на Община Дупница инж. Методи Чимев. То е със срок до 24.00 часа на 14 август 2019 година. Причината за обявяване на частичното бедствено положение е необходимостта от предприемане на неотложни аварийно-възстановителни дейности. Екипи на районните служби „Пожарна безопасност” и защита на населението” от Дупница, Самоков, Благоевград, техниката на ВиК - Дупница и Община Дупница, фирми с техника и зърнопроизводители с такава, както и десетки доброволци се включиха в гасенето. В действията срещу пожара се включиха и екипи на Областно пътно управление и на Министерство на регионалното развитие и благоустройството, за да установят какво е състоянието на основите на моста на автомагистрала „Струма“ и дали има компрометирани елементи.", "date": "2019.08.14", "title": "АПИ сезира Прокуратурата за пожара  на автомагистрала „Струма“ (ОБЗОР)"}
{"url": "http://www.focus-news.net/news/2019/08/14/2689531/varna-preustanovyavat-dvizhenieto-po-reditsa-ulitsi-v-grada-vav-vrazka-s-meropriyatiyata-za-praznika-na-grada.html", "text": "Във връзка с провеждане на мероприятия по случай Деня на Варна движението на превозни средства по ул. „Вълноломна” ще бъде преустановено от 6.00 ч. на 15-ти до приключване на мероприятието на 16-ти август, съобщават от  Общината . Напълно ще бъде спряно преминаването на моторни превозни средства от 19.00 часа на 15-ти август до приключване на мероприятията в няколко участъка. Единият от тях е по бул. „Приморски“ – от кръговото на пл. „Славейков“ (Гаров площад) до кръстовището с бул. „Цар Освободител“ (ИУ – Варна). Другият е по ул. „Сан Стефано“ – от кръстовището с ул. „Преслав“, до кръстовището с бул. „Приморски“, третият е по ул. Граф Игнатиев“ – от кръстовището с ул. „Княз Дондуков“ до кръстовището с бул. „Приморски“, а четвъртият по ул. „Св. Климент“ – от кръстовището с ул. „Княз Александър Батенберг“, по посока пл. „Екзарх Йосиф“ (Шишковата градинка). Във връзка с тържественото издигане на флага на град Варна и провеждане на литийно шествие около Катедралния храм „Св. Успение Богородично”, от 10.00 ч. на 15.08 до приключване на мероприятието, около 11.00 ч., ще бъдат затворени за движение площад „Св. Св. Кирил и Методий”, бул. „Христо Ботев“ – от кръстовището с ул. „Кракра“ до пл. „Св. Св. Кирил и Методий”, но ще бъдат пропускани автобусите на градския транспорт, бул. „Мария Луиза“ – от кръстовището с бул. „Власислав Варненчик“ до кръстовището с ул. „Шипка“, бул. „Вл. Варненчик“ – в частта от кръстовището с бул. „Съборни“ до кръстовището с бул. „Мария Луиза“. Утре ще бъде преустановено движението на превозни средства по ул. „Преслав“, в отсечката от площад „Независимост“ до  ул. „Одесос“, от 9.00 часа до приключване на мероприятието, около 19.30 часа. Движението ще се осъществява двупосочно по ул. „Хан Аспарух“, в отсечката от ул. „Св. Климент“ до ул. „Преслав“.", "date": "2019.08.14", "title": "Варна: Преустановяват движението по редица улици в града във връзка с мероприятията за празника на града"}
{"url": "http://www.focus-news.net/news/2019/08/14/2689197/kathimerini-gratskite-vlasti-obyaviha-izvanredno-polozhenie-na-eviya-evakuirani-sa-chetiri-naseleni-mesta-i-manastir.html", "text": "Повече от хиляда пожарникари за задействани са потушаването на огнените стихии в Гърция, като най-сериозно е положението на разположения северно от столицата Атина гъсто населен остров Евия, където гори природен резерват, съобщава електронното издание на ежедневника  Kathimerini . \r\nСтихията наложи евакуацията на четири населени места и един манастир, а по-късно органът за гражданска защита обяви извънредно положение. На място работят 280 пожарникари, доброволци, войници, шест противопожарни самолета и шест вертолета, заедно с още един хеликоптер, координиращ по въздух усилията за справяне със стихията. \r\nГърция призова Европейската организация за гражданска защита за съдействие. От Хърватия и Италия бяха изпратени четири самолета за противопожарна помощ, обяви премиерът Кириакос Мицотакис, който прекъсна лятната си ваканция и се върна в гръцката столица, за да посети основния координационен център на пожарната служба.  \r\n\"Условията са изключително трудни\", увери Мицотакис, като същевременно благодари на пожарникарите за техните усилия.  \r\nСилните ветрове разпалиха огъня в гъсто залесения резерват, както и още няколко горски пожара. Общо 56 горски пожара избухнаха в цялата страна за 24-часов период между понеделник вечер и вторник. \r\nПовече от 1000 пожарникари са на терен. Съобщава се, че един от тях е пострадал и е транспортиран до болница в Атина.  \r\n\"Най-важното е да няма човешки жертви\", заяви вътрешният министър Такис Теодорикакос в телефонно интервю, излъчено по държавната телевизия.  \r\nДим от огъня на Евия се разсла над Атина. Властите предупредиха хората в засегнатите райони, особено възрастните, малките деца и страдащите от заболявания на дихателните пътища или сърцето, да останат на закрито. \r\nОгънят избухна малко след три часа сутринта местно време (съвпада с българското време), а силните ветрове помогнаха за разпространението му през гъстата борова гора. \r\nНад 300 души от четири села постепенно бяха евакуирани, много от които напуснаха домовете си със собствени превозни средства.  \r\n„Огънят ни хвана в Макримали и трябваше да си тръгнем бързо“, разказва Никос Петру, визирайки едно от селата, за които бе наредено да бъдат евакуирани.  \r\nДруг пожар избухна в северната част на Евия, а 15 пожарникари, хеликоптер и малък самолет работят, за да не се разпространяват пламъците. \r\nДесетки пожарникари, два самолета и хеликоптер се справиха с отделен горски пожар на северния остров Тасос. Друг пожар горя близо до Тива, северозападно от Атина. \r\nПовече от 30 пожарникари бяха задействани за овладяване на огнена стихия в Южна Гърция; от противопожарната служба съобщиха, че тя е поставена под частичен контрол след около час усилия. \r\nорските пожари са често срещани в Гърция през горещите, сухи летни месеци. Властите многократно предупреждават обществеността да не извършва дейности на открито, които може да причинят искри, като заварване, изгаряне на изсъхнали плевели или правене на барбекюта. Парковете и горските територии са затворени в най-рисковите периоди. \r\nМиналата година повече от 100 души загинаха при пожара в Мати, североизточно от Атина, припомня изданието. \r\n \r\n Тереза Герова", "date": "2019.08.14", "title": "Kathimerini: Гръцките власти обявиха извънредно положение на Евия, евакуирани са четири населени места и манастир"}
{"url": "http://www.focus-news.net/news/2019/08/14/2689200/reuters-merkel-obeshta-germaniya-da-se-dvizhi-kam-voenni-razhodi-ot-2-i-sled-2024-godina.html", "text": "Германският канцлер Ангела Меркел заяви във вторник, че Берлин взима на сериозно ангажимента на Берлин към НАТО да увеличи още разходите си за отбрана до определената стойност от 2% от брутния вътрешен продукт на фона на постоянните критики на американския президент Доналд Тръмп, предава  Reuters . \r\nМиналия петък посланикът на САЩ в Берлин Ричард Гренел заяви, че нежеланието на Германия да отделя повече средства за отбрана и продължаващата й зависимост от американската армия за отбраната й са „офанзивни“. \r\nВ изказване на мероприятие, организирано от Ostsee Zeitung, Меркел  посочи: „Ние обещахме да постигнем 1,5% до 2024 година“. \r\nКанцлерът поясни още, че в настоящия бюджет е предвидено ново увеличение на военните разходи, които ще ги вдигнат на ниво от 1,41% от БВП до 2020 година. \r\nМеркел обаче посочи, че всъщност Германия не нарушава споразумението за военните разходи на НАТО, подписано по време на срещата на върха в Уелс през 2014 година, тъй като тогава страните-членки са се съгласили да увеличат разходите си за отбрана „към 2%“. \r\n„Така че това означава „в посока към 2%“ и ще продължим да се движим в тази посока и след 2024 година“, добави канцлерът. \r\n  \r\nПревод и редакция:", "date": "2019.08.14", "title": "Reuters: Меркел обеща Германия да се движи към военни разходи от 2% и след 2024 година"}
{"url": "http://www.focus-news.net/news/2019/08/14/2689205/reuters-makron-shte-ubezhdava-putin-da-prodalzhi-pregovorite-s-ukrayna-po-vreme-na-vizitata-mu-vav-frantsiya.html", "text": "Президентът на Франция Еманюел Макрон ще убеждава руския си колега Владимир Путин да възобнови преговорите с Украйна и да обмисли предложенията на новия украински държавен глава Владимир Зеленски, предава Reuters, като се позовава на източник от Елисейския дворец. \r\nПутин пътува до ваканционния имот на Макрон в Южна Франция на 19 август за двустранни преговори преди срещата на върха на Г-7. Британската агенция обяснява, че френският лидер иска да покаже на Москва, че не е изолирана, въпреки че бе изключена от групата на седемте след присъединяването на Крим през 2014 година. \r\nНачело в дневния ред на разговорите ще бъде ситуацията в Украйна, след като новият президент Зеленски на 6 август поиска от руския лидер продължаване на преговорите в „нормандския формат“ във връзка със смъртта на четирима украински военнослужещи в Донбас. \r\n„Продължаваме дискусиите си с президента Путин малко преди Г-7 и интензифицираме усилията си по украинския въпрос в нормандския формат“, заяви представителят на Елисейския дворец пред журналистите. \r\n„Президентът Зеленски направи някои предложения и смятаме, че президентът Путин трябва да отговори окуражаващо“. \r\nТака нареченият „Нормандски формат“ включва Франция, Германия, Украйна и Русия, но лидери не провеждат срещи от октомври 2016 г. \r\n  \r\nПревод и редакция:", "date": "2019.08.14", "title": "Reuters: Макрон ще убеждава Путин да продължи преговорите с Украйна по време на визитата му във Франция"}
{"url": "http://www.focus-news.net/news/2019/08/14/2689203/finansovi-nedorazumeniya-mezhdu-partnyori-e-veroyatnata-prichina-za-huliganstvoto-v-stolichno-zavedenie-obzor.html", "text": "В понеделник вечерта в столично заведение клиенти стават агресивни и започват да чупят мебелите в помещението. Освен това те заплашват останалите посетители, както и персонала с хладно оръжие. За щастие няма пострадали, клиентите и персоналът на заведението са без наранявания. Разминали са се само с уплаха.  \r\nХулиганите обаче не просто потрошават всичко, което видят, а отправят и заплахи към персонала, които всъщност са послание към собственика на заведението.  \r\nИма данни за това, че въпросният собственик е изказал притеснения за своя и за живота на семейството си. На брифинг главният секретар заяви, че ако този човек се обърне към полицията за помощ, ще му бъде назначена охрана, но до вторник на обяд той все още не беше потърсил помощ от органите на реда.  \r\nПо време на брифинга стана ясно, че се работи по няколко версии, но основната и най-вероятната е за кавга между двамата собственици на заведението, свързана с финансови недоразумения. За момента е задържан единия собственик на заведението за 24 часа.  \r\nСлед като информацията за опустошителните действия на хулиганите се появила в интернет, органите на реда са се самосезирали и са започнали разследване. До момента са задържани две лица, а именно единият собственик на заведението и единият от нападателите. Също така са установени още 2 лица от преките нападатели, но до обяд те не бяха задържани. От МВР съобщиха още, че общо хулиганите са шестима и се работи по установяване на самоличността им.  \r\nПроявата на хулиганство в столицата бе осъдена от главния секретар на МВР Ивайло Иванов, като той заяви пред медиите, че това е характерно за минали времена в историята на България и няма да бъде допуснато те да се завърнат и ще се предприемат всички възможни мерки за предотвратяване на други подобни инициативи.  \r\nСлед изтичане на срока от 24 часа задържане под стража лицата ще бъдат прехвърлени към прокуратурата.  \r\nИвайло Иванов беше категоричен, че виновниците ще бъдат намерени и ще си понесат заслужените наказания съгласно закона.  \r\nОчаква се по-късно през деня да бъде предоставена допълнителна информация относно случая.  \r\nНадежда ИВАНОВА", "date": "2019.08.14", "title": "Финансови недоразумения между партньори е вероятната причина за хулиганството в столично заведение (ОБЗОР)"}
{"url": "http://www.focus-news.net/news/2019/08/14/2689202/afp-italiya-otlozhi-debata-za-badeshteto-na-pravitelstvoto-za-20-avgust.html", "text": "Италианският сенат във вторник отхвърли искането на лидера на „Лигата“ Матео Салвини за бързо провеждане на вот на недоверие, като вместо това решиха да дадат на премиера Джузепе Конте време до 20 август да разреши кризата, предава  AFP . \r\nМинистърът на вътрешните работи и вицепремиер Матео Салвини поиска гласуването, след като партията му излезе от коалицията с левичарската „Движение 5 Звезди“ миналата седмица, но мнозинството от сенаторите от коалиционния му партньор и опозицията отхвърлиха искането и ще се опитат да формират про-европейско правителство и да избегнат предсрочен вот, на който се очаква „Лигата“ да спечели мнозинство. \r\n \r\nПревод и редакция:", "date": "2019.08.14", "title": "AFP: Италия отложи дебата за бъдещето на правителството за 20 август"}
{"url": "http://www.focus-news.net/news/2019/08/14/2689199/ria-novosti-rusiya-obyavi-ukrainski-diplomat-za-person-non-grata.html", "text": "Служител на Генералното консулство на Украйна в Санкт Петербург е изгонен от Русия в отговор на действията на Киев, заявиха от Министерството на външните работи на Руската Федерация, предава  РИА Новости . \r\n„Още през май 2019 година украинските спецслужби направиха поредна провокация, като без основания обявиха служител на Генералното консулство на Русия в Лвов за persona non grata. Не бяха представени каквито и да е доказателства за извършени от него противозаконни действия, излизащи от рамките на изпълнението на професионалните му задължения, свързани с работата на консулското учреждение“, отбелязват от дипломатическото ведомство. \r\nМВнР свързва факта, че Службата за сигурност на Украйна (СБУ) не е публикувала тази информация три месеца, с „вътрешнополитически игри“ в Киев. \r\nПо-рано във вторник от СБУ заявиха, че служителят на руското Генерално консулство в Лвов е получил информация от местен жител, който бил вербуван през 2014 година. \r\nОтбелязва се, че дипломатът вече е напуснал страната, а украинецът е заподозрян за държавна измяна и е заплашен от 15 години лишаване от свобода. \r\n \r\nПревод и редакция:", "date": "2019.08.14", "title": "РИА Новости: Русия обяви украински дипломат за персон нон грата"}
{"url": "http://www.focus-news.net/news/2019/08/14/2689208/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "*** \r\n  Държавният глава на Руската федерация Владимир Путин ще посети Франция на 19 август, където ще проведе разговори с колегата си Еманюел Макрон, съобщава официалното печатно издание на правителството в Москва –  „Российская газета“ , като се позовава на информация от Кремъл. \r\n„Това ще бъде еднодневно посещение\", заяви говорителят на руския лидер Дмитрий Песков пред репортери. Според съобщения на френските медии, срещата ще се проведе на Лазурния бряг в замъка на Форт де Брегансон. \r\nСред темите, които лидерите на двете страни ще обсъдят, Песков изброи двустранното сътрудничество, „което има много богато икономическо съдържание“ и международните проблеми. \r\n„Традиционно Путин и Макрон използват срещите си, за да обменят мнения и да сравнят часовниците си по международни въпроси. Разбира се, Украйна и перспективите за продължаване на работата във нормандския формат\" също ще фигурират в дневния ред, допълни говорителят на Кремъл. \r\nКоментирайки въпроса за евентуалното репатриране на останките на генерал Чарлс Етиен Гуден, които бяха намерени близо до Смоленск, Песков заяви: „Това е нов успех за археолозите, много важна мисия, важна археологическа находка. Разбира се, ако нашите френски колеги смятат за необходимо да повдигнат този въпрос, сигурен съм, че и тази тема ще бъде обсъдена\". \r\n„Характерът на комуникацията на Путин и Макрон е особен: те имат много откровен диалог, който при необходимост може да се разшири по всякакви въпроси и теми\", обясни говорителят на президента на Русия. \r\nТленните останки на починалия през 1812 г. френски генерал Сезар Чарлз Етиен Гуден де ла Саблоние, бяха открити край Смоленск през април тази година. Разкопките на мястото, където се е състояла Смоленската битка и представляват безспорен научен интерес. \r\n \r\n \r\n*** \r\n  Министерството на националната отбрана на Турция предупреди руските си колеги за „аморалните и безпощадни\" действия на сили под контрола на сирийския президент Башар  Асад. Изявлението бе направено на фона на първите сериозни победи на сирийската армия за последните четири месеца по време на военната операция край зоната на деескалация в Идлиб, отбелязват от редакцията на руския вестник  „Коммерсантъ“ . \r\n„Само от юни, в резултат на обстрели и атентати от страна на поддръжниците на Асад, подкрепени от руските ВВС, около 400 невинни хора са загинали в зоната на деескалация“, заяви министърът на националната отбрана на Турция Хулуси Акар в интервю за телевизия TRT Haber, цитирана от изданието. Министърът на отбраната определи нападенията на сирийската армия върху Идлиб, където според него умерената опозиция се опитва да „защитава своята територия\", като „неморална и безпощадна\". Акар подчерта: Анкара „продължава да работи за прекратяване на примирието в Идлиб“ и е готова за „решителни стъпки“ в отговор на сирийската армия, обстрелваща турските наблюдателни постове в тази област. Именно за това Анкара е предупредила Русия. \r\nПрез септември миналата година в Сочи Хулуси Акар заедно с руския си колега Сергей Шойгу подписаха меморандум за стабилизиране на ситуацията в Идлиб. Споразумението имаше за цел да предотврати военна операция в тази последна зона за деескалация, която тогава бе извън контрола на Дамаск, но при определени условия. Сред тях са изтеглянето на „радикални терористични групировки\" и тежко оборудване на 15-20 км дълбоко в зоната на деескалация на Идлиб, съвместно патрулиране по границите на зоната от руски и турски военни, откриване на свободен трафик по пътищата М4 (Алепо-Латакия) и М5 (Алепо-Хама) до месец декември. \r\nЕдинственото нещо, което се реализира оттогава, е патрулирането по границите на зоната за деескалация. \r\nИзтеглянето на военно оборудване и бойци бе изпълнено, но само за кратко. В резултат на това, както подчерта специалният пратеник на руския президент за Сирия Александър Лаврентев в по-ранно интервю за „Коммерсантъ\", умерената опозиция контролира около 5-6% от територията в Идлиб. Останалото се пази от бойците на терористичната групировка „Хаят Тахрир ал Шам” (бившата „Джебхат ал Нусра”). Събеседникът на изданието подчерта, че преди сключването на меморандума от Сочи на 17 септември 2018 г. опозицията е контролирала приблизително 40–45% от територията. \r\nСитуацията около зоната за деескалация ескалира в края на април. Сирийската авиация с подкрепата на руските въздушнорокосмически сили започна да нанася удари в Идлиб. В същото време Москва отрича провеждането на офанзивна операция в Идлиб, подчертавайки, че всичко, което се случва, е „единствено отговор на провокативни действия на радикални бойци\", които бомбардират авиобаза „Хмеймим\" и селища, граничещи с зоната на деескалация. Сирийските опозиционни сили обвиняват Дамаск и Москва в убийството на цивилни. Според Сирийската обсерватория за човешките права (СОЧП), която е базирана в Лондон, от 30 април до 11 август в зоната са убити 3179 души, включително 890 цивилни, повечето от които са загинали в резултат на действията на сирийските и руските военни. Около 80 цивилни са станали жертви на въоръжени групировки. \r\nПримирието в Идлиб, което Дамаск обяви в началото на август, продължи само няколко дни. След това сирийската армия засили действията си. Миналия уикенд бяха освободени две населени места - Ал-Хобейт и Сукаке, разположени на приблизително на разстояние от 10 км от магистрала М5 и на толкова от град Хан Шейхун в южната част на провинция Идлиб. Според официални сирийски източници армията е блокирала доставките за бойците. Това е първият голям успех на сирийската армия от края на април. Окупираните от военните райони бяха извън контрола на Дамаск в продължение на седем години.  \r\nПобедата на сирийската армия бе на висока цена. Според руското министерство на отбраната на 10 и 11 август „при отблъскване на бойни атаки срещу позициите на сирийските правителствени сили са убити 23 войници, а седем са ранени“. Къде точно са били загинали, не се съобщава. В същото време, според СОЧП, само в битката при Ал Хобайт в събота и неделя са загинали над 130 души, 53 от тях са сирийски войници. \r\nБоевете в южната част на зоната за деескалация на Идлиб продължават. „Терористичните групировки правят опити за разширяване на контролирани територии със сила, извършвайки атаки срещу позиции на правителствени войски\", подчерта руското министерство на отбраната. Положението не е по-добро в други области. В неделя системите за противовъздушна отбрана в руската въздушна база „Хмеймим“ свалиха шест дрона на бойци, а също така бяха регистрирани десетки обстрели на гранични райони с Идлиб. \r\nСпоред източници на изданието, близки до сирийската армия, армията няма да спре, докато не успее да овладее магистралата М5, значителен участък, който преминава през Идлиб. \r\nВъпросът е обаче дали Турция ще си затвори очите за такова значително нарушение на границите на зоната за деескалация. От друга страна, Москва може да се съгласи този район да бъде контролиран от подкрепяната от Турция сирийска опозиция, която ще може да гарантира свободно движение по М5, както е предвидено в меморандума от Сочи. Неслучайно Москва предлага на сирийската опозиция помощ в битките с „Хаят Тахрир ал Шам“. Този вариант може да е подходящ за Анкара, при условие, че военните операции не засягат турските наблюдателни постове. Но очевидно границите на зоната за деескалация във връзка с настъпването на сирийската армия ще се преместят. \r\n \r\n \r\n*** \r\n  Според говорителя на Кремъл Дмитрий Песков митингите и несъгласуваните акции Русия не може да се считат за политическа криза, отбелязва вестник  „Известия“ . \r\nПесков подчерта, че в много страни по света се провеждат протести. „Понякога тези действия имат смесен характер - протестно-развлекателен, забавен характер\", изрази мнението си прессекретарят на руския президент.  \r\nПровеждането на подобни действия „по никакъв начин\" не може да се нарече политическа криза, категоричен бе Песков, като припомни, че има мирни протести, договорени с властите, както и бунтове. „Това са две напълно различни неща“, посочи той. Според представителя на Кремъл несъгласуваните акции поначало са бунтове. \r\nНа 10 август полицията в центъра на Москва задържа 136 участници в нерегламентиран митинг, който започна след края на разрешена акция. Градските власти се съгласиха за провеждането на два митинга на 10 и 11 август. Впоследствие организаторите отказаха да проведат втория. \r\nТова е четвъртата кампания в подкрепа на нерегистрирани кандидати в Московската градска дума. Демонстрацията от 20 юли бе предварително санкционирана; акциите на 27 юли и 3 август не бяха разрешени от властите. След последните два митинга в московските съдилища са заведени 1915 административни дела. Решенията за арест бяха издадени по отношение на 113 участници в митингите, 880 души бяха глобени. \r\n***", "date": "2019.08.14", "title": "Преглед на някои от основните теми в руския печат (Агенция „Фокус“)"}
{"url": "http://www.focus-news.net/news/2019/08/14/2689532/anadolska-agentsiya-mo-na-turtsiya-potvardi-zadeystvaneto-na-dronove-v-severna-siriya.html", "text": "Турция е задействала безпилотните си летателни апарати (БПЛА) в рамките на мерките за формиране на „зона за сигурност“ в Северна Сирия, съобщава Министерството на отбраната на страната, предава „Анадолската агенция“. \r\nОт военното ведомство отбелязват, че плана за създаване на „зона за сигурност“ се координира със САЩ. \r\n„Турско-американският щаб за съвместни операции ще бъде задействан в граничната със Сирия провинция Шанлиурфа. Работата в тази посока продължава“, отбелязват от министерството. \r\nПо-рано министърът на отбраната на Турция Хулуси Акар заяви, че „зоната за сигурност“ трябва да се простира на 30-40 км дълбочина в сирийската територия и трябва да бъде създаденa със съвместните усилия на Анкара и Вашингтон. \r\n„Турция е заинтересована от изтеглянето на всички терористи от сирийските кюрдски „Отряди за народна самоотбрана“ и американската страна е информирана за това. Постигнати са договорки за контрола и координацията на действията във въздушното пространство на Сирия и за обмен на разузнавателна информация“, съобщи Акар. \r\n \r\nПревод и редакция:", "date": "2019.08.14", "title": "„Анадолска агенция“: МО на Турция потвърди задействането на дронове в Северна Сирия"}
{"url": "http://www.focus-news.net/news/2019/08/14/2689210/kmetat-na-sofiya-yordanka-fandakova-proveri-novoto-oborudvane-za-nuzhdite-na-fizioterapiyata-v-dkts-14-obzor.html", "text": "Кметът на София Йорданка Фандъкова провери доставеното ново оборудване за нуждите на физиотерапията - сектор \"Физикална и рехабилитационна медицина“ в Диагностично-консултативен център – 14. Фандъкова каза пред журналисти, че тази година са инвестирани около 400 хиляди лева във физиотерапии в общо три поликлиники и една общинска болница. Тя подчерта, че след обновяването на физиотерапията има повече от два пъти увеличение на броя на пациентите, които се лекуват и възстановяват в 14-то ДКЦ. „За мен здравето на хората е най-важното за качеството на живот на хората в нашия град. Ние искаме да живеем в здрав и активен град. За последните 4 години инвестираме 55 млн. лв. общинското здравеопазване. Общинският съвет подкрепа идеите за развитие на общинското здравеопазване\", каза кметът на София.  Фандъкова подчерта, че изключително важно е доброто управление на тези поликлиники и в това отношение д-р Димов заслужава огромна благодарност, защото освен над 160 хиляди лева, които Столична община са инвестирали във физиотерапията на 14-то ДКЦ, самия център е инвестирал още толкова собствени средства. „Поехме общинското здравеопазване в много тежко финансово състояние. Част от поликлиниките се съвзеха благодарение на добро управление, част от болниците – също\", допълни още кметът на София. Йорданка Фандъкова обясни, че средствата не се даряват, а се инвестират. ДКЦ-тата правят заявки, които се разглеждат от Общинския съвет, в Комисията по здравеопазване. Фандъкова подчерта, че инвестициите в здравеопазването са приоритет на общината. \r\nОртопедът в 14-то ДКЦ д-р Милен Димов обясни, че това е един проект, който започва от реновирането на битовата част и в последствие изграждане на едно отделение, което да бъде съвременно, адекватно и да поема всички необходими нужди на населението. „А за целта трябваше да се изгради добра база и да се закупи техника. Благодаря на Столична община за всичко това, с което тя ни помогна. Пред нас постоянно има добри отзиви, добра обратна връзка. Когато това се приема добре от населението, за нас е добре дошло“, каза също така докторът. Д-р Димов допълни, че към целия проект предстои включването на негов колега, който да консултира за тежки гръбначни изкривявания, а тази част от проекта ще започне през есента като става въпрос за лекар българин, работещ в Германия в топ болница. \r\nВ рехабилитационния център в 14-то ДКЦ бяха и част от отбора по художествена гимнастика заедно с техния треньор Илияна Райева. Тя благодари на Столична община  и на д-р Димов, който е и лекар на гимнастичките, за привилегията да ползват този център и за полаганите грижи. \r\nТеодора ПАТРОНОВА", "date": "2019.08.14", "title": "Кметът на София Йорданка Фандъкова провери новото оборудване за нуждите на физиотерапията в ДКЦ  – 14 (ОБЗОР)"}
{"url": "http://www.focus-news.net/news/2019/08/14/2689209/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "*** \r\n  Имигрантите в САЩ може да загубят правото си на пребиваване в страната, ако претендират за социални помощи. Това предвиждат промените в правилата, обявени от държавния глава на САЩ Доналд Тръмп, съобщава британският национален ежедневник  The Times . \r\nКритиците твърдят, че новите правила противоречат на обещанието, написано на емблематичната Статуя на свободата: „Дайте ми вашите уморени, бедни, вашите потиснати маси, жадуващи за глътка въздух, злочестите отхвърлени от вашите брегове. Пратете ми бездомните, подхвърляни от бурята, аз вдигам факела до златната врата\". \r\nЗаветната зелена карта, която предоставя на новодошлите право на работа и която се разглежда като стъпка към гражданството, вече може да бъде отказана на онези, които  разчитат на купони за хранителни продукти, помощ за жилище или на държавно здравеопазване. \r\nРепресията срещу имиграцията е сърцевината на кампанията на Тръмп за президентските избори догодина, макар да не спази обещанието да изгради стена по протежение на границата с Мексико заради съпротивата на Конгреса. \r\n \r\n \r\n*** \r\n  Съветникът по националната сигурност на американския президент Доналд Тръмп - Джон Болтън, заяви, че Великобритания и САЩ биха могли да подпишат отделни секторни сделки за свободна търговия преди всеобхватно споразумение, като начин да помогнат на Обединеното кралство да се справи с последиците от напускането на Европейския съюз на 31 октомври, съобщава националният ежедневник  The Guardian . \r\nБолтън каза, че микроспоразуменията, фокусирани върху индустрии като автомобилната, могат да бъдат договорени бързо и ще получат огромна подкрепа и от двете партии в Конгреса. Съответното той заяви след срещата с премиера на Обединеното кралство Борис Джонсън и високопоставени политици от Лондон. \r\n„Крайният краен резултат е всеобхватно търговско споразумение, обхващащо всички търговски стоки и услуги“, заяви Болтън. „Но за да се стигне до него, можем да го направим по сектори, модулно. С други думи, можем да очертаем някои области, в които е възможно да се постигне двустранно споразумение много бързо, много лесно“, обясни съветникът на Тръмп. В други области, като финансовите услуги, сделките може да са по-трудни за постигане, предупреди Болтън. \r\nОт редакцията отбелязват, че САЩ за първи път предлагат подобен модел на споразумения. Чрез него те подчертават позицията си към Обединеното кралство, което е изправено пред издигането на търговските бариери с ЕС, най-големият експортен пазар на Обединеното кралство. Преди това САЩ се съпротивляваха срещу идеята за подписване на секторни сделки с ЕС. \r\nНа брифинг пред репортери Болтън многократно подчертава евроскептичните тенденции на американската администрация. „Ако има Брекзит без сделка, това би било решение на британското правителство. Бихме го подкрепили ентусиазирано“, увери американският политик. \r\nГлавното послание на пътуването му – по думите на самия Болтън – е да предаде желанието на Тръмп да види успешно излизане на Великобритания от структурите на ЕС. „Ние сме с вас“, увери той. „Успехът на Великобритания в излизането от Европейския съюз ще бъде изявление за демократичното управление и конституционното управление. Това е важно за Великобритания. Но това е важно и за САЩ. Така че успешното излизане от ЕС е в наш интерес\", допълни Болтън. \r\n \r\n \r\n*** \r\n  Британски депутати ще се опитат да спрат планираното излизане на Обединеното кралство без сделка от Европейския съюз в съда, пише вестник  The Independent . \r\nИменно той ще реши дали делото ще бъде изслушано преди 31 октомври, когато премиерът Борис Джонсън планира да изведе страната от ЕС. Според депутатите опитът на министър-председателя да затвори парламента, за да изведе Великобритания от ЕС е „незаконен и противоконституционен“. \r\nИскът, подкрепен от повече от 70 депутати и противници на Брекзит без сделка, беше одобрен от шотландските съдилища, но неговите инициатори подчертаха, че делото трябва да бъде разгледано час по-скоро заради поставената от Джонсън дата за излизане от ЕС. \r\n \r\n***", "date": "2019.08.14", "title": "Преглед на някои от основните теми в британския печат (Агенция „Фокус“)"}
{"url": "http://www.focus-news.net/news/2019/08/14/2689212/bsp-nastoyava-debatat-za-byudzhet-2020-g-da-se-provede-sega-obzor.html", "text": "БСП настоява дебатът за бюджет 2020 г. да се проведе сега. Това стана ясно на пресконференция в централата на партията след заседание на Изпълнително бюро. \r\n Лидерът на БСП Корнелия Нинова  обърна внимание, че в момента се изготвя проектът за бюджет за 2020 г. на държавата в Министерство на финансите. „Вероятно той ще бъде копи пейст същия от миналата година, пренаписан, сервиран в последния момент в парламента, претупан за една нощ и край“, изтъкна лидерът на БСП. Нинова подчерта, че БСП е готова със своите предложения. Според нея политиците се плъзгат по повърхността, по жълтите новини, по интригите около местните избори, а не по същността. Корнелия Нинова изтъкна, че държавна политика се прави с ум и с грижа, а не с пиар акции, на което сме често свидетели напоследък. Нинова коментира, че ножицата се разтваря, а неравенствата и регионалните различия се увеличават. „На Изпълнително бюро обсъдихме няколко важни въпроси. Искаме днес да ви занимаем с една тема, която някак си тихомълком мина, но ние смятаме за стратегическа за България. Това е официалната информация от НСИ и БНБ – поредната притеснителна. Искаме нея да коментираме“, каза още Нинова. Тя отчете, че по данни на БНБ има 90 нови милионери. „800 хил. работещи бедни според министъра на труда и социалната политика и 1,5 млн. живеещи под прага на бедността. Ножицата се разтваря, неравенствата се увеличават. Според нея се задълбочават регионалните различия, което води до обезлюдяване на райони. „Идват местни избори и целия информационен поток е съсредоточен в това коя партия кого издига, какви са вътре противоречията. Сериозният въпрос е как ще се развиват общините. Хората ги интересува дали ще имат път от единия град до другия, дали ще работи общинската болница, водата ще поскъпва ли“, коментира Нинова. Корнелия Нинова алармира, че е  възможно е броят на общините с достъп до програмата „Региони в растеж“ да бъде намален. \r\nДеница КИТАНОВА", "date": "2019.08.14", "title": "БСП настоява дебатът за бюджет 2020 г. да се проведе сега (ОБЗОР)"}
{"url": "http://www.focus-news.net/news/2019/08/14/2689207/tass-nato-komentira-intsidenta-sas-samoleta-na-shoygu.html", "text": "Изтребителите на НАТО са се приближили във вторник над Балтийско море към самолета на министъра на отбраната на Русия Сергей Шойгу за идентификация, съобщиха пред  ТАСС  от пресслужбата на Алианса. \r\n„Самолетите от мисията „въздушна полиция“ (air policing) на НАТО в Балтийско море са вдигнати във въздуха, за да идентифицират самолет, който е летял в близост до въздушното пространство на Алианса. Веднага след провеждането на идентификацията, самолетът се е върнал в базата. НАТО не е имал информация кой е бил на борда на руския самолет“, съобщават от пресслужбата. \r\nПо-рано изтребител F-18 на НАТО се опита да све приближи до самолета на Шойгу над неутралните води на Балтийско море, но е бил отблъснат от руските Су-27. \r\n \r\nПревод и редакция:", "date": "2019.08.14", "title": "ТАСС: НАТО коментира инцидента със самолета на Шойгу"}
{"url": "http://www.focus-news.net/news/2019/08/14/2689206/pozhari-v-haskovsko-plovdivsko-kyustendilsko-i-blagoevgradsko-obzor.html", "text": "От понеделник бушуват пожари в Хасковско и Пловдивско, като гасенето им продължава.Във вторник се разгоряха пожари в областите Кюстендил и  Благоевград.  Междувременно жители на пловдивските села Стряма, Шишманци и Белозем организират протест пред завода за отпадъци, който гори втори ден. В Кюстендилско дори се стигна до обявяване на частично бедствено положение в района на един от пожарите. В понеделник възникна пожар в горски и земеделски земи между с. Родопи, с. Брягово и с. Любеново в област Хасково. В гасенето му се включиха и военнослужещи, доброволци и представители на горското стопанство. След 14.00 ч. във вторник пожарът бе локализиран. Това съобщиха от пресцентъра на Областна администрация - Хасково. Пламъците обхванаха общо 8 хиляди декара площ. От тях 4 300 декара са от горския фонд. Заради вятъра в късния следобед във вторник старо огнище от пожара се възобнови заради вятъра, като огънят не е засегнал други площи. През нощта ще бъде наблюдаван и контролиран от десетте дежурни екипа, горските служители и доброволците. Единствено военнослужещите се оттеглят с опция при необходимост да се върнат утре сутринта. Очаква се гасенето да продължи и в сряда. Не са застрашени населените места в региона. \r\nВъв вторник продължи и гасенето на пожара в село Шишманци, Пловдивско, който възникна в понеделник. Огънят бе локализиран още в първия ден от седмицата, но прогнозите на специалистите са, че той може да тлее докрая на седмицата. Във връзка с възникналия пожар на обект „Депо за неопасни отпадъци и Инсталация за биологично разграждане по закрит способ“ в с. Шишманци РИОСВ – Пловдив осигури мобилна автоматична станция (МАС) за измерване качеството на въздуха в засегнатите населени места. \r\nДиректорът на ГДПЗН главен комисар Николай Николов каза пред журналисти, че продължават усилията ни по овладяване на обстановката при пожара на депото в Шишманци. „Три са важните неща, на които обръщаме внимание. На първо място това е контролът на въздуха. Той се контролира в съответствие с посоката на вятъра. По тази причина в момента измервателните станции са в Болярино, накъдето духа“, каза Николов. „Не са отчетени критични нива, опасни за живота и здравето на хората. Въпреки това, ние се обръщаме към гражданите с апел да уплътнят прозорците и вратите си, докато не им се каже, че нещата са безопасни“, добави Николов. По отношение контрола на въздуха се очаква да се смени посоката на вятъра и затова след 1 - 2 часа нова мобилна станция за контрол на въздуха ще бъде поставена на друго място. От ГДПБЗН поддържат непрекъснат контакт с РИОСВ - Пловдив. В сряда жителите на селата Стряма, Шишманци и Белозем излизат на протест пред завода за отпадъци, който гори втори ден. Протестът се организира в социалната мрежа с начален час 6:15 сутринта, когато пристигат първите камиони и е под надслов \"Да спрем отровата от \"Еко\" завода в село Шишманци\". От ОДМВР Пловдив са взети необходимите мерки за осигуряване безопасността на движение при протеста. Кметът на община Раковски е сезирал премиера Бойко Борисов за пожара в Шишманци. \r\n  \r\nВ Кюстендилско бяха регистрирани два пожара. \r\nПървият възникна малко след 16.00 ч. на изхода на град Дупница в близост до жп тунела. Пожарът обхвана иглолистна гора, като огънят не представляваше опасност за населението. Малко преди 19.00 ч. пожарът бе локализиран. Междувременно възникна втори пожар в района на Дупница. Огънят възникна в  обект за вторични суровини на изхода на Дупница в посока Благоевград. Четири пожарни екипа се отправиха на място. По-късно екипите станаха осем. Силното задимяване наложи да се затвори движението по магистрала „Струма“, като движението се пренасочваше по Е – 79. Заради огъня в района бе обявено частично бедствено положение. Частичното бедствие бе обявено със заповед на кмета на Община Дупница инж. Методи Чимев. То е със срок до 24.00 часа на 14 август 2019 година. Причината за обявяване на частичното бедствено положение е необходимостта от предприемане на неотложни аварийно-възстановителни дейности. Екипи на районните служби „Пожарна безопасност” и защита на населението” от Дупница, Самоков, Благоевград, техниката на ВиК-Дупница и Община Дупница, фирми с техника и зърнопроизводители с такава, както и десетки доброволци се включиха в гасенето. В действията срещу пожара се включиха и екипи на Областно пътно управление и на Министерство на регионалното развитие и благоустройството, за да установят какво е състоянието на основите на моста на автомагистрала \"Струма\" и дали има компрометирани елементи. Засега няма информация за опасни газове над допустимото, очакват се резултатите. \r\nМеждувременно пожар възникна в здравната служба в село Селище. Сигналът за пожара е подаден в 17.27 часа. Огънят е нанесъл само материални щети. \r\nОпасността от пожари остава и за сряда.  Екстремален индекс за пожароопасност е в сила на места в 8 области на страната. Индексът важи за областите: Плевен, Русе, Велико Търново, Ловеч, Бургас, Благоевград, Кюстендил и Перник. Екстремалният индекс означава, че са възможни бързо разпространяващи се много силни пожари с въвличане на дървесните корони. \r\nДеница КИТАНОВА", "date": "2019.08.14", "title": "Пожари в Хасковско, Пловдивско,  Кюстендилско и Благоевградско (ОБЗОР)"}
{"url": "http://www.focus-news.net/news/2019/08/14/2689214/sofiya-politsiyata-izdirva-dvama-mazhe-zapodozreni-za-izvarsheno-prestaplenie-v-zavedenie.html", "text": "Столичната дирекция на вътрешните работи обяви за издирване двама мъже, съпричастни към извършено престъпление в софийско заведение. Това съобщиха от пресцентъра на  МВР . След като влезли в обекта, те нанесли материални щети по част от мебелите и оборудването и се оттеглили в неизвестна посока.", "date": "2019.08.14", "title": "София: Полицията издирва двама мъже, заподозрени за извършено престъпление в заведение"}
{"url": "http://www.focus-news.net/news/2019/08/14/2689204/gazeta-express-kosovo-parizh-berlin-rim-london-i-vashington-prizovaha-kosovo-da-otmeni-mitata-varhu-srabskite-stoki.html", "text": "Правителствата на Франция, Германия, Италия, Великобритания и САЩ излязоха със съвместно комюнике до пресата във вторник, в което обявяват, че са обединени в целта си да доведат до пълна нормализация отношенията между Белград и Прищина чрез всеобхватна, политически устойчиво и правно обвързващо споразумение, което ще допринесе за стабилността в региона, пише електронното издание на прищинския ежедневник  Gazeta Express . \r\nВ съвместното съобщение на посолствата „Квинтата“ (Франция, Германия, Италия, Великобритания и САЩ) в Прищина се отбелязва, че статуквото предотвратява напредъка на Косово и Сърбия по пътя към Европейския съюз и просто не е устойчиво. „След години стагнация, дойде времето най-накрая да се приключат конфликтите от 90-те и да се обезпечи сигурност и проспериращо бъдеще за хората в Косово и Сърбия, като се преговаря на добра воля и се постигне споразумение, което и двете страни могат да подкрепят“, се казва в комюникето. \r\n„Призоваваме Косово и Сърбия да възобновят спешно водения от ЕС диалог и молим двете страни да избягват действия, които биха възпрепятствали окончателното споразумение, което е необходимо за постигането на по-голяма евроатлантическа интеграция и съпътстващите я ползи и на двете страни“, се посочва още в документа. \r\n„Готови сме да увеличим нашата роля в процеса в подкрепа на върховния представител на ЕС, но не можем да го направим, докато и двете страни не изпратят сигнал, че имат желание да постигнат компромис, да премахнат препятствията и да продължат разговорите. За Косово това означава да отмени наложените на Сърбия мита. За Сърбия това означава да спре кампанията за отмяна на признанията срещу Косово. Ние искаме да видим хората в Сърбия и Косово да получат придобивките от трайния мир и да имат възможността да градят собственото си бъдеще. Готови сме да помогнем по всеки възможен начин“, завършва комюникето до пресата. \r\nВ съобщението си посолствата на „Квинтата“ не споменават политическата криза и евентуалните предсрочни избори след остваката на Рамуш Харадинай от поста премиер на Косово. Миналата седмица политическите партии в страната се съгласиха да разпуснат настоящия състав на парламента на 22 август, което е първата стъпка към насрочване на предсрочни избори. \r\n \r\nПревод и редакция:", "date": "2019.08.14", "title": "Gazeta Express (Косово): Париж, Берлин, Рим, Лондон и Вашингтон призоваха Косово да отмени митата върху сръбските стоки"}
{"url": "http://www.focus-news.net/news/2019/08/14/2689217/aktualna-patna-obstanovka.html", "text": "Информация за състоянието на републиканските пътища, предоставена от  Агенция „Пътна инфраструктура“ \r\n Метеорологична обстановка: \r\nПрез нощта ще е ясно със слаб до умерен вятър от изток-югоизток. На 14.08.2019 г. отново ще е слънчево и горещо. По-късно след обяд от северозапад ще се заоблачи и привечер в крайните западни райони ще има краткотрайни валежи от дъжд с гръмотевици. Там ще има условия за градушки. Ще духа слаб до умерен вятър от изток-югоизток, който вечерта в Северозападна България ще започне да се ориентира от северозапад. Максималните температури ще са между 33° и 38°. \r\n \r\n Ограничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\n1) за периода от 01 юни до 15 септември 2019 г. за дните петък - неделя: Ограниченията важат само за следните участъци от републиканската пътна мрежа: \r\nАМ „Тракия“ ограничението в движението на МПС над 12 т ще бъде както следва: \r\nв петък от 18 ч. до 20 ч. само в посока от София до Пловдив; \r\nв неделя от 16 ч. до 20 ч. само в посока от Бургас до София. \r\nАМ „Струма“: \r\nв събота от 10 ч. до 14 ч. само в посока от п. в. „Даскалово“ до ГКПП „Кулата“. \r\nАМ „Марица“: \r\nв неделя от 16 ч. до 20 ч. само в посока от Свиленград до АМ „Тракия“. \r\nсъщо така и за дните петък – от 17:00 часа до 20:00 часа и неделя – от 14:00 часа до 20:00 часа: \r\n- път I-1 с. Ребърково – Ботевград в двете посоки, като движението се пренасочва по обходен маршрут по път II-16 Ребърково – Своге – Софийски околовръстен път само в посока София, като е ограничено за обход в посока София – Ребърково; \r\n- път I-1 Благоевград – ГКПП „Кулата“ в двете посоки; \r\n- път I-5 Русе – Велико Търново в двете посоки; \r\n- път I-9 Варна – Бургас в двете посоки; \r\n- път II-99 Бургас – Царево в двете посоки. \r\n2) целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n- Всички автомагистрали;  \r\n- път I-1 с. Ребърково-Ботевград, като движението се пренасочва по обходен маршрут по път II-16 Ребърково-Своге-Софийски околовръстен път само в посока София, като е ограничено за обход в посока София-Ребърково; \r\n- път I-1 Благоевград-ГКПП „Кулата“; \r\n- път I-4 п. в. „Коритна“-Велико Търново-Шумен; \r\n- път I-5 Русе-Велико Търново; \r\n- път I-8 ГКПП „Калотина“-София; \r\n- път I-9 Варна-Бургас; \r\n- път II-18 Околовръстен път на София; \r\n- път II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. \r\n \r\n Състояние на автомагистралите: \r\nАМ „Тракия“:  \r\nОбласт София:  \r\nДвижението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 31.10.2019 г.;  \r\nДвижението в участъка от км 18+380 до км 21+150 посока Бургас се осъществява с повишено внимание поради извършване на ремонтни дейности на съоръжение при км 20+840 в аварийната лента и скоростта е ограничена до 70 км/ч. Срок до 10.09.2019 г.; \r\nДвижението в посока Бургас от км 15+770 до км 18+330 се осъществява с повишено внимание поради извършване на ремонтни дейности по съоръжение при км 18+140 в аварийната лента. Скоростта е ограничена до 70 км/ч. Срок 30.09.2019 г. \r\nОбласт Пазарджик: \r\nДвижението в участъка от км 59+000 до км 60+000 посока София се ограничава в изпреварващата лента поради рязане и извозване на храсти в средна разделителна ивица. Движението се осъществява в активната лента и се регулира с пътни знаци. Срок 14.08.2019 г. \r\nОбласт Стара Загора: \r\nДвижението в участъка Чирпан – Стара Загора от км 168+000 до км 208+100 се осъществява с максимална скорост 90 км/ч и повишено внимание в двете посоки с цел осигуряване безопасността на движението поради неравности на пътната настилка. Срок до 30.09.2019 г.; \r\nДвижението при км 164+500 посока Бургас се ограничава в изпреварващата лента поради ремонт на мантинели в средна разделителна ивица. Движението се осъществява в активната лента. Участъкът е сигнализиран с пътни знаци. Срок до 14.08.2019 г. \r\nОбласт Сливен: \r\nДвижението в участъка с. Омарчево – с. Биково от км 250+000 до км 255+000 посока Бургас се осъществява с повишено внимание поради ръчно косене на тревни площи. Участъкът е сигнализиран с пътни знаци. Срок до 14.08.2019 г. \r\nОбласт Бургас: \r\nДвижението в участъка Деветак – Ветрен от км 308+107 до км 359+000 в двете посоки се осъществява с повишено внимание поради почистване на банкети и косене на тревни площи. Участъкът е сигнализиран с пътни знаци. Срок до 02.09.2019 г. \r\n \r\nАМ „Хемус“:  \r\nОбласт София: \r\nДвижението при Потоп от км 18+230 до км 20+620 в посока Варна е ограничено поради ремонтно-възстановителни дейности на виадукт при км 19+270. Движението се осъществява двупосочно в платното посока София.  \r\nПрез празничните и почивни дни се въвежда реверсивно движение както следва: \r\n- В деня преди празничния или почивен ден - обособяват се две ленти в посока Варна и една в посока София.  \r\n- За последния почивен или празничен ден - обособяват се две ленти в посока София и една в посока Варна.  \r\nДвижението от км 30+260 до км 35+450 /от п.в. „Витинска река“ до служебна пътна връзка/ е ограничено за МПС над 12 тона само в посока София поради ремонтно-възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Срок 20.12.2019 г.;  \r\nДвижението от км 31+996 до км 33+780 в посока София е ограничено поради ремонтно-възстановителни дейности на виадукт при км 33+600 и тунел „Витиня“ /лява тръба посока София/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок до 20.12.2019 г.; \r\nДвижението от км 33+960 до км 40+310 в посока Варна е ограничено поради ремонтно-възстановителни дейности на виадукти при км 36+450 /Коренишки дол/. Движението се осъществява двупосочно в платното посока София. Срок до 15.12.2019 г.; \r\nДвижението от км 33+960 до км 40+310 в посока София е ограничено поради ремонтно-възстановителни дейности на виадукт при км 37+920. Движението се осъществява двупосочно в платното посока Варна. Срок до 15.12.2019 г.; \r\nДвижението от км 33+930 до км 34+350 посока Варна се осъществява с повишено внимание поради ремонтни дейности по аварийната лента на виадукт при км 34+220. Срок до 20.12.2019 г. \r\nОбласт Варна:  \r\nДвижението в участъка Повеляново – Слънчево от км 406+850 до км 416+200 се осъществява двупосочно в лявото платно посока Варна поради ремонтни дейности. Затворено за движение е дясното платно посока Варна. Движението се прехвърля от дясно в ляво платно при км 406+850. Прехвърля се обратно в дясно платно при км 416+200. Ограничено е качването в посока Варна от п.в. Повеляново и п.в. Слънчево. Движението е пренасочено по път I-2 Русе – Варна. Ограничено е слизането в посока Слънчево и Тополи на п.в. Слънчево. Движението е пренасочено по път I-2 Русе – Варна. Срок до 20.08.2019 г.; \r\nДвижението в участъка Неофит Рилски – Девня от км 393+500 до км 400+100 е ограничено движението в платното посока Варна поради ремонтни дейности. Движението се осъществява двупосочно в платното посока София. Движението посока Варна се отклонява в платното София от км 393+500 до км 401+100. Срок до 20.08.2019 г. \r\n \r\nАМ „Марица“: няма ограничения. \r\n \r\nАМ „Черно море“: няма ограничения. \r\n \r\nАМ „Струма“: няма ограничения. \r\n \r\n Въведени ограничения по основните пътни направления: \r\nПроходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС;  \r\n- „Приморски“ - отворен за всички МПС; \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Троянски“ - отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т.; \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.; \r\n \r\n Състояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Монтана: \r\nДвижението в участъка Монтана – Крапчене при км 113+100 се осъществява в една лента поради оборудване на тол система. Участъкът е сигнализиран с пътни знаци и скоростта е ограничена до 50 км/ч. Срок до 14.08.2019 г. \r\nОбласт София: \r\nВъвежда се реверсивно движение по път I-1 София – Перник при Владая от км 276+162 до км 277+610: всеки понеделник, вторник и петък се обособяват две ленти в посока София за времето от 06:00 до 10:00 часа, както и всяка неделя от 18:00 до 21:00 часа. Срок 30.09.2019 г.; \r\nВъвежда се реверсивно движение в участъка София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок до 31.12.2019 г.; \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nДвижението в участъка София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок до 31.08.2019 г.; \r\nДвижението в участъка Ботевград – София от км 192+000 /Чурек/ до км 215+600 /Ботевград/ се осъществява с повишено внимание поради неравности по пътната настилка. Скоростта на движение е ограничена до 60 км/ч. Срок до 31.08.2019 г.; \r\nДвижението по път Ботевград – София се осъществява в една лента поради ремонт на анкерна стена при км 210+200 /проход „Витиня“/. Движението се регулира от светофарна уредба. Срок до 11.09.2019 г.; \r\nОбласт Перник:  \r\nДвижението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 01.01.2020 г.; \r\nДвижението по път I-1 София – Перник от км 281+900 (при разклонението за с. Драгичево) до км 282+315 се осъществява в една лента преди кръстовището и отваряне след него поради ремонтни дейности в активната лента на платното посока София. Движението се извършва в изпреварващата лента, като скоростта на движение се ограничава до 40 км/ч. Срок 31.08.2019 г.; \r\nДвижението в участъка (с магистрален габарит) от км 23+000 до км 24+000 в посока Кулата се осъществява с повишено внимание и скоростта на движение е ограничена до 80 км/ч поради неравности на пътното платно. Срок до 30.09.2019 г.; \r\n \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Въведено е ограничение на скоростта до 20 км/ч. Срок до 15.08.2019 г.; \r\nДвижението в участъка Русе – Разград от км 5+300 до км 8+266 при км 7+845 се осъществява двупосочно в платното Дунав – Русе поради изграждането на надлез между кв. „Родина 3“ и кв. „Чародейка“. Участъкът е сигнализиран с пътни знаци. Срок до 15.08.2019 г. \r\n \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2020 г. \r\n \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Търговище:  \r\nДвижението в участъка Търговище – опорен пункт Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г.; \r\n \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Русе: \r\nДвижението в участъка Русе – Бяла от км 5+300 до км 8+266 при км 7+845 се осъществява двупосочно в платното Русе – Велико Търново поради изграждането на надлез между кв. „Родина 3“ и кв. „Чародейка“. Участъкът е сигнализиран с пътни знаци. Срок до 15.08.2019 г. \r\nОбласт Велико Търново: \r\nДвижението в участъка Полски Тръмбеш – с. Соколово от км 65+200 до км 115+300 се осъществява в една лента поради частични ремонтни дейности на асфалтовата настилка. Участъкът се регулира с пътни знаци. Срок до 16.08.2019 г. \r\nОбласт Габрово: \r\nДвижението в участъка Дряново – Габрово се осъществява с повишено внимание в свободната лента съобразно създадената временна организация на движението поради извършване на реконструкция на кръстовище при км 145+256. Срок до 06.11.2019 г.; \r\nДвижението в участъка Габрово – вр. Шипка при км 164+150 се осъществява с повишено внимание поради пропаднал участък. Поставена е необходимата сигнализация. Срок до 31.08.2019 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г.; \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали \r\n \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Сливен: \r\nДвижението в района на кв. „Речица“ от км 388+000 до км 392+000 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 15.08.2019 г. \r\n \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция:  \r\nОбласт Ямбол: \r\nДвижението в участъка Козарево – Елхово от км 263+065 до км 282+200 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 30.08.2019 г.; \r\n \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Срок до 31.08.2019 г.; \r\nДвижението в участъка Драгоман – Сливница от км 15+600 до км 20+940 е ограничено за всички МПС поради ремонтни дейности на асфалтовата настилка. Движението се пренасочва по старият път Драгоман  – Сливница. Срок до 20.11.2019 г.; \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 31.12.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево.  \r\n \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2020 г.  \r\nОбласт Бургас: \r\nДвижението в участъка Бургас – к.к. „Слънчев бряг“ от км 202+307 до км 229+639 е ограничено за МПС над 12 тона за летния сезон.  \r\nОбходен маршрут: път I-9 при км 206+607 /разклон за с. Тънково/, път III-9061 Тънково – Александрово, път III-906 Александрово – Каблешково – Лъка – п.в. „Бургас-север“, по път I-9 при км 235+565 и обратно. Срок до 15.09.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи, като скоростта на движение се ограничава до 40 км/ч. в кръстовищата и до 70 км/ч. в останалите участъци. Срок до 15.08.2019 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2020 г. \r\n \r\n Състояние на републиканската пътна мрежа: \r\nРемонтни дейности и временна организация на движението /ВОД/:  \r\nОПУ-Благоевград: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът ІІ-84: Движението по път IІ-84 Юруково – Дрангово при км 87+500 се осъществява в една лента поради ремонт на автоматично устройство записващо пътния трафик. Участъкът е сигнализиран с пътни знаци. Срок до 15.08.2019 г.; \r\nПът ІІІ-106: Движението по път IІІ-106 Зелен дол – Селище при км 5+980 се осъществява в една лента поради ремонт на автоматично устройство записващо пътния трафик. Участъкът е сигнализиран с пътни знаци. Срок до 14.08.2019 г. \r\n \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т.  \r\nОбходен маршрут: общинския път Черноморец – Созопол. Срок до 31.12.2019 г.; \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. \r\nРемонтни дейности: \r\nПът II-99: Движението по път II-99 Крайморие – Караагач от км 0+000 до км 44+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 16.08.2019 г.; \r\nПът II-99: Движението по път II-99 Бургас – Царево от км 03+000 до км 10+000 в района на надлеза на м. Ченгене скеле се осъществява с повишено внимание поради поставяне на мрежа. Участъкът е сигнализиран с пътни знаци. Водачите да се движат с повишено внимание. Срок до 16.08.2019 г. \r\nПът III-539: Движението по път III-539 Трояново – Айтос от км 23+900 до км 25+100 се осъществява с повишено внимание поради довършителни дейности свързани с работа по банкети, поставяне на ОСП /мантинели/, полагане на хоризонтална маркировка, вертикална сигнализация и други. Скоростта е ограничена на 40 км/ч. Срок до 01.10.2019 г.; \r\nПът ІІІ-7909: Движението по път III-7909 Братово – Равнец от км 12+400 до км 25+600 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци и скоростта е ограничена на 40 км/ч. Срок до 01.10.2019 г. \r\n \r\nОПУ-Варна: \r\nВременно са въведени следните ограничения за движение на МПС: няма ограничения. \r\nРемонтни дейности: няма ограничения. \r\n \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т. поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 31.08.2019 г.; \r\nПът III-514: Движението по път III-514 Горна Оряховица – Велико Търново от км 49+252 до км 49+930 е ограничено за всички МПС поради ремонт на аварирал и вертикално деформиран пътен участък.  \r\nОбходен маршрут:  \r\n- В посока Велико Търново: по път III-514, ул. „Св. Климент Охридски“ /обходен път Царевец/, ул. „Сливница“, ул. „Д. Найденов“, ж.п. гара Велико Търново, по път I-4 до Южен пътен възел.  \r\n- В посока Горна Оряховица: по ул. „Иван Вазов, ул. „Читалищна“, ул, „Михайл Кефалов“, ул. „Св. Климент Охридски“ /обходен път Царевец/ до път III-514 Горна Оряховица – Велико Търново. Срок до 02.09.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 31.08.2019 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 31.08.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 31.08.2019 г. \r\nРемонтни дейности: \r\nПът II-52: Движението по път II-52 Нов град – Вардим от км 34+000 до км 42+200 се осъществява в една лента поради ремонтни дейности на асфалтовата настилка. Движението се регулира със светофарна уредба, пътни знаци, а при необходимост и от регулировчици. Срок до 31.08.2019 г.; \r\nПът II-53: Движението по път II-53 Поликраище – Горна Оряховица от км 0+000 до км 6+281 се осъществява в една лента поради ремонтни дейности на асфалтовата настилка. Движението се регулира с пътни знаци и регулировчици. Срок до 30.09.2019 г.; \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.08.2019 г.; \r\nПът III-3031: Движението по път III-3031 Павликени – Самоводене в участъка от км 8+900 до км 30+762 се осъществява в една лента с последователно пропускане в двете посоки поради извършване на превантивен ремонт. Движението се регулира със светофарна уредба, пътни знаци и регулировчици. Срок до 30.09.2019 г. \r\n \r\nОПУ-Видин: \r\nВременно са въведени следните ограничения за движение на МПС:  \r\nПът III-1413: Движението по път III-1413 Грамада – Синаговци при км 12 +270 е ограничено за МПС над 12 т. поради свлачище. Срок до 30.08.2019 г. \r\nОбходен маршрут: път I-1 Дунавци – Срацимирово – път III-141 Срацимирово-Грамада и обратно. \r\nРемонтни дейности: няма. \r\n \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+00 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок до 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч.; \r\nРемонтни дейности: \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок до 31.12.2019 г. \r\n \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по-голяма от 3,30 м поради стеснен мост над р. Крапец. Поставена е необходимата пътна сигнализация. Срок до 31.08.2019 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец.  \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.08.2019 г.; \r\nПът III-5004: Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 31.08.2019 г.; \r\nРемонтни дейности: \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 31.08.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 31.08.2019 г. \r\n \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът III-7105: Движението по път III-7105 Добрич – Балик от км 4+200 до км 34+000 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 15.08.2019 г. \r\n \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 30.09.2019 г.; \r\nРемонтни дейности:  \r\nПът II-62: Движението по път II-62 Дупница – Клисура от км 42+263 до км 59+071 се осъществява в една лента на отделни участъци поради рехабилитация пътното платно. Срок до 17.09.2020 г.; \r\nПът II-62: Движението по път II-62 Дупница – Клисура в района на град Дупница при км 42+936 се осъществява с в една лента поради ремонтни дейности на мостово съоръжение над река Тополница. Участъкът е сигнализиран с пътни знаци и светофарна уредба. Срок до 16.08.2019 г.; \r\nПът III-107: Движението по път III-107 Пастра – Рилски манастир от км 27+575 до км 27+825 в участък от 250 метра се осъществява в една лента поради аварийно-въстановителни дейности за преодоляване на падащи камъни. Движението в района се регулира от светофарна уредба и при необходимост от сигналисти. Срок до 31.08.2019 г.; \r\nПът II-623: Движението по път III-623 Бобов дол – Мало село в с. Мламолово от км 10+407 до км 10+545 се осъществява в една лента поради изграждане на анкерна стоманобетонова стена. Движението се регулира чрез светофарна уредба. Срок до 19.01.2020 г. \r\n \r\nОПУ-Кърджали: \r\nВременно са въведени следните ограничения за движение на МПС:  \r\nПът II-59: Движението по път II-59 Момчилград – Крумовград – Ивайловград в участъка Крумовград – с. Рогач от км 37+140 до км 38+000 е ограничено в двете посоки поради изграждане на съоръжение при км 37+188. Срок до 25.08.2019 г. \r\nОбходен маршрут: Крумовград – Поточница – Голобрад – Падало – път II-59.  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. \r\nРемонтни дейности:  \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи и частични ремонтни дейности на асфалтовата настилка. Срок до 01.09.2019 г.; \r\n \r\nОПУ-Ловеч:  \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+390 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок до 19.08.2019 г.; \r\nПът ІІ-35: Движението по път ІІ-35 Ловеч – Троян в района след разклона за с. Ломец от км 64+410 до км 65+213 се осъществява с повишено внимание поради изграждане на пътна връзка (вход/изход) към обект. Водачите да се движат със съобразена скорост. Срок до 20.08.2019 г.; \r\nПът III-358: Движението по път III-358 Тетевен – Ябланица от км 60+291 до км 76+200 се осъществява с повишено внимание поради ремонтни дейности. Участъкът е сигнализиран с пътни знаци. Срок до 30.08.2019 г.; \r\nПът III-402: Движението по път III-402 Старо село – Борима от км 14+800 до км 22+100 се осъществява с повишено внимание поради ремонтни дейности на асфалтовата настилката. Участъкът е сигнализиран с пътни знаци. Срок до 13.11.2019 г.; \r\nПът ІІІ-3082: Движението по път ІІІ-3082 Роман – Брестница от км 2+971 до км 19+900 се осъществява с повишено внимание поради частични ремонтни дейности на асфалтовата настилката. Участъкът е сигнализиран с пътни знаци. Срок до 17.08.2019 г. \r\n \r\nОПУ-Монтана: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 31.03.2020 г.; \r\nПът II-81: Движението по път II-81 Лом – Расово в посока Монтана от км 143+320 до км 149+445 е ограничено за МПС над 10 т. поради извършване на строително монтажни работи. \r\nОбходен маршрут:  \r\n- В посока от Лом – Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом – Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно.  \r\n- В посока Видин – Козлодуй: по път ІІ-11 през гр. Лом - /Ковачица – Долни Цибър – Козлодуй/ - и обратно: \r\n- В посока Плевен – Лом: по път III-133 Вълчедръм - път ІІІ-818 Вълчедръм – Долни Цибър – път ІІ-11 Долни Цибър – Ковачица – Лом. Срок до 30.09.2019 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 15.11.2019 г.; \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът III-112: Движението по път ІІІ-112 Славотин – Доктор Йосифово от км 29+675 до км 36+654 е ограничено за всички МПС поради ремонтни дейности на асфалтовата настилка.  \r\nОбходен маршрут: с. Славотин – Долна Рикса – Клисурица – Долна Вереница Монтана – Студено буче и обратно. Срок до 15.08.2019 г.; \r\nПът III-112: Движението по път ІІІ-112 Доктор Йосифово – Монтана от км 37+825 до км 47+806 е ограничено за всички МПС поради ремонтни дейности. Участъкът е сигнализиран с пътни знаци. \r\nОбходен маршрут: Доктор Йосифово – Славотин – Долна рикса – Клисурица – Винище – Долна Вереница – Студено буче и обратно. Срок до 31.08.2019 г.; \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.09.2019 г. \r\nРемонтни дейности: \r\nПът IІІ-102: Движението по път IІІ-102 Монтана – Георги Дамяново при км 67+220 се осъществява в една лента поради оборудване на тол система. Участъкът е сигнализиран с пътни знаци и скоростта е ограничена до 50 км/ч. Срок до 14.08.2019 г.; \r\nПът III-102: Движението по път ІІІ-102 с. Горно Церовене – Монтана от км 74+000 до 80+500 се осъществява в една лента с повишено внимание поради изграждане на подпорна стена. Движението е ограничено до 40 км/ч. Срок до 31.08.2019 г.; \r\nПът III-102: Движението по път ІІІ-102 с. Превала – с. Гаврил Геново от км 47+000 до км 60+420 се осъществява в една лента поради извършване на частични ремонтни дейности и почистване на пътната настилка. Движението се регулира от сигналисти на място. Срок до 31.08.2019 г.; \r\n \r\nОПУ-Пазарджик:  \r\nВременно са въведени следните ограничения за движение на МПС: \r\nПът II-37: Движението по път II-37 в гр. Пазарджик от км 124+500 до км 124+800 /ул. „Стоян Ангелов“ в гр. Пазарджик – от кръстовището с бул. „Георги Бенковски“ до кръстовището с улица „Осми март“ се ограничава за всички МПС поради ремонтни дейности.  \r\nОбходен маршрут: \r\n- при СМР в дясно платно и затворен за движение участък с дължина 300 метра, движението се осъществява двупосочно в ляво платно, като се обособяват по една лента за движение в двете посоки от км 124+500 до км 124+800. \r\n- при СМР в ляво платно и затворен за движение участък с дължина 300 метра, движението се осъществява двупосочно в дясно платно, като се обособяват по една лента за движение в двете посоки от км 124+500 до км 124+800. Срок до 30.08.2019 г.; \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г.; \r\nРемонтни дейности: \r\nПът II-37: Движението по път II-37 Панагюрски колонии – Панагюрище от км 75+475 до км 75+525 се осъществява с повишено внимание пропадане на част от банкета. Движението в участъка е регулирано с пътни знаци. Срок до 30.09.2019 г.; \r\nПът II-37: Движението по път II-37 Батак – Картела от км 170+000 до км 171+000 се осъществява в една лента поради частичен ремонт на асфалтовата настилка. Участъкът е сигнализиран с пътни знаци. Срок до 14.08.2019 г. \r\n \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 30.09.2019 г.; \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2019 г.; \r\nРемонтни дейности: \r\nПът II-63: Движението по път II-63 Брезник – Парамун при км 23 се осъществява в една лента поради частични деформации на пътното тяло. Участъкът е сигнализиран с пътни знаци. Водачите на МПС да се движат с повишено внимание и съобразена скорост. Срок до 30.09.2019 г.; \r\nПът II-63: Движението по път II-63 Трън – Стрезимировци при км 56+174 се осъществява в една лента поради осигуряване безопасно преминаване през мост. Участъкът е сигнализиран с пътни знаци. Срок до 18.12.2019 г. \r\n \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.; \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут. Срок – целогодишно.; \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.; \r\nПът III-3005: Движението по път III-3005 Ясен – Дисевица – Петърница – Катунец от км 1+886 до км 3+015 в с. Ясен е ограничено поради ремонт от страна на ВиК. Срок до 20.08.2019 г.; \r\nОбходен маршрут: през уличната мрежа на Ясен. \r\nПът ІІІ-3402: Движението по път III-3402 Коиловци – Славяново – Пордим е ограничено поради свлачищни процеси в участъка от км 0+000 до км 0+900 в регулацията на с. Коиловци. Движението на МПС се осъществява по вътрешно уличната мрежа на с. Коиловци. Срок до 31.12.2019 г.; \r\nПът ІІІ-3006: Движението по път III-3006 Рупци – Червен бряг от км 8+900 до км 9+221 в участъка на свлачище в землището на гр. Червен бряг е ограничено МПС над 12 т. поради свлачищни процеси. \r\nОбходен маршрут: По І-3 до гр. Луковит, кръстовище с РП ІІІ-306, дясно, до гр. Червен бряг и обратно. Срок – целогодишно. \r\nРемонтни дейности: няма ограничения. \r\n \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г.; \r\nОбходен маршрут: път Поповица – Садово – Кочево – Болярци. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство „Кормисош“ след с. Белица до границата с област Смолян при км 18+431 е ограничено за всички МПС. Срок целогодишно. \r\nРемонтни дейности:  \r\nПът II-64: Движението по път II-64 Пловдив – Карлово при км 48+278 се осъществява в платното посока Пловдив поради изграждане на кръстовище при с. Труд. Срок до 24.09.2019 г. \r\nПът III-866: Движението по път III-866 Кричим – Михалково – Девин от км 88+050 до км 103+341 се осъществява с повишено внимание поради обрушване на скална маса. Алтернативен маршрут път II-86 Асеновград – Смолян. Срок до 30.11.2019 г. \r\n \r\nОПУ-Разград: \r\nВременно са въведени следните ограничения за движение на МПС: няма ограничения. \r\nРемонтни дейности: няма ограничения. \r\n \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2019 г.; \r\nРемонтни дейности:  \r\nПът II-54: Движението по път II-54 гара Бяла – Ценово от км 0+000 до км 13+100 се осъществява в едната лента с пропускателен режим поради ремонтни дейности на асфалтовата настилка. Участъкът е сигнализиран с пътни знаци, като движението се регулира от сигналисти. Въведено е ограничение на скоростта до 40 км/ч. Срок до 30.08.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран, въведено е ограничение на скоростта до 20 км/ч. Срок до 31.10.2019 г.; \r\nПът III-2102: Движението по път III-2102 Сливо поле – Черешево от км 8+000 до км 15+000 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 16.08.2019 г.; \r\nПът III-2302: Движението по път III-2302 Ветово – Сеново от км 6+000 до км 26+580 се осъществява с повишено внимание поради ремонтни дейности на асфалтовата настилка. Срок до 30.08.2019 г.; \r\n \r\nОПУ-Силистра: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът ІІІ-211: Движението по път ІІІ-211 Поляна – Попина – Пристанище Попина от км 0+000 до км 11+675 се осъществява в една лента поради изсичане на храсти и млада гора по банкети и окопи, профилиране на банкети и ремонт на асфалтова настилка. Движението се извършва двупосочно в свободната лента. Срок до 20.11.2019 г. \r\n \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 31.08.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 31.08.2019 г.; \r\nРемонтни дейности:  \r\nПът II-48: Движението по път II-48 /Омуртаг – Котел – път I-7/ в района на с. Градец от км 53+800 до км 55+200 се осъществява в едната лента поради ремонт на асфалтова настилка. Участъкът е сигнализиран с пътни знаци. Срок до 30.08.2019 г.; \r\nПът II-66: Движението по път II-66 Сливен – с. Старо село от км 2+000 до км 17+000 се осъществява с повишено внимание поради изрязване на храсти. Участъкът е сигнализиран с пътни знаци. Срок до 30.08.2019 г.; \r\nПът III-555: Движението по път III-555 с. Полско Пъдарево – с. Биково от км 0+000 до км 13+000 се осъществява в едната лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.10.2019 г. \r\n \r\nОПУ-Смолян: \r\nВременно са въведени следните ограничения за движение на МПС:  \r\nПът ІІІ-866: Движението по път ІІІ-866 Смолян – Девин в село Широка лъка от км 32+150 до км 35+350 се ограничава за всички МПС за периода от 21:00 ч. до 21:30 ч. на 14.08.2019 г. поради провеждането на тържествена заря-проверка в чест на загиналите войни от района на с. Широка лъка. Водачите изчакват на място.; \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 30.09.2019 г.; \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 30.09.2019 г.; \r\nПът ІІ-86: Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 14.12.2019 г.; \r\nПът IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 31.08.2019 г.; \r\nПът ІІІ-866: Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 30.12.2019 г.; \r\n \r\nОПУ-София: \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2020 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2019 г.; \r\nПът II-82: Движението по път II-82 Боровец – Самоков от км 28+000 до км 35+900 от 14:30 ч. до 19:10 ч. се ограничава поради провеждане на колоездачно състезание и се регулира от пътна полиция. Срок до 14.08.2019 г.; \r\nПът III-162: Движението по път III-162 Гара Лакатник – Миланово от км 0+000 до км 11+790 е ограничено за МПС над 3,5 т поради ремонтни дейности на подпорни стени. Участъкът е сигнализиран с пътни знаци. Срок до 12.09.2019 г.; \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.03.2020 г.; \r\nПът III–813: Движението по път III–813 Годеч – Драгоман от км 6+900 до км 17+720 се ограничава за всички МПС поради ремонтни дейности на пътните съоръжения. \r\nОбходен маршрут: Годеч – Бучин проход – Щръклевци – Мало Малово – Големо Малово – Драгоман. Срок до 31.08.2019.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.03.2020 г.; \r\nРемонтни дейности: \r\nССТ: Движението по пътна връзка „Илиянско шосе“ при км 4+854 и пътен възел „Източна тангента“ при км 10+671 на Северна скоростна тангента /ССТ/ е ограничено поради ремонтни дейности /доизграждане на пътните платна/. Пътните възли са затворени с неподвижни ограничителни системи, вертикални пътни знаци и хоризонтална маркировка. Срок 01.03.2020 г.; \r\nПът II-16: Движението по път II-16 Гара Лакатник – Оплетня от км 32+200 до км 33+200 се осъществява с повишено внимание поради ремонтни дейности на подпорни стени и скоростта е ограничена до 50 км/ч. Участъкът е сигнализиран с пътни знаци. Срок 12.09.2019 г.; \r\nПът II-18: Движението по път II-18 Софийски околовръстен път при Чепинци от км 19+503 до км 20+139 се осъществява в една лента поради ремонтни дейности по ж.п. надлез при км 19+821. Участъкът е сигнализиран с пътни знаци и сигналисти. Срок до 14.09.2019 г.; \r\nПът II-37: Движението по път II-37 Лъга – Етрополе от км 14+000 до км 22+000 се осъществява поетапно в една лента поради ремонтни дейности по пътната настилка. Движението се извършва двупосочно в съседната лента. Срок 30.08.2019 г.; \r\nПът ІІ-81: Движението по път ІІ-81 Костинброд – Бучин проход от км 8+200 до км 30+400 се осъществява с повишено внимание поради изпълнение на частични строителни и ремонтни дейности, във връзка с реконструкция на пътя. Временната организация се осъществява посредством пътни знаци и временни светофарни уредби. Скоростта на движение е ограничена до 50 км/ч. Срок 30.11.2019 г.; \r\nПът II-82: Движението по път II-82 Самоков – София при км 46+260 се осъществява в една лента поради изграждане на стационарна контролна единица на електронна система за събиране на таксите за ползване на републиканската пътна мрежа. Участъкът е сигнализиран с пътни знаци. Срок до 14.08.2019 г.; \r\nПът III-162: Движението по път III-162 Гара Лакатник – Миланово от км 0+000 до км 0+755 се осъществява с повишено внимание поради ремонтни дейности на подпорни стени и скоростта се ограничава до 30 км/ч. Срок до 12.09.2019 г.; \r\nПът III-3009: Движението по път III-3009 Правец – Етрополе от км 0+000 до км 10+313 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 30.08.2019 г.; \r\nПът III-8103: Движението по път III-8103 Църклевци – Мало Малово от км 2+000 до км 11+000 се осъществява поетапно в една лента поради ремонтни дейности по пътната настилка. Движението се извършва двупосочно в съседната лента. Срок 31.08.2019 г. \r\n \r\nОПУ-Стара Загора: \r\nВременно са въведени следните ограничения за движение на МПС:  \r\nПът III-663: Движението по път III-663 с. Зетьово – с. Целина от км 7+200 до км 10+620 е ограничено за всички МПС поради ремонтни дейности.  \r\nОбходен маршрут: Път II-66 –с. Ценово - / път III-663/. Срок до 16.08.2019 г.; \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г.; \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за МПС над 3.5 т. Срок до 20.12.2019 г.; \r\nРемонтни дейности: няма. \r\n \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т. поради свлачище в района на с. Александрово. Участъкът е сигнализиран с пътни знаци. Срок до 30.09.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 30.09.2019 г.; \r\nРемонтни дейности: \r\nПът IІ-48: Движението по път II-48 Омуртаг – Котел от км 0+000 до км 18+000 се осъществява с повишено внимание поради извършване на превантивен ремонт. Срок до 30.10.2019 г.; \r\nПът III-2002: Движението по път III-2002 Цар Калоян – Попово от км 11+500 до км 38+600 се осъществява с повишено внимание поради извършване на ремонтни дейности на асфалтовата настилка. Срок до 15.11.2019 г.; \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 30.09.2019 г. \r\n \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г.; \r\nРемонтни дейности: \r\nПът III-663: Движението по път III-663 Чирпан – Димитровград от км 15+220 до км 29+913 и от км 31+742 до км 33+364 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 04.09.2019 г. ; \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\n \r\nОПУ–Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси.  \r\nОбходен маршрут: Шумен – Овчарово – Друмево. Срок до 02.10.2019 г. \r\nРемонтни дейности:  \r\nПът ІІІ-7003: Движението по път ІІІ-7003 Лятно – Долина от км 13+000 до км 14+000 в района на Долина се осъществява с повишено внимание поради ремонтни дейности на асфалтовата настилка. Срок до 16.08.2019 г. \r\n \r\nОПУ-Ямбол: \r\nВременно са въведени следните ограничения за движение на МПС:  \r\nПът III-7008: Движението по път III-7008 Елхово – Изгрев от км 2+440 до км 2+560 е ограничено, поради лошо експлоатационно състояние на дървен мост над р. Тунджа. \r\nОбходен маршрут: По изграден обходен път до моста с ограничение на скоростта до 30 км/ч. Срок до 20.12.2019 г.; \r\nРемонтни дейности:  \r\nПът III-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци . Срок до 31.12.2019 г. \r\n \r\n Опасност от падащи камъни:  Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2019.08.14", "title": "Актуална пътна обстановка"}
{"url": "http://www.focus-news.net/news/2019/08/14/2689213/dete-beshe-nahapano-ot-kuche-v-dupnitsa-obzor.html", "text": "Дете беше нахапано от куче в Дупница. Детето бе откарано към 16.00 ч. във вторник УМБАЛСМ \"Н. И. Пирогов\". В болницата установиха, че детето е контактно и без непосредствена опасност за живота. В лечебното заведение обработиха неговите наранявания. Лекарският екип трябваше да прецени дали то ще остане в болница. Впоследствие стана ясно, че то ще остане в лечебното заведение за лечение и наблюдение. Оказа се, че кучето, което го е нахапало е било безстопанствено. Поради тази причина ОДМВР - Кюстендил предприе действия по залавянето му и прибирането му. Общинските власти в Дупница също са информирани за инцидента. Те ще предприемат действия по залавяне и прибиране на кучето.", "date": "2019.08.14", "title": "Дете беше нахапано от куче в Дупница (ОБЗОР)"}
{"url": "http://www.focus-news.net/news/2019/08/14/2689215/balgariya-i-yaponiya-shte-razvivat-ikonomichesko-satrudnichestvo-obzor.html", "text": "Министър-председателят Бойко Борисов се срещна с министъра на външните работи на Япония Таро Коно. В рамките на разговора им в Министерския съвет  премиерът Бойко Борисов отбеляза, че Япония е приоритетен партньор и традиционен приятел на нашата страна. Българският министър-председател определи като положително активизирането на двустранния политически диалог на високо равнище и предаде своите искрени поздрави на премиера Шиндзо Абе, който през януари 2018 г. осъществи първата визита на японски министър-председател в България. Премиерът Борисов изрази увереност, че срещите на високо ниво ще дадат допълнителен импулс на икономическите връзки, което от своя страна е предпоставка за увеличаването на обема и обхвата на японските инвестиции, както и на броя на японските туристи в България. Борисов подчерта, че страната ни се е доказала като стабилен и предсказуем партньор с голям потенциал за сътрудничество. \r\nСлед срещата с премиера Борисов, министърът на външните работи на Япония се срещна и с външния министър Екатерина Захариева. По време на срещата между двамата са обсъдени японските инвестиции в България, както и подкрепата, която Япония e предоставила на България в годините на преход. \r\n Българският външен министър Екатерина Захариева  благодари на японския си колега за спазеното обещание да посети страната ни и акцентира върху приятелската и топла връзка между двата народа. Тя изрази надеждата в бъдеще японските инвестиции в страната ни да са все повече, като посочи че българският бизнес климат е добър за целта. От думите на Захариева стана ясно, че страната ни разчита и на увеличаване на броя на японските туристи, а също и на навлизането на японски фирми, които не само произвеждат части за коли, ами са и производители на автомобили. Българският външен министър наблегна на това, че държавата ни оценява подкрепата на японската страна през годините на преход и че сумата, която Япония е отделила като помощ за България е в размер на 1,4  млрд. лв. Тя изказа благодарност към японските специалисти, които са помагали за създаването на демократичните институции в България и са спомогнали за изграждането на инфраструктурните проекти. Сред другите акценти, които вицепремиерът постави, беше съвместното сътрудничество между България и Япония по проекти, с които се подпомагат страни от Западните Балкани. Захариева уточни, че съвместните проекти в момента са два, като единият е вече работещ и е свързан с управлението на риска при бедствия, особено при наводнения за страните от Западните Балкани, а другият все още в процес на развитие, като неговата цел е подпомагане на малките и средни предприятия в региона. От изявлението стана ясно, че Екатерина Захариева и министър Таро Коно са се разбрали в най-скоро време да бъде осъществено посещение на български екип в Японското външно министерство и че от негова страна е дошла и покана за посещение на българския министър-председател в Япония. Вицепремиерът уточни, че посещението на екип от Българското външно министерство в Япония би било във връзка с развиване на нови проекти, чрез които да се работи в посока на подкрепа на европейската интеграция на страните от Западните Балкани. От своя страна японският външен министър Таро Коно изрази голямото си удоволствие от първото си посещение в България, като подчерта, че това е първото такова на японски външен министър от 12 години насам. Той акцентира на това, че след посещението на японския премиер Шиндзо Абе в България отношенията между двете страни се развиват в добра посока и България е важен партньор за Япония, който успява да поддържа стабилността в Балканския регион. Коно беше категоричен, че Япония и България имат огромен потенциал за развитие в сферата на икономическото сътрудничество. Той отбеляза, че на провелата се среща е било потвърдено партньорството между двете страни и е било обсъдено как двустранното сътрудничество в различни сфери може да бъде засилено. Японският външен министър отдаде основно значение на създаването на благоприятен инвестиционен климат и обмена на информация като предпоставки за привличане на повече инвестиции и развитие на търговията, като посочи, че в тази насока ще бъде използван максимално Японският бизнес форум. Таро Коно насочи вниманието си и към българския IT сектор, който определи като силен и коментира, че би искал потенциалните японски инвеститори да му обръщат повече внимание. Японският външен министър обясни и, че за страната му е важно България да постигне стабилност и развитие като част от Европа. Той потвърди думите на вицепремиера Захариева, като изтъкна, че са потвърдени конкретните резултати в рамките на инициативата за сътрудничество за Западните Балкани. Таро Коно изрази убеденост, че Япония и България ще продължат да насърчават проекти в рамките на тази инициатива. Той обясни, че на състоялата се среща той и министър Екатерина Захариева са се споразумели и за тясно сътрудничество за пълна забрана на ядреното оръжие в Северна Корея, а също така обърна внимание и на зачестилите проблеми в морското дело, за които изрази мнение, че трябва да бъде надигнат глас и съвместно двете ни страни да се изправят пред предизвикателствата, които застрашават свободата на плаването. От изявлението на двамата министри стана ясно още, че Торо Коно е помолил България за сътрудничество за по-бърза резолюция по въпросите на отвличанията. \r\nТеодора ПАВЛОВА", "date": "2019.08.14", "title": "България и Япония ще развиват икономическо сътрудничество (ОБЗОР)"}
{"url": "http://www.focus-news.net/news/2019/08/14/2689218/predstoyashti-sabitiya-v-stranata-za-14-avgust-agentsiya-fokus.html", "text": "*** \r\n \r\nОт 11.30 часа Кметът на София Йорданка Фандъкова ще посети 86 ОУ  „Св. Климент Охридски“ във Владая, за да провери строителните дейности.  \r\n \r\n*** \r\n \r\nОт 10.30 часа в мол „Сердика Център\" на ниво –1 ще се състои бизнес закуска за представяне на програмата и инициативите, които ще се проведат на 17 и 18 август в „Мисия нула“. \r\n \r\n*** \r\n   \r\nОт 14.00 часа в зала 305 на Община Асеновград ще бъдат наградени деца, прославили името на града. \r\n \r\n*** \r\n \r\nОт 11.00 часа в заседателната зала на Община Бургас ще се проведе пресконференция по повод предстоящата регата „Кор Кароли“. \r\n \r\n*** \r\n   \r\nОт 19.00 часа на открита сцена „Охлюва“ ще се проведе концерт на Богдан Томов. \r\n \r\n*** \r\n \r\nОт 20.30 часа в Летния театър ще бъде представен мюзикълът „Да пееш под дъжда“. \r\n \r\n*** \r\n \r\nВ 21.30 часа във филиала на НХА ще бъде представена танцовата миниатюра „Гония“. \r\n \r\n*** \r\n \r\nОт 10.00 часа на паркинга пред блок 29 в кв. „Чайка“ ще се състои официалното откриване след реконструкция на улична мрежа бул. „Осми Приморски полк\" в участъка от бул. „Васил Левски\" до бул. „Христо Смирненски\". \r\n \r\n*** \r\n \r\nОт 11.00 часа до южната страна на подлеза на ул. „Дубровник“ ще се състои официална церемония „Откриване на обект\": „Реконструкция на улична мрежа по трасето на бул. „Васил Левски\" в участъка от „Подвис\" до бул. „8-ми Приморски полк\".  \r\n \r\n*** \r\n \r\nОт 18.30 часа в Арт Галерия „Ларго“ ще се състои откриване на сборна изложба – графика „Рози и Лъвове” на 35 съвременни български художници. Изложбата е част от празничната програма за Деня на Варна – 15 август.  \r\n \r\n*** \r\n \r\nОт 20.00 часа до 23.00 часа във Варненския залив в организирано Ветроходно плаване по пълнолуние. В плаването ще се включат над 25 ветроходни яхти, като тази година се присъединяват яхти и от Бургас, които идват за участие в регата „Кор Кароли\". \r\n \r\n*** \r\n   \r\nОт 10.00 часа в Ритуалната зала на Ректората на НВУ „Васил Левски” ще се проведе ритуал по сдаване и приемане на длъжността „началник на НВУ „Васил Левски”. \r\n \r\n*** \r\n \r\nОт 10.00 часа заместник-кметът на Община Видин Венци Пасков ще посети село Майор Узуново, където ще присъства на Тържественото честване на 85 години от преименуването му от Халваджи на село Майор Узуново. \r\n \r\n*** \r\n \r\nОт 13.30 в  хотел „Империал“ ще се проведе семинар на тема „Пази живота на пътя – шофирай трезво и отговорно!“ с участието на заместник-министър на вътрешните работи Милко Бернер, главен комисар Ивайло Иванов, главен секретар на МВР, и проф. Олег Асенов, член на Управителния съвет на Агенция „Пътна инфраструктура“. \r\n \r\n*** \r\n \r\nОт 13.00 часа в сряда ще се проведе водосвет за продължаване на изграждането на църквата „Св. Цар Борис-Михаил Покръстител“.", "date": "2019.08.14", "title": "Предстоящи събития в страната за 14 август (Агенция „Фокус“)"}
{"url": "http://www.focus-news.net/news/2019/08/14/2689216/gd-granichna-politsiya-normalno-se-osashtestvyava-preminavaneto-na-vsichki-granichni-kontrolno-propuskatelni-punktove-v-stranata.html", "text": "Нормално се осъществява преминаването на всички гранични контролно-пропускателни пунктове в страната. Това съобщиха от  ГД „Гранична полиция“ . Информацията за трафика на граничните пунктове е към 6.00 часа.", "date": "2019.08.14", "title": "ГД „Гранична полиция“: Нормално се осъществява преминаването на всички гранични контролно-пропускателни пунктове в страната"}
{"url": "http://www.focus-news.net/news/2019/08/14/2689221/prof-oleg-asenov-shte-uchastva-v-seminar-pazi-zhivota-shofiray-trezvo-i-otgovorno.html", "text": "Проф. Олег Асенов, член на Управителния съвет на Агенция „Пътна инфраструктура“, ще бъде гост-лектор на семинар за пътната безопасност „Пази живота на пътя – шофирай трезво и отговорно!“. Това съобщиха от пресцентъра на  Агенция „Пътна инфраструктура“ . Темата на презентацията му е: „Чрез иновативни подходи и модели за електронно пътно таксуване към по-малко риск на пътя“. \r\nФорумът е организиран от Главна дирекция „Национална полиция“ към МВР и ще се проведе днес и на 15 август в хотел „Империал” в Пловдив. Началото на семинара е в 13.15 часа. Проф. Асенов ще участва в откриването на форума, а презентацията ще представи около 15.00 часа. \r\nС решение на Министерския съвет 2019 година е обявена за година на активна работа по опазване на живота и здравето на участниците в движението по  пътищата под мотото „Пази семейството си на пътя!“.", "date": "2019.08.14", "title": "Проф. Олег Асенов ще участва в семинар „Пази живота – шофирай трезво и отговорно“"}
{"url": "http://www.focus-news.net/news/2019/08/14/2689220/predstoyashti-mezhdunarodni-sabitiya-za-14-avgust-agentsiya-fokus.html", "text": "*** \r\n Една година от срутването на моста Моранди \r\n*** \r\n Германският канцлер Ангела Меркел приема президента на Литва Гитанас Науседа с военни почести \r\n*** \r\n 70 години от първите избори в Западна Германия след Втората световна война \r\n*** \r\n Преди 50 години Лондон изпраща армия в Северна Ирландия \r\n***", "date": "2019.08.14", "title": "Предстоящи международни събития за 14 август (Агенция „Фокус“)"}
{"url": "http://www.focus-news.net/news/2019/08/14/2689225/vidin-mitropolit-daniil-shte-oglavi-vecherno-bogosluzhenie-s-opelo-na-sv-bogoroditsa-v-katedralen-hram-sv-vmchk-dimitar-solunski.html", "text": "Негово високопреосвещенство Видинският митрополит Даниил ще оглави вечерно богослужение с Опело на Св. Богородица в катедрален храм „Св. вмчк. Димитър Солунски“, предаде репортер на  Агенция „Фокус“ . Поводът е празникът Успение Богородично. Началото е в 18.00 часа.  \r\nНикола ПЕТКОВ", "date": "2019.08.14", "title": "Видин: Митрополит Даниил ще оглави вечерно богослужение с Опело на Св. Богородица в катедрален храм „Св. вмчк. Димитър Солунски“"}
{"url": "http://www.focus-news.net/news/2019/08/14/2689226/dobrich-ogranicheno-e-dvizhenieto-na-mps-nad-10-tona-po-pat-i-9-v-uchastaka-ot-selo-kranevo-v-posoka-varna.html", "text": "Ограничено е движението на МПС над 10 тона по път I- 9 в участъка от село Кранево в посока Варна, предаде кореспондентът на  Радио „Фокус” – Варна . Обходният маршрут е през селата Кичево и Оброчище. Продължава ремонтът на част от пътя Добрич – с. Балик, движението на автомобили се извършва с повишено внимание. До 15 август е удължен срокът за ремонт пътната отсечка, където се извършват ремонтни дейности на асфалтовата настилка. Участъкът е сигнализиран с пътни знаци. Няма въведени промени в движението на автомобили в областта по републиканската пътна мрежа. В Добрич времето е слънчево и ясно, тихо е, температурата на въздуха е около 15 градуса.  \r\nЖулиета НИКОЛОВА", "date": "2019.08.14", "title": "Добрич: Ограничено е движението на МПС над 10 тона по път I- 9 в участъка от село Кранево в посока  Варна"}
{"url": "http://www.focus-news.net/news/2019/08/14/2689219/nimh-dnes-shte-e-slanchevo-vecherta-v-kraynite-zapadni-rayoni-shte-ima-kratkotrayni-valezhi-ot-dazhd.html", "text": "Днес отново ще е слънчево, след обяд и горещо. Това съобщи за  Агенция „Фокус”  дежурният синоптик Георги Цеков от  Националния институт по метеорология и хидрология (НИМХ) . Привечер от северозапад ще се заоблачи и вечерта в крайните западни райони ще има краткотрайни валежи от дъжд с гръмотевици. Там ще има условия за градушки. Ще духа слаб до умерен вятър от изток-югоизток, който вечерта в Северозападна България ще започне да се ориентира от северозапад и ще се усили. Максималните температури ще са между 33° и 38°. Атмосферното налягане ще се понижава и ще е по-ниско от средното за месеца. \r\nПо Черноморието ще е слънчево. Ще духа слаб до умерен североизточен вятър. Максималните температури ще са между 27° и 30°. Температурата на морската вода е 25° - 27°. Вълнението на морето ще е около 3 бала. \r\nВ планините ще е слънчево. Привечер над крайните западни масиви ще се заоблачи и на места там ще има краткотрайни валежи от дъжд с гръмотевици. Ще духа слаб, по високите и открити части до умерен вятър от север-северозапад. Остава топло с максимална температура на височина 1200 метра около 27°, на 2000 метра – около 20°.", "date": "2019.08.14", "title": "НИМХ: Днес ще е слънчево, вечерта в крайните западни райони ще има краткотрайни валежи от дъжд"}
{"url": "http://www.focus-news.net/news/2019/08/14/2689227/negovo-sveteyshestvo-balgarskiyat-patriarh-shte-oglavi-praznichnata-sveta-liturgiya-za-hramoviya-praznik-na-troyanskata-sveta-obitel-uspenie-na-presveta-bogoroditsa.html", "text": "Негово светейшество Българският патриарх и Софийски митрополит Неофит ще оглави празничната света Литургия за храмовия празник на Троянската ставропигиална света обител „Успение на Пресвета Богородица“, предаде репортер на  Агенция „Фокус“ . Поводът е, че на 15 август всяка година Православната църква прославя Успението (блаженото заспиване) на Пресвета Богородица. Във всички епархии на Българската православна църква се отслужва празнична света Литургия.  \r\nПатриаршеската света Литургия за храмовия празник на Троянската ставропигиална света обител „Успение на Пресвета Богородица“ ще оглави Негово светейшество Българският патриарх и Софийски митрополит Неофит. Манастирът е свързан тясно с целия духовен път на Светейшия ни Патриарх. От това свещено място поел монашеския път под духовното наставничество на блаженопочиналия и приснопаметен Български патриарх Максим - намерил вечния си покой в светата обител и под покрава на чудотворната икона на св. Богородица Троеручица - небесна покровителка и на двамата ни патриарси. \r\nБогослужебната програма в чест на най-големия Богородичен празник започва днес от 18.00 часа с Празнично вечерно богослужение с чина на Опелото на Пресвета Богородица; \r\nНа 15 август 2019 г. празничният ден ще започне в 07.00 часа с Празнична полунощница и Игуменска лития. От  08.00 часа е начало на Утреня. От 09.00 часа ще започне тържествена света Литургия, оглавена от Негово Светейшество Българския Патриарх Неофит. Очаква се той да бъде в съслужение с Техни преосвещенства Велички епископ Сионий - игумен на светата обител и Белоградчишки епископ Поликарп - викарий на Софийския митрополит, други висши духовници, клирици от епархията и страната.   \r\nОт 11.00 часа ще започне традиционната Лития с чудотворната икона Пресвета Богородица „Троеручица” от храма до мястото на първото чудо извършено от иконата. \r\nВ 18.00 часа е началото на Празнична вечерня с акатист на Успение Богородично. \r\nНа 16 август 2019 г. празничните богослужения продължават в 17.00 часа с Вечерня. От 18.00 часа ще бъде отслужена  Ктиторска панихида (молитвено възпоменание за всички представили се в Христа игумени, братя и дарители на светата обител).  \r\nНикола ПЕТКОВ", "date": "2019.08.14", "title": "Негово светейшество Българският патриарх ще оглави празничната света Литургия за храмовия празник на Троянската света обител „Успение на Пресвета Богородица“"}
{"url": "http://www.focus-news.net/news/2019/08/14/2689223/stara-zagora-poradi-samozapalil-se-avtomobil-e-ogranicheno-dvizhenieto-po-pat-ii-55-v-rayona-na-gurkovo-ot-km-58-do-km-59-v-dvete-posoki.html", "text": "Временно е ограничено движението по път II-55 в района на Гурково от км 58 до км 59 в двете посоки поради самозапалил се товарен автомобил. Това съобщиха от пресцентъра на  Агенция \"Пътна инфраструктура\" . Водачите на товарни автомобили изчакват на място. Обходният маршрут за леките е по път I-6 - разклона за с.Димовци - път II-55 и обратно. Шофьорите да се движат с повишено внимание и съобразена скорост, като спазват указанията на \"Пътна полиция\". Всички граждани и транспортни фирми могат да получават информация за актуалната пътна обстановка от интернет страницата на АПИ – www.api.bg, както и по всяко време от денонощието на тел. 0700 130 20 в АПИ.", "date": "2019.08.14", "title": "Стара Загора: Поради самозапалил се автомобил е ограничено движението по път II-55 в района на Гурково от км 58 до км 59 в двете посоки"}
{"url": "http://www.focus-news.net/news/2019/08/14/2689230/denyat-14-avgust-v-balgarskata-istoriya.html", "text": "На тази дата през 2001 година у нас пристига румънският премиер Адриан Нъстасе, който е първият държавник, с когото се среща новият премиер Симеон Сакскобургготски. През 1958 г. България установява дипломатически отношения с Иракската република. \r\nБългарско посолство в Ирак е открито през септември 1958 г. През същата година за период от 10 години иракският посланик в Белград е акредитиран и в София. Свое посолство в България Ирак открива през 1969 г. През 1879 г. са публикувани Привременни правила за общинското градско и селско управление: въведен е възрастов, образователен и имуществен ценз за общинските съветници и кметове, както и за назначаване на кметовете и на половината от столичния общински съвет от правителството. \r\n \r\n \r\n 2001 г. \r\nВ България пристига румънският премиер Адриан Нъстасе. Той е първият държавник, с когото се среща новият премиер Симеон Сакскобургготски. \r\n \r\n \r\n 1996 г. \r\nОткрита е първата оптична кабелна магистрала София - Ниш. \r\n \r\n \r\n 1965 г. \r\nОт 8 до 14 август във Варна се провежда Първи балкански филмов фестивал. \r\n \r\n \r\n 1965 г. \r\nПодписано е споразумение между правителствата на България, Румъния и СССР за доставка на електроенергия от СССР за България. \r\n \r\n \r\n 1958 г. \r\nБългария установява дипломатически отношения с Иракската република. \r\nБългарско посолство в Ирак е открито през септември 1958 г. През същата година за период от 10 години иракският посланик в Белград е акредитиран и в София. Свое посолство в България Ирак открива през 1969 г. \r\n \r\n \r\n 1945 г. \r\nНикола Петков и неговите привърженици излизат с декларация, че ОФ вече не съществува в първоначалния си вид, а служи само за прикритие на комунистите и затова те не могат да участват в избори, проведени от правителството на ОФ, и оттеглят кандидатурите си в цялата страна. \r\n \r\n \r\n 1944 г. \r\nИзпратена е нота от Германия с обвинение към България, за дистанциране в отношенията. \r\n \r\n \r\n 1943 г. \r\nОт 14 до 15 август се състои посещение на цар Борис III в немската Главна квартира и са проведени разговори с Хитлер за изпращане на две български дивизии в Албания и Гърция на мястото на италианските. \r\n \r\n \r\n 1879 г. \r\nПубликувани са Привременни правила за общинското градско и селско управление: въведен е възрастов, образователен и имуществен ценз за общинските съветници и кметове, както и за назначаване на кметовете и на половината от столичния общински съвет от правителството. \r\n \r\n \r\n 1872 г. \r\nВасил Левски и Вутьо Ветьов предприемат опит да сплашат ловешкия чорбаджия Денчо Халача. При акцията е убит слугата на Денчо Халача. \r\n \r\n \r\n \r\n На тази дата са родени: \r\n 1941 г. \r\nРоден е Тома Георгиев Спространов - български музиковед, журналист. Завършва агромелиорация във ВССИ в Пловдив (1967 г.). Радиоводещ е в Радио Пловдив (от 1964 г.); автор и водещ на предаването “Любопитни петолиния”; автор и водещ на музикалното предаване “Пулсиращи ноти” в БНР. Главен редактор е на вестник “Меридиан рокшоу” (1985-1989 г.). Член е на организационния комитет на фестивала “Златен Орфей” (1982-1987 г.). Музикален редактор е на “12+3” по програма “Хоризонт” на БНР. \r\n \r\n \r\n 1938 г. \r\nРоден е Иван Попйорданов – бивш генерален директор на БНТ. Завършва висше образование в Прага (филмова и телевизионна техника). От 1972 г. до 1979 г. е директор на Студия за игрални филми \"Бояна\". От 1984 г. до 1988 г. е директор на Българския културен център в Прага. Директор и зам.-генерален директор в БНТ (1989-1990 г.), изпълнителен директор е в БНТ (1992-1993 г.), главен мениджър на БНТ (1997 г.), генерален директор е на БНТ (1998 г.). \r\n \r\n \r\n 1888 г. \r\nРоден е Никола Иванов Янев - български поет и журналист. Завършва гимназия в Солун (1906 г.). Следва българска филология в Софийския университет. Работи като редактор в Дирекция по печата към Министерството на външните работи, секретар е в консулството в Женева (1917-1920 г.). Печата за пръв път през 1909 г. във вестник “Балканска трибуна”. Участва в редактирането на сп. “Звено” (1914 г). Стихосбирката му “Любов” излиза през 1930 г. ( с предговор от А. Страшимиров). Умира на 6 юни 1921 г. в София. \r\n \r\n \r\n 1881 г. \r\nРоден е Тодор Парашкевов Хаджиев - български оперен диригент, композитор и пианист. Баща на П. Хаджиев. Завършва Пражката консерватория, специалност композиция и пиано. Военен капелмайстор в София и диригент на Народната опера (поставя на българска сцена над 40 опери). Умира на 9 октомври 1956 г. \r\n \r\n \r\n 1864 г. \r\nРоден е Христо Юрданов - български военен деец, полковник. Завършва Болградската гимназия, а след Освобождението - Военното училище в София (1884 г.). В Сръбско-българската война е командир на Кюстендилската опълченска дружина. Участва в боя за с. Плоча, като допринася за отблъскване на противника през първия ден на войната. Напуска бойното поле тежко ранен. През Балканската война е командир на VII пехотен Преславски полк. Проявява се в боя при Караагач и атаката на Чаталджанската позиция, когато спасява полковото знаме. В Междусъюзническата война е командир на II бригада от VII пехотна Рилска дивизия. Умира на 17 ноември 1924 г. в София. \r\n \r\n \r\n 1945 г. \r\nРоден е Борис Кирилов Христов - български поет. Завършва българска филология във Великотърновския университет (1970 г.). Работи като учител в Перник, редактор е в сп. “Комсомолски живот”. Член е на СБП. Дебютира със стихове през 1973 г. Участва със стихотворения в сборник “Трима млади поети” (1975 г.), автор е на стихосбирката “Вечерен тромпет” (1977 г.), “Честен кръст” (1982 г.), на новелата “Бащата на яйцето” (1987 г., адаптирана за киното от А. Кулев), повестта “Смъртни петна” (1990 г.), “Крилете на вестителя” (1991 г.), на стихосбирката “Думи върху думи” (1993 г.; билингва, съвместно с Анри Кулев) и др. Издава поезия в САЩ (билингва). Негови стихове са превеждани в САЩ, Канада, Германия, Гърция, Индия. \r\n \r\n \r\n На тази дата умират: \r\n 1932 г. \r\nУмира българският лесовъд Константин Милошев Байкушев (10 февруари 1867 - 14 август 1932 г.). Пионер на горското дело в България. \r\nЗавършва „Лесовъдство“ в Германия (1889). Създава службата по укрепване и залесяване. Пръв открива и описва през 1897 г. вековната черна мура в местността Бъндерица в Пирин, наречена на негово име Байкушева мура. \r\nРъководител е на българското горско дело и деен участник в горското законодателство. \r\n \r\n \r\n 1872 г. \r\nУмира Спиридон Николаев Палаузов - български учен, историк медиевист, византолог и балканист, първият представител на модерната българска историография. Роден е на 16 юли 1818 г. Завършва право в Ришельовския лицей в Одеса (1839 г.) и държавно-стопански науки в Мюнхен с докторат \"За политическата икономия, която е била позната на гърците\" (1843 г.). Същевременно завършва и история в университета в Санкт Петербург с магистърска дисертация, посветена на цар Симеон Велики (1852 г.). Заема високи държавни служби в С. Петербург и Варшава. Член е на авторитетното \"Общество за руска история и древност\" от 1846 г. Сред популярните му съчинения са: \"Исторически очерк на сръбската държава до края на XV в.\" (1845 г., на руски език), \"Векът на българския цар Симеон\" (1852 г., на руски език), \"Румънските княжества Влахия и Молдова в историко-политическо отношение\" (1859 г., на руски език) и др. Най-важното от творчеството на Палаузов е издадено в \"Избрани трудове\", т. I-II (1974 г., 1977 г.) \r\n \r\n \r\n \r\n За изготвянето на историческата справка на Агенция “Фокус” са използвани следните източници: \r\n \r\nЕнциклопедия “България” - Издателство на БАН, 1982 г.; \r\n \r\nЕнциклопедия “Британика” (2004 г.); \r\n \r\nБолшая Советская Энциклопедия (1970 г.); \r\n \r\nФамилна енциклопедия “Larousse”; \r\n \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\n \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\n \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\n \r\nИстория на България по дати - Книгоиздателска къща “Труд”, 2003 г.; \r\n \r\nБългарски традиционен календар - БАН, Издателство Вион, 2002 г.; \r\n \r\nИстория на Балканите XIV - XX век - Издателска къща “Хермес”, 2002 г.; \r\n \r\nБългарска военна история - БАН, 1989 г.; \r\n \r\nИстория на войните в дати - Издателска къща “Емас”, 2001 г.; \r\n \r\nИстория на Русия - Книгоиздателска къща “Труд”, 2002 г.; \r\n \r\nИстория на Османската империя - Издателство “Рива”, 1999 г.; \r\n \r\nБългарска енциклопедия, БАН, Книгоиздателска къща “Труд”, 2003 г.; \r\n \r\nИсторически бюлетин – на “The New York Times”; \r\n \r\nИсторически бюлетин – на “The History Channel”; \r\n \r\nИсторически бюлетин – на “World of Quotes”; \r\n \r\nИсторически архив на Агенция “Фокус” - отдел “Архив и бази данни” и други.", "date": "2019.08.14", "title": "Денят 14 август в българската история"}
{"url": "http://www.focus-news.net/news/2019/08/14/2689233/plovdiv-mitropolit-nikolay-shte-oglavi-bogosluzheniyata-za-hramoviya-praznik-na-katedralniya-hram-uspenie-na-presveta-bogoroditsa.html", "text": "На Успение Богородично (15 август) Негово високопреосвещенство Пловдивският митрополит Николай ще оглави богослуженията за храмовия празник на катедралния храм „Успение на Пресвета  Богородица“, предаде репортер на  Агенция „Фокус“ . В навечерието на големия християнски празник днес Негово Високопреосвещенство Пловдивския митрополит Николай ще оглави Архиерейска вечерня с Опело Богородично в катедрален храм „Успение Богородично“ в Пловдив. На 15 август митрополит Николай ще предстои Архиерейска света Литургия в катедралния храм. Началото ще бъде в 9.00 часа.  \r\nНикола ПЕТКОВ", "date": "2019.08.14", "title": "Пловдив: Митрополит Николай ще оглави богослуженията за храмовия празник на катедралния храм „Успение на Пресвета  Богородица“"}
{"url": "http://www.focus-news.net/news/2019/08/14/2689222/sport-tsarvena-zvezda-eliminira-kopenhagen-i-e-na-pleyof-v-shl.html", "text": "Сръбският гранд Цървена звезда достигна плейофите за влизане в групите на Шампионската лига, където ще срещне швейцарския Йънг Бойс, след невероятна драма с дузпи в Копенхаген срещу местния едноименен тим. В главен герой за отбора от Белград се превърна преминалият и през Лудогорец вратар Милан Борян, който направи няколко решителни спасявания в редовното време, а при дузпите хвана три удара и сам реализира един. След 1:1 в Белград, тази вечер в Копенхаген резултатът се повтори, като сърбите играха с човек по-малко от 55-ата минута, когато Неманя Мулинович беше изгонен.", "date": "2019.08.14", "title": "Спорт: Цървена Звезда елиминира Копенхаген и е на плейоф в ШЛ"}
{"url": "http://www.focus-news.net/news/2019/08/14/2689232/nimh-oranzhev-kod-za-visoki-temperaturi-e-v-sila-za-oblast-blagoevgrad-zhalt-e-kodat-za-18-oblasti-na-stranata.html", "text": "Оранжев код за високи температури е в сила за област Благоевград,  жълт е кодът за 18 области на страната. Това сочи справка на сайта на  Националния институт по метеорология и хидрология (НИМХ) . Оранжевият код означава, че времето е опасно. В Благоевградска област се очаква в по-голямата част температурите да са около 37 – 38 градуса. При оранжев код синоптиците предупреждават, че високите температури могат да доведат до здравни проблеми за чувствителни и болни хора, възрастни и деца. Жълтият код за високи температури е в сила за областите Видин, Монтана, Враца, Плевен, Ловеч, Габрово, Велико Търново, Русе, Стара Загора, Пловдив, Пазарджик, София град и област, Перник, Кюстендил, Смолян, Кърджали и Хасково. В тези области се очакват се много високи температури.", "date": "2019.08.14", "title": "НИМХ: Оранжев код за високи температури е в сила за област Благоевград,  жълт е кодът за 18 области на страната"}
{"url": "http://www.focus-news.net/news/2019/08/14/2689231/api-dvizhenieto-po-pat-i-5-ruse-byala-pri-km-12-se-osashtestvyava-v-edna-lenta-poradi-ptp-v-rayona-na-moyseev-bair.html", "text": "Движението по път I-5 Русе – Бяла при км 12 се осъществява в една лента поради ПТП в района на Мойсеев баир. Това съобщиха от пресцентъра на  Агенция „Пътна инфраструктура“ . Трафикът се регулира от „Пътна полиция\".", "date": "2019.08.14", "title": "АПИ: Движението по път I-5 Русе – Бяла при км 12 се осъществява в една лента поради ПТП в района на Мойсеев баир"}
{"url": "http://www.focus-news.net/news/2019/08/14/2689234/hungary-today-v-ungariya-svaliha-reklami-na-koka-kola-reklamirashti-pederastiyata-no-te-prodalzhavat-da-predizvikvat-naprezhenie.html", "text": "Повече от една седмица, след като Кока Кола започна медийна кампания, рекламираща педерастията в Унгария, тя продължава да е начело в дневния ред в страната. През почивните дни бе проведена демонстрация от неправителствени организации (НПО), а в понеделник протестиращи се опитаха да блокират завода на компанията в Дунахарашти, пише електронното издание  Hungary Today . \r\nВ неделя няколкостотин души, организирани от 230 НПО-та, участваха в демонстрация в Будапеща в подкрепа на рекламната кампания на Кока Кола и „в протест срещу проправителствените пропагандни медии“, които „нападат хората в неравностойно положение (сексуалните малцинства и инвалидите) в отговор на постерите на Кока Кола „Love is Love”. \r\nОт друга страна, десният Ми Хазанк продължава да демонстрира срещу Кока Кола. След акцията в четвъртък, когато Ласло Тороцкай театрално изля бутилка от напитката върху асфалта пред офисите на компанията и обяви бойкот, в понеделник сутринта малка група, водена от вицепрезидента на партията Елд Нодак, се опита да блокира влизането и излизането от фабриката в Дунахарасти. Те също така окачиха голям банер с надпис „Какво следва? Педофилия? С #LOVEISLOVE? върху нея“. \r\nНовак, наред с други неща, заяви пред Index, че на гейовете трябва да се помага, вместо те да бъдат насърчавани да бъдат горди от себе си и да им се дават повече права. Според него, да си педераст е „да имаш злокачествен тумор“, за което трябва да се помогне, като добави, че обратните трябва да разберат, че това не е нормално. \r\nДокато Кока Кола обеща да предприеме правни стъпки, от Ми Хазанк също настояха, че ще продължат протестите. \r\nВъв вторник на входа на Сегет дясната партия протестира срещу фестивала на американските производители на безалкохолни напитки, раздавайки стикери и листовки. Кока Кола е сложила етикети с цвят на дъгата за бутилките си, продавани на фестивалните площадки. \r\n Дуро Дора, заместник-лидер на Ми Хазанк, настоя, че не само Кока Кола, но и правителството е виновно „за настоящата ситуация“, като се аргументира, че то е избрало Кока-Кола за свой първи стратегически партньор, давайки й специални привилегии, като правото на временна оценка на данъчните закони. \r\n„Ако правителството беше сериозно за спирането на хомосексуалната пропаганда, то има възможност, например, да отнеме привилегиите, предоставени от споразумението за стратегическо партньорство“, заяви тя, като добави, че вместо това Кока Кола трябва да организира кампания, насочена към здравето. \r\n \r\nПревод и редакция:", "date": "2019.08.14", "title": "Hungary Today: В Унгария свалиха реклами на Кока Кола, рекламиращи педерастията, но те продължават да предизвикват напрежение"}
{"url": "http://www.focus-news.net/news/2019/08/14/2689224/vratsa-vazstanoveno-e-dvizhenieto-po-pat-i-1-vratsa-mezdra-v-rayona-na-ruska-byala.html", "text": "Възстановено е движението по път I-1 Враца – Мездра , в района на Руска Бяла. Това съобщиха от пресценътра на  Агенция \"Пътна инфраструктура\" (АПИ) .", "date": "2019.08.14", "title": "Враца: Възстановено е движението по път I-1 Враца – Мездра, в района на Руска Бяла"}
{"url": "http://www.focus-news.net/news/2019/08/14/2689237/politico-merkel-za-svoeto-nasledstvo-tya-se-opita.html", "text": "Германският канцлер Ангела Меркел заяви, че се надява в учебниците по история за нея да пише само едно нещо: „Опита се“, пише европейската редакция на  Politico . \r\nПо време на мероприятие на местното издание Ostsee Zeitung, дългогодишният германски лидер бе запитана какво се надява децата да четат за нея в учебниците по история след 50 години. \r\nСлед като помисли над въпроса няколко секунди, Меркел отговори с усмивка „Тя се опита“. \r\nПубликата в северния крайбрежен град Щралзунд се засмя и аплодира в отговор. \r\nМеркел обяви в края на миналата година, че няма да търси преизбиране, когато мандатът й приключи през 2021 г. С 14 години мандат тя е един от най-дълго служещите канцлери в Германия, като ръководи страната през световната финансова криза през 2008 г. и бежанската криза през 2015 г., която предизвика загуба на подкрепа към нея на фона на противопоставянето на политиката й на отворени врати. \r\nПо време на събитието във вторник Меркел беше попитана и какво планира да направи, когато напусне поста си, и тя повтори, че няма планове да продължи в активната политика. \r\n\"Ще остана политическа личност, но няма да имам активна политическа длъжност\", каза тя. \r\nМеркел уточни, че това включва и кариера на европейско ниво, където позициите „вече са разпределени“. \r\n \r\nПревод и редакция:", "date": "2019.08.14", "title": "Politico: Меркел за своето наследство: „Тя се опита“"}
{"url": "http://www.focus-news.net/news/2019/08/14/2689235/denyat-14-avgust-v-svetovnata-istoriya.html", "text": "През 1248 г. започва строежът на Кьолнската катедрала. През 1917 г. руското царско семейство е изпратено на заточение в Сибир от Временното правителство на страната. 1941 г. - приета е Атлантическата харта - декларация на държавните ръководители на САЩ и Великобритания. Тя разработва общите цели на борбата против нацизма и следвоенното устройство на света на принципите на демократичното развитие, равенството на нациите и правото на самоопределение. През 1942 г. американският генерал Дуайт Айзенхауер е назначен за главнокомандващ армията на съюзниците в Северна Африка, която започва офанзива срещу германските войски на генерал Ромел. Провежда се т. нар. Квебекска среща между президента на САЩ Франклин Рузвелт и министър-председателя на Великобритания Уинстън Чърчил. В резултат от нея на 19 август е подписано тайно американо-британско споразумение за сътрудничество при създаването на атомна бомба. Срещата е в рамките на Квебекските конференции (1943-1944), по повод откриването на втори фронт през Втората световна война (1939-1945). Япония приема условията на съюзниците за безусловна капитулация, което слага край на Втората световна война (1945). 1962 г. - след три и половина години е завършен тунелът под Монблан. Бахрейн обявява независимост от Великобритания (1971). Грузинска армия навлиза в Абхазия на тази дата през 1992 година. Започва грузинско-абхазката война – един от поредиците военни конфликти, резултат от нерешени проблеми и претенции в Кавказ, проекция на които наблюдаваме и днес . \r\n \r\n \r\n 2017 г.  \r\nСпоред Световната здравна организация повече от 500 000 души в Йемен са били заразени с холера, а над 2000 вече са мъртви. Според ООН това е най-голямата хуманитарна криза в света.  \r\n \r\n \r\n 2017 г.   \r\nСвлачище и наводнения във Фрийтаун, Сиера Леоне причиняват смъртта на над 500 души, а над 2000 остават без дом. \r\n \r\n \r\n 2016 г. \r\n122 цивилни загиват в Сирия след 26 въздушни удара от Руски и Сирийски правителствени самолети. \r\n \r\n \r\n 2014 г. \r\nПрезидентът на „Роснефт“ Игор Сечин се обръща за финансова помощ към правителството на Русия. Компанията дължи на банките 1.5 трилиона долара и изпитва затруднение във връзка с въведените международни санкции по повод напрежението в Украйна. \r\n \r\n \r\n 2013 г. \r\nПри безредиците в Египет загиват 421 човека, а пострадалите общо са към 4 хиляди. \r\n \r\n \r\n 2012 г. \r\nБританската банка Standard Chartered е обвинена от американските регулировъчни финансови органи в незаконни транзакции на ирански компании, поради което е глобена с 340 милиона долара. \r\n \r\n \r\n 2011 г. \r\nПри нападение на талибани върху резиденцията на губернатора в провинция Парван, източен Афганистан загиват над 19 човека, а още трийсетина са ранени. \r\n \r\n \r\n 1994 г. \r\nЗаловен е терориста Илич Рамирес Санчес, известен като \"Карлос Чакала\". \r\n \r\n \r\n 1992 г. \r\nС указ на президента Борис Елцин в Русия започва масова (чекова) приватизация. \r\n \r\n \r\n 1992 г. \r\nС навлизането на грузинската армия в Абхазия започва Грузинско-абхазката война. \r\n \r\n \r\n 1969 г. \r\nБританското правителство изпраща войски в Северна Ирландия, за да спре сблъсъците между католици и протестанти. \r\n \r\n \r\n 1962 г. \r\nСлед три и половина години е завършен тунелът под Монблан. \r\n \r\n \r\n 1949 г. \r\nКонрад Аденауер е назначен за първи канцлер на Федерална република Германия.Той заема този пост до 1963 г.. В периода 1951-1955 г. е министър на външните работи. Той е председател на Християндемократическия съюз от 1946 г. до 1966 г. \r\n \r\n \r\n 1947 г. \r\nПакистан става независим доминион в рамките на Британската общност. \r\n \r\n \r\n 1945 г. \r\nВъзстановени са дипломатическите отношения със СССР. \r\n \r\n \r\n 1945 г. \r\nЯпония приема условията на съюзниците за безусловна капитулация, което слага край на Втората световна война. \r\n \r\n \r\n 1942 г. \r\nАмериканският генерал Дуайт Айзенхауер е назначен за главнокомандващ армията на съюзниците в Северна Африка, която започва офанзива срещу немските войски на генерал Ромел. В периода 1953 –1961 г. Дуайт Айзенхауер е президент на САЩ. Айзенхауер е роден в Денисън, Тексас. Семейството му е с германски произход. Айзенхауер завършва гимназията в Абълин през 1909 г.и работи в млекарницата „Бел Спрингс“ от 1909 г. до 1911 г. Айзенхауер се жени в Денвър за Мейми Дженева Дауд на 1 юли 1916 г. Те имат две деца. \r\n \r\n \r\n 1941 г. \r\nПриета е Атлантическата харта. Атлантическата харта е декларация на държавните ръководители на САЩ и Великобритания. Тя разработва общите цели на борбата против нацизма и следвоенното устройство на света на принципите на демократичното развитие, равенството на нациите и правото на самоопределение. СССР приема хартата на 24 септември 1941 г.. На 1 януари 1942 г. на конференция във Вашингтон 26 държави подписват декларация, на основата на която се изгражда антихитлеристката коалиция. \r\n \r\n \r\n 1917 г. \r\nРуското царско семейство е изпратено на заточение в Сибир от Временното правителство на страната. \r\n \r\n \r\n 1908 г. \r\nНа хиподрум във Фолкънстоун, Англия, се провежда първият международен конкурс за красота. \r\n \r\n \r\n 1248 г. \r\nЗапочва строежът на Кьолнската катедрала. Тя е най-големият готически храм в Германия – дължината й е 144 м., а височина 157 м.. Катедрата е включена в Списъка на световното наследство на ЮНЕСКО. \r\n \r\n \r\n На тази дата са родени: \r\n 1960 г. \r\nРодена е Сара Брайтман - английска певица, актриса, танцьорка. Занимава се с танци от 3-годишна възраст, а на 10 години дебютира в театъра. До 1976 г. е танцьорка в телевизионния сериал \"Pan’s Peoplе\"; по-късно създава попгрупата \"Hot Gossip\", с която през 1978 г. издава сингъла \"I lost My Heart to a Starship Trooper\", заел първо място в английската музикална класация. През 1981 г. е одобрена за ролята на Джемина в мюзикъла \"Котките\" от Андрю Лойд Уебър. Това е началото на дългата им съвместна работа; през 1984 А. Л. Уебър се развежда със съпругата си, за да се ожени за Сара Брайтман. Бракът им продължава до 1990 г. Тя създава роли в мюзикълите на Уебър \"Фантомът на операта\", \"Реквием\", \"Аспекти на любовта\" и др. След развода си с Уебър тя пътува с концертния спектакъл \"Музиката на Андрю Лойд Уебър\"; в същия период издава и солови албуми. \r\nДискография: \"Songs That Got Away\" (1989 г.), \"Dive\" (1993 г.), \"Timeless\" (1997 г.), \"Time to Say Goodbye\" (1997 г.), \"As I Came of Age\" (1998 г.), \"Sings Music of Andrew Lloyd Webber\" (1998 г.), \"Fly\" (1998 г.), \"Surrender\" (1998 г.), \"The Andrew Lloyd Webber Collection\" (1998 г.), \"Trees They Grow So High\" (1998 г.), \"Eden\" (1998 г.), \"Eden [Japan #1]\" (1999 г.), \"Eden [Japan #2]\" (1999 г.), \"La Luna [Import Bonus Track]\" (2000 г.), \"La Luna\" (2000 г.), \"La Luna [Barnes & Noble Exclusive Edition]\" (2000 г.). \r\n \r\n \r\n 1959 г. \r\nРоден е Ървин Меджик Джонсън - бивш американски баскетболист от НБА. \r\n \r\n \r\n 1921 г. \r\nРоден е Джорджо Стрелер - италиански режисьор. През 1940 г. завършва Академията за любителско драматично изкуство в Милано. Работи като актьор в различни драматични трупи. Като режисьор дебютира през 1941 г. През 1947 г. организира и ръководи заедно с П. Граси първия в Италия стационарен драматичен театър “Пиколо театро” (Милано). Ръководи собствена театрална трупа (1968-1972 г.), през 1972 г. се връща в “Пиколо театро”. В творческата си практика утвърждава реалистичния театър в съчетание с основните принципи на театралните теории на Б. Брехт. \r\nСпектакли: “На дъното” от Горки (1947 г.), “Слуга на двама господари” от Голдони (1947 г.), “Опера за три гроша” (1956 г.), “Добрият човек от Сечуан” (1958 г.) и “Швейк по време на Втората световна война” от Брехт (1961г.), “Вишнева градина” от Чехов (1956 г.), “Кориолан” (1957 г.) и “Крал Лир” (1972 г.) от Шекспир и др. Поставя оперни спектакли - “Травиата” от Верди (1947 г.), “Любовта към трите портокала” от Прокофиев (1947 г.), “Тайният брак” от Чимароза (1949 г.) в театър Ла Скала и др. \r\n \r\n \r\n 1885 г. \r\nРоден е Владимир Матвеевич Бахметиев - руски писател. Най-значителният му роман за Гражданската война е \"Престъплението на Мартин\" (1928 г.). На Гражданската война в Сибир е посветен романът \"Настъпление\" (1933-1940 г., преработено издание 1957 г. със заглавие \"На прага\"). Умира на 16 октомври 1963 г. в Москва. \r\n \r\n \r\n 1867 г. \r\nРоден е английският писател и драматург Джон Голсуърти (1867 - 1933). Носител е на Нобелова награда за литература през 1932 г. Автор на \"Сага за Форсайтови\". \r\n \r\n \r\n 1866 г. \r\nРоден е Дмитрий Сергеевич Мережковски - руски писател, един от най-значителните руски декаденти. Автор е на романи, проникнати от религиозно-християнски идеи (трилогията “Христос и Антихрист” 1895-1905 г.), изследването “Л. Н. Толстой и Достоевски” (кн. 1-2, 1901-1902 г.), памфлети против революцията (1906 г.), исторически пиеси (“Павел I”, 1908 г.; “Царевич Алексей”, 1920 г.), романи, стихове, критика. Емигрира от Съветска Русия през 1920 г.Умира на 9 декември 1941 г. в Париж. \r\n \r\n \r\n На тази дата умират: \r\n 1994 г. \r\nУмира Елиас Канети - австрийски писател. Роден е на 25 юли 1905 г. в Русчук, днес Русе. Завършва естествени науки във Виена, защитава докторат по философия. През 1938 г. емигрира в Лондон. Завещава личната си библиотека и личния си архив с непубликувани лекции, ръкописи и писма на Централната библиотека в Цюрих. По негова молба 8 години след смъртта му никой няма да получи право да използва архива и непубликуваните трудове. Според неговото желание дневниците и част от кореспонденцията ще могат да се ползват едва през 2024 г. Той е автор на гротескно-сатиричния роман “Заслепението” (1935 г.), на комедиите “Сватба” (1932 г.) и “Комедия на суетата” (1934 г.), на пиесата “Обречените” (1956 г.) и на сатиричното либрето “Маймунска опера” (1950 г.), на есеистичната книга “Масите и властта” (1960 г.; т. II излиза през 1973 г.), “Гласовете на Маракеш” (1967 г.), на есета върху кореспонденцията на Ф. Кафка “Другият процес” (1969 г.), книга със статии и разговори “Раздвоеното бъдеще” (1972 г.), на есеистичната книга “Власт и оцеляване” (1972 г.), на книга с характеристични скици “Подслушвачът” (1974 г.), есето “Професията на писателя” (1976 г.), биографичните книги “Спасеният език” (1977 г.) и “Факел в ухото” (1980 г.). Носител е на литературна награда “Г. Бюхнер” (1972 г.), “Н. Закс” (1975 г.), “Г. Келер” (1977 г.) и на Нобелова награда за литература (1981 г.). \r\n \r\n \r\n 1988 г. \r\nВ Модена, Италия, умира Енцо Ферари (1898 - 1988) - създател на едноименната италианска автомобилна компания. Основава  Социета Анонима Скудерия Ферари през 1929 година, когато е на 31-годишна възраст. \r\n \r\n \r\n 1972 г. \r\nУмира Жул Ромен - френски писател, член е на Френската академия (1946 г.). Роден е на 26 август 1885 г. в Сен Жулиен Самптьой. През 20-те години на ХХ в. създава гротескни фарсове, разобличаващи политическите нрави, научното и литературното шарлатанство: \"Кнок, или Тържеството на медицината\" (1924 г., поставена 1923 г.), киноромана \"Доногоо-Тонка\" (1920 г., поставена 1930 г.), комедията \"Господин Льо Труадек в лапите на разврата\" (1923 г.). Публикува сборник със статии и речи \"Върховете и паденията на свободата\" (1960 г.), сборник с философски есета \"За да съхраним разума\" (т. 1-3, 1960-1967 г.), сборник със спомени \"Симпатии и срещи\" (1970 г.). \r\n \r\n \r\n 1961 г. \r\nУмира Лионело Вентури - италиански изкуствовед. Роден е през 1885 г. в Модена. Син и ученик на А. Вентури (1856-1941 г.), който е автор на капиталния труд \"История на италианското изкуство\" (11 т., 1901-1940 г.). Професор е в университетите в Торино (1915-1932 г.) и Рим (от 1945 г.). През 1932-1939 г. живее във Франция, а през 1939-1944 г. - в САЩ. Последовател е на Б. Кроче; признава за основен художествен критерий абсолютната свобода на индивидуалното самоизразяване, което го води към апология на формалистичното изкуство. \r\nАвтор е на книгите: \"Джорджоне и джорджонизъм\" (1913 г.), \"История на художествената критика\" (1936 г.), \"Сезан\" (1936), \"Живопис и живописци\" (1945 г.), \"Италианска живопис\" (3 т., 1950-1952 г.) и др. \r\n \r\n \r\n 1958 г. \r\nУмира Фредерик Жолио-Кюри - френски физик и общественик. Роден е на 19 март 1900 г. в Париж. Професор е в Колеж дьо Франс (1937 г.), висш комисар на Франция по атомна енергия (1946-1951 г.), председател е на Световния съвет на мира (1949-1958 г.). Заедно със съпругата си Ирен (1897-1956 г.), дъщеря на Пиер и Мария Кюри, откриват изкуствената радиоактивност на някои елементи (1934 г.). Лауреат е на Нобелова награда за химия за 1935 г. През 1946 г. става президент на Световната федерация на научните работници. След смъртта на И. Кюри поема поста £ на директор на Радиевия институт и лекциите £ в Сорбоната. От 1956 г. е и директор на Лабораторията по ядрена физика в Орси. Член е на Френската академия на науките, на Лондонското кралско дружество. Почетен член е на БАН (1952 г.). \r\n \r\n \r\n 1956 г. \r\nУмира Бертолт Брехт - германски поет, драматург и театрален деец. Роден е на 10 февруари 1898 г. в Аусбург. Създател е на теорията за \"епическия театър\". Най-значителни драматични произведения: \"Опера за три гроша\" (1928 г.), послужила за основа на \"Роман за три гроша\" (1943 г.); \"Пушките на г-жа Карар\" (1937 г.); \"Майка Кураж и нейните деца\" (1939 г.); \"Добрият човек от Сечуан\" (1938-1942 г.) и др. \r\n \r\n \r\n 1941 г. \r\nУмира Пол Сабатие - френски химик. Той е член на Парижката академия на науките от 1913 г.. Роден е на 5 ноември 1854 г. в Каркасон. Завършва Висшия педагогически институт в Тулуза (1877 г.). От 1884 г. до 1930 г. е професор в Тулузкия университет. Изследванията на Сабатие в областта на хидрогенизационната катализа способстват за създаване на промишлен каталитичен органичен синтез. През 1897 г. заедно с Ж. Сандеран получава етан, нагрявайки смес от етилен с водород в присъствието на никелов катализатор. През 1909 г. осъществява каталитична хидрогенизация на кротоновата, олеиновата и елаидиновата киселини. През 1907-1911 г. заедно с френския химик А. Мел доказва, че Mg, Zh, Cd и техните киселини предизвикват дехидрогенизация, а окисите на алуминия, волфрама и силиция - дехидратация на спирта. Изследва реакциите на каталитичната кондензация и изомеризация в присъствието на окиси и хлориди, каталитичния крекинг на тежки въглеводороди. Получава Нобелова награда за химия (1912 г.). \r\n \r\n \r\n \r\n За изготвянето на историческата справка на Агенция “Фокус” са използвани следните източници: \r\n \r\nЕнциклопедия “България” - Издателство на БАН, 1982 г.; \r\n \r\nЕнциклопедия “Британика” (2004 г.); \r\n \r\nБолшая Советская Энциклопедия (1970 г.); \r\n \r\nФамилна енциклопедия “Larousse”; \r\n \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\n \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\n \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\n \r\nИстория на България по дати - Книгоиздателска къща “Труд”, 2003 г.; \r\n \r\nБългарски традиционен календар - БАН, Издателство Вион, 2002 г.; \r\n \r\nИстория на Балканите XIV - XX век - Издателска къща “Хермес”, 2002 г.; \r\n \r\nБългарска военна история - БАН, 1989 г.; \r\n \r\nИстория на войните в дати - Издателска къща “Емас”, 2001 г.; \r\n \r\nИстория на Русия - Книгоиздателска къща “Труд”, 2002 г.; \r\n \r\nИстория на Османската империя - Издателство “Рива”, 1999 г.; \r\n \r\nБългарска енциклопедия, БАН, Книгоиздателска къща “Труд”, 2003 г.; \r\n \r\nИсторически бюлетин – на “The New York Times”; \r\n \r\nИсторически бюлетин – на “The History Channel”; \r\n \r\nИсторически бюлетин – на “World of Quotes”; \r\n \r\nИсторически архив на Агенция “Фокус” - отдел “Архив и бази данни” и други.", "date": "2019.08.14", "title": "Денят 14 август в световната история"}
{"url": "http://www.focus-news.net/news/2019/08/14/2689236/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата на 14 август. Това съобщиха от пресцентъра на  дружеството . \r\nВъв връзка с подмяна на пожарен хидрант и спирателен кран на ул. „Перник“ в жк. „Зона Б-19“ се налага спиране на водоподаването от 10.00 до 18.00 часа на клиентите на „Софийска вода”, живеещи в района на: бул. „Александър Стамболийски“, ул. „Перник“, ул. „Алдомировска“, бул. „Тодор Александров“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Александър Стамболийски“ ъгъла с ул. „Перник“.  \r\nВъв връзка с диагностика на уличен водопровод на  ул. „Студен кладенец“ в местност Гърдова глава се налага спиране на водоподаването от 10.00 до 18.00 часа на клиентите на „Софийска вода”, живеещи в района на: ул. „Студен кладенец“ от ул. „Булаир“ до ул. „Клек“, ул. „Клек“, ул. „Булаир“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Студен кладенец“ ъгъла с ул. „Булаир“.  \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2019.08.14", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2019/08/14/2689228/tass-sasht-obsazhdat-sas-sayuznitsi-razpolaganeto-na-novi-raketi-v-aziya.html", "text": "Вашингтон обсъжда със своите съюзници възможността за разполагане на ракети със среден обсег в Азиатско-Тихоокеанския регион (АТР). Това заяви заместник-държавния секретар на САЩ по контрола над въоръженията и международната сигурност Андреа Томпсън, цитирана от  ТАСС . \r\nПо нейните думи, ръководителите на страните от региона ще решат самостоятелно, дали искат на тяхна територия да бъдат разположени такива американски оръжия. „Суверенно право на лидерите на тези държави е да вземат решение по този въпрос“, цитира думите й AP. „Всяко решение относно този регион ще бъде взето в рамките на консултации с нашите съюзници, това не е едностранно решение на САЩ“, добави Томпсън, която, съгласно заявление от Държавния департамент, е на посещение в Австралия и Нова Зеландия от до 14 август. \r\nТомпсън твърди, че партньорите и съюзниците на Вашингтон са „реагирали положително“ на оттеглянето на САЩ от Договора за ликвидация на ракетите със среден и малък обсег. Според заместник-държавния секретар, Вашингтон се надява, че Китай, заедно със САЩ и Русия, ще участва в консултации за нови споразумения в сферата на контрола над оръжията. „Призоваваме Китай също да се присъедини към процеса на преговори\", каза тя. \r\nАмериканският държавен секретар Майкъл Помпео в интервю за Fox News през юли не изключи възможността Вашингтон да разположи нови ракети със среден обсег в Азия. Агенцията отбелязва, че страните, на чиято територия могат да бъдат разположени тези оръжия, включват Япония, Южна Корея и Австралия. Представители на Китай казаха по-рано, че Пекин ще предприеме ответни мерки, ако това се случи. \r\n \r\nПревод и редакция:", "date": "2019.08.14", "title": "ТАСС: САЩ обсъждат със съюзници разполагането на нови ракети в Азия"}
{"url": "http://www.focus-news.net/news/2019/08/14/2689239/api-mezhdu-1600-chasa-i-1800-chasa-sa-vazmozhni-zatrudneniya-pri-prodazhbata-na-elektronni-vinetki.html", "text": "От 16.00 часа до 18.00 часа са планирани дейности по внедряване на актуализации на електронната система за събиране на пътни такси на база време и на база изминато разстояние. Това съобщиха от  Агенция „Пътна инфраструктура“ . Възможно е да възникнат прекъсвания, които да затруднят продажбата на електронни винетки. За избягване на риска от проблеми с покупката на е-винетка по време на планираните актуализации препоръчваме на водачите да планират пътуването си по републиканската пътна мрежа и да купят електронната си винетка своевременно. Предвижданото внедряване на софтуерните актуализации е част от подготовката за въвеждане в експлоатация на тол системата", "date": "2019.08.14", "title": "АПИ: Между 16.00 часа и 18.00 часа са възможни затруднения при продажбата на електронни винетки"}
{"url": "http://www.focus-news.net/news/2019/08/14/2689240/sport-krasnodar-izhvarli-porto-ot-shampionskata-liga.html", "text": "Краснодар победи Порто с 3:2 като гост в мач-реванш от третия квалификационен кръг на Шампионската лига и се класира за плейофите преди групите, където негов противник ще е гръцкият Олимпиакос, елиминирал Истанбул Башакшехир. След загуба с 0:1 в Русия, Краснодар поведе с 3:0 в Португалия още до полувремето и двата гола на Порто след почивката не бяха достатъчни за тях и сега те ще играят плейоф за влизане в групите на Лига Европа.", "date": "2019.08.14", "title": "Спорт: Краснодар изхвърли Порто от Шампионската лига"}
{"url": "http://www.focus-news.net/news/2019/08/14/2689229/oshte-edin-ofitsialen-partnyor-na-api-zapochva-prodazhba-na-elektronni-vinetki.html", "text": "Вторият национален доставчик на услуги, който постигна оперативна съвместимост с Електронната система за събиране на пътни такси на Агенция „Пътна инфраструктура“ (АПИ), започва продажба на електронни винетки от днес. Това съобщиха от пресцентъра на  Агенция „Пътна инфраструктура“ . „Конкорд Смарт Инфраструктура“ АД информира АПИ, че стартира продажбата на е-винетки от 00.00 часа тази нощ под търговската марка DigiToll – както на специално разработената онлайн платформа www.digitoll.bg, така и в партньорската мрежа на „Интеркапитал груп“, позната с услугата „Cashterminal”, която разполага с над 1500 платежни терминални устройства в страната. \r\nВ края на юли „Конкорд Смарт Инфраструктура“ АД доказа оперативна съвместимост със системата на АПИ, съгласно Общите условия за Национални доставчици на услуги.  \r\nДо момента АПИ има договор за Национален доставчик на услуги с „Интелигентни Трафик Системи“ ЕАД, с „Телетол“ АД и с „Конкорд Смарт Инфраструктура“ АД, като „Телетол“ АД все още не е постигнала оперативна съвместимост със системата на АПИ и не може да продава електронни винетки. С въвеждане в търговска експлоатация на електронната система за събиране на пътни такси на база изминато разстояние трите регистрирани национални доставчика ще имат възможност да предлагат и тол услуги след доказване на оперативна съвместимост с електронната система на АПИ. \r\nВ първата фаза от процедурата за регистрация на Национален доставчик на услуги е „Иком“ АД. Дружеството иска да партнира само в събирането на тол такси.  \r\nПроцедурата за кандидатстване и одобряване на националните доставчици на услуги е описана в Закона за пътищата и Наредбата за условията, реда и правилата за изграждане и функциониране на смесената система за таксуване на различните категории пътни превозни средства на база време и на база изминато разстояние. Първият етап е подаване на заявление за регистрация, съгласно изисквания разписани в Наредбата. След като е установено, че лицето отговаря на условията, АПИ одобрява неговото вписване в Национален електронен регистър на националните доставчици на услуги за електронно събиране на такси. \r\nСъгласно Наредбата лицата, които са вписани в регистъра, могат да подадат заявление за извършване на тази дейност. Процедурата за кандидатстване е отворена и всяко лице, което отговаря на условията, може да подаде заявление. Процедурата и изискванията са еднакви за всички кандидати, желаещи да предоставят услуги и да бъдат национален доставчик на такива.", "date": "2019.08.14", "title": "Още един официален партньор на АПИ започва продажба на електронни винетки"}
{"url": "http://www.focus-news.net/news/2019/08/14/2689243/lovech-mitropolit-gavriil-shte-oglavi-arhiereyska-sveta-liturgiya-za-uspenie-bogorodichno-v-katedralniya-hram-sv-sv-kiril-i-metodiy.html", "text": "Негово високопреосвещенство Ловчанският митрополит Гавриил ще оглави Архиерейска света Литургия за Успение Богородично в катедралния храм „Св. св. Кирил и Методий“, предаде репортер на  Агенция „Фокус“ . Началото ще бъде в 9.00 часа.  \r\nНикола ПЕТКОВ", "date": "2019.08.14", "title": "Ловеч: Митрополит Гавриил ще оглави Архиерейска света Литургия за Успение Богородично в катедралния храм „Св. св. Кирил и Методий“"}
{"url": "http://www.focus-news.net/news/2019/08/14/2689238/zam-ministar-atanas-dobrev-s-novite-ognishta-sluchaite-na-afrikanska-chuma-pri-divite-svine-stavat-32.html", "text": "С новите огнища случаите на африканска чума при дивите свине стават 32. Това каза заместник-министъра на земеделието, храните и горите Атанас Добрев в \"Сутрешен блок\" по БНТ.  \r\nТой благодари на цялото общество и на всички, които изпълняват мерките за ограничаването на болестта. По думите му  \r\nбез ангажираността на цялото българско общество, не бихме могли да очакваме добри резултати. \r\n\"Разбира се, с новите случаи стават общо 32 случая на АЧС при дивите свине. За жалост месеците юли и август е пикът на разпространение на заболяването. При откриване на случаи на АЧС със заповед на министъра на земеделието се спазва 200 км зона, в която се забраняват всички дейности в горите. Това са включително лов, дърводобив, гъбари, туристи. Всичко се прави превантивно, зад а не може да влизат хора и да разпространяват заболяването на по-големи територии\", заяви още заместник-министърът.", "date": "2019.08.14", "title": "Зам.-министър Атанас Добрев: С новите огнища случаите на африканска чума при дивите свине стават 32"}
{"url": "http://www.focus-news.net/news/2019/08/14/2689242/api-ot-2100-chasa-do-2130-chasa-shte-bade-ogranicheno-dvizhenieto-po-pat-iii-866-v-rayona-na-shiroka-laka-za-provezhdaneto-na-tarzhestvena-zarya.html", "text": "От 21.00 часа до 21.30 часа ще бъде ограничено движението в участък от път III-866 Смолян – Стойките – Широка лъка (от км 32+150 до км 35+350) в района на Широка лъка за провеждането на тържествена заря-проверка в памет на загиналите воини от селото. Това съобщиха от пресцентъра на  Агенция „Пътна инфраструктура“ . Необходимо е шофьорите да спазват пътната сигнализация и указанията на органите на „Пътна полиция“, които при необходимост ще осигуряват преминаването на автомобили със специален режим на движение.", "date": "2019.08.14", "title": "АПИ: От 21.00 часа до 21.30 часа ще бъде ограничено движението по път III-866 в района на Широка лъка за провеждането на тържествена заря"}
{"url": "http://www.focus-news.net/news/2019/08/14/2689241/pazardzhik-konstantiyskiyat-episkop-yakov-shte-oglavi-arhiereyska-vechernya-s-opelo-bogorodichno-v-katedralniya-hram-uspenie-na-presveta-bogoroditsa.html", "text": "На Успение Богородично Негово преосвещенство Константийският епископ Яков ще оглави Архиерейска света Литургия в катедралния храм „Успение на Пресвета Богородица“, предаде репортер на  Агенция „Фокус“ . В навечерието на големия християнски празник днес с благословението на Негово Високопреосвещенство Пловдивския митрополит Николай Константийският епископ Яков (викарий на Пловдивския митрополит и архиерейски наместник на Пазарджишка духовна околия) ще оглави Архиерейска вечерня с Опело Богородично в катедрален храм „Успение на Пресвета Богородица“ в Пазарджик. На 15 август епископ Яков ще предстои Архиерейска света Литургия в  катедралния храм. Началото е в 9.00 часа.  \r\nНикола ПЕТКОВ", "date": "2019.08.14", "title": "Пазарджик: Константийският епископ Яков ще оглави Архиерейска вечерня с Опело Богородично в катедралния храм „Успение на Пресвета Богородица“"}
{"url": "http://www.focus-news.net/news/2019/08/14/2689245/nimh-ekstremalen-indeks-za-pozharoopasnost-e-v-sila-na-mesta-v-7-oblasti-na-stranata.html", "text": "Екстремален индекс за пожароопасност е в сила на места в 7 области на страната. Това сочи справка на сайта на  Националния институт по метеорология и хидрология (НИМХ) . Индексът важи за областите: Плевен, Русе, Велико Търново, Ловеч, Благоевград,  Кюстендил и Перник. Екстремалният индекс означава, че са възможни бързо разпространяващи се много силни пожари с въвличане на дървесните корони.", "date": "2019.08.14", "title": "НИМХ: Екстремален индекс за пожароопасност е в сила на места в 7 области на страната"}
{"url": "http://www.focus-news.net/news/2019/08/14/2689246/shumen-remontni-deynosti-se-izvarshvat-po-patya-lyatno-dolina.html", "text": "Ремонтни дейности на настилката се извършват по пътя Лятно – Долина, предаде репортер на  Радио „Фокус“ - Шумен . Водачите трябва да се движат с повишено внимание в участъка от км 13 до км 14 в района на село Долина. Движението по пътя Радко Димитриево – Друмево e ограничено за товарни автомобили над 10 тона поради свлачищни процеси. Обходът е Шумен – Овчарово – Друмево. Няма нови промени в организацията на движение в областта. Пътните настилки са сухи.", "date": "2019.08.14", "title": "Шумен: Ремонтни дейности се извършват по пътя Лятно – Долина"}
{"url": "http://www.focus-news.net/news/2019/08/14/2689249/sofiya-vavezhda-se-vremenna-organizatsiya-na-dvizhenieto-okolo-zala-triaditsa-za-provezhdaneto-na-evropeysko-parvenstvo-po-basketbol-za-momicheta.html", "text": "Въвежда се временна организация на движението около зала „Триадица” за провеждането на Европейско първенство по баскетбол за момичета. Това съобщиха от пресцентъра на  Столична община . От 08.00 часа днес до 08.00 часа на 17 август 2019 г. се забранява престоят и паркирането, с изключение на автомобилите, обозначени със съответните пропуски, на ул. „Метличина поляна” от ул. „Рикардо Вакарини” покрай спортната зала до следваща пряка и на свободното пространство пред спортната зала.", "date": "2019.08.14", "title": "София: Въвежда се временна организация на движението около зала „Триадица” за провеждането на Европейско първенство по баскетбол за момичета"}
{"url": "http://www.focus-news.net/news/2019/08/14/2689248/burgas-dvizhenieto-po-am-trakiya-v-uchastaka-devetak-vetren-tryabva-da-se-osashtestvyava-s-povisheno-vnimanie-poradi-pochistvane-na-banketi-i-kosene-na-trevni-ploshti.html", "text": "Нормално се осъществява движението в областта. Това съобщиха за  Радио „Фокус“ – Бургас  от Областно пътно управление. Пътищата са сухи. До 2 септември движението по АМ „Тракия“ в участъка Деветак – Ветрен от км 308+107 до км 359+000 в двете посоки трябва да се осъществява с повишено внимание поради почистване на банкети и косене на тревни площи. Участъкът е сигнализиран с пътни знаци. \r\nИнтензивен е трафикът в град Бургас. Натоварено е движението по централните булеварди „Стефан Стамболов“, „Демокрация“ и „Тодор Александров“. По-интензивно е движението по бул. „Захари Стоянов“ в ж. к. „Меден Рудник“ и по централните улици „Иван Вазов“, „Христо Ботев“, „Уилям Гладстон“, „Булаир“ и „Цар Симеон“. \r\nДеница ДИМИТРОВА", "date": "2019.08.14", "title": "Бургас: Движението по АМ „Тракия“ в участъка Деветак – Ветрен трябва да се осъществява с повишено внимание поради почистване на банкети и косене на тревни площи"}
{"url": "http://www.focus-news.net/news/2019/08/14/2689251/vratsa-mitropolit-grigoriy-shte-oglavi-bogosluzheniyata-za-praznika-uspenie-bogorodichno-v-cherepishkiya-manastir.html", "text": "Негово високопреосвещенство Врачанският митрополит Григорий ще оглави богослуженията за празника Успение Богородично в Черепишкия манастир, предаде репортер на  Агенция „Фокус“ . Поводът е, че на 15 август Православната църква чества най-големия празник, посветен на Божията Майка - Успение Богородично. Много храмове у нас, както и манастири, са посветени на това събитие. На този ден храмов празник има и известния Черепишки манастир, един от най-популярните в страната и първостоящ сред светите обители на Врачанска епархия. По традиция богослуженията там ще бъдат оглавени от Негово високопреосвещенство Врачанския митрополит Григорий. Те ще започнат в навечерието на Успение Богородично в 18.00 часа с празнична вечерня, която ще бъде предстоявана от митрополит Григорий, в съслужение със свещеници от епархията. На следващия ден, когато честваме Успението на Пресвета Богородица в 9.00 часа в храма на манастира е началото на тържествената Архиерейска света Литургия. Тя ще бъде оглавена от Врачанския митрополит и свещеници. След края на богослужението ще бъде извършен водосвет за здравето на всички присъстващи.  \r\nНикола ПЕТКОВ", "date": "2019.08.14", "title": "Враца: Митрополит Григорий ще оглави богослуженията за празника Успение Богородично в Черепишкия манастир"}
{"url": "http://www.focus-news.net/news/2019/08/14/2689247/ministar-temenuzhka-petkova-ot-strana-na-rosatom-e-potvardeno-zhelanie-za-uchastie-v-realizatsiyata-na-proekta-aets-belene.html", "text": "От страна на „Росатом“ е потвърдено желание за участие в реализацията на проекта АЕЦ „Белене“. Това каза министърът на енергетиката Теменужка Петкова в „Сутрешен блок“ по  БНТ  .„Нека да запазим търпение до 19 август. От страна на „Росатом“ е потвърдено желанието в реализацията на проекта АЕЦ „Белене“.  Очакваме крайната дата 19 август, когато ще видим всички заявления на компаниите, които искат да участват в реализацията на този проект\", каза Петкова.  \r\nНа въпрос дали може да очакваме реакция от страна на ЕК, ако „Росатом“ спечели този проект, Петкова отговори: „Не, не смятам, че ще има подобна реакция. Както знаете, че процедурата, която ние разработихме е публична, прозрачна. Съдържа съответните критерии, изисквания за абсолютен равен достъп на всички желаещи да участват в този тип процедура. Отделно от това самата процедура беше публикувана в официален вестник на ЕС. Спазени са абсолютно всички изисквания на европейското законодателство в областта на атомната енергия“, каза Петкова. Тя посочи, че страната ни е готова да предостави на ЕК всяка информация, която тя поиска. Тя посочи, че на 19 приключва първият етап от процедурата. „На 19 август ние очакваме да получим заявленията на всички компании, които биха желали да се включат в реализацията на проекта АЕЦ „Белене““, допълни министърът на енергетиката. Тя посочи, че след това ще се изготви кратка листа на всички желаещи и страната ни ще реши с кои компании да води преговори.", "date": "2019.08.14", "title": "Министър Теменужка Петкова: От страна на „Росатом“ е потвърдено желание за участие в реализацията на проекта АЕЦ „Белене“"}
{"url": "http://www.focus-news.net/news/2019/08/14/2689250/kyustendil-ritualat-po-zamesvane-na-bogorodichen-hlyab-shte-bade-presazdaden-v-selo-razhdavitsa.html", "text": "Ритуалът по замесване на Богородичен хляб ще бъде пресъздаден в село Раждавица. Това съобщи за  Радио „Фокус” – Кюстендил  теологът и експерт към отдел „Култура и духовно развитие” в Община Кюстендил Любляна Начева. Ритуалът ще започне от 11.00 часа в двора на черквата „Успение Богородично” в село Раждавица. Ритуалът е част от културния форум „Панагия – Въздигане на хляба”. Един ден преди празника Успение Богордично се представя традицията по замесването на богородичния хляб и изпичането му в подница. Самото действие около хляба наподобява черковното тайнство. Освещава се житото, предметите свързани със замесването са изпълнени със сакралност. „Жената-майка” учи и предава тайнството на най-личните момичета. В този хляб е вплетена вяра, майсторство и автентичност – такива, каквито са предавани от майки на дъщери, от род в род. Събитието се провежда ежегодно от 2008 година и се организира от Община Кюстендил. \r\nВенцеслав ИЛЧЕВ", "date": "2019.08.14", "title": "Кюстендил: Ритуалът по замесване на Богородичен хляб ще бъде пресъздаден в село Раждавица"}
{"url": "http://www.focus-news.net/news/2019/08/14/2689244/yambol-gotovi-sa-novite-parkingi-v-zhk-zlaten-rog-i-na-ul-krali-marko.html", "text": "Като част от стратегията на Общината за благоустрояването на всички квартали в града и решаване на проблемите с паркирането, бяха изградени няколко нови паркинги в квартал „Златен Рог“ и в района на блок 80 на улица „Крали Марко“. Това съобщиха от пресцентъра на  Община Ямбол . В жк. „Златен рог“ ремонтните дейности са вече приключени и живущите в  блокове с номера: 2, 3, 4 и 41 вече използват новоизградените паркинги.  \r\nОбщият брой на новите паркоместа в тази част на квартала е 137, разпределени в пет зони за паркиране - два нови паркинга в пространството около блок №2 и по един около блокове 3, 4 и 41. \r\nБлагоустрояването на зоните около блок 80 на улица „Крали Марко“ продължава. Изцяло завършени са три паркинга около жилищната сграда, с общ капацитет от 73 паркоместа. Пространството е използвано максимално ефективно, като нови, допълнителни места са обособени от северната, южната и източната страна на блока. След уреждане на проблема с паркирането и освобождаването на зелените площи от автомобили, започнаха дейности по допълнително благоустрояване на северното пространство. Там се изграждат кът за отдих с беседка и пейки, и площадка за фитнес на открито. Очаква се строително-ремонтните дейности да приключат до края на месец август. \r\nВ подходящия за залесяване сезон на годината ще бъдат засадени нови дървесни видове и декоративни храсти, които да придадат цялостен и завършен вид новоизградените зони.", "date": "2019.08.14", "title": "Ямбол: Готови са новите паркинги в жк. „Златен рог“ и на ул. „Крали Марко“"}
{"url": "http://www.focus-news.net/news/2019/08/14/2689252/pregled-na-osnovnite-temi-v-starozagorskiya-pechat.html", "text": "Над 4000 участници се очакват на събора \"Богородична стъпка\" е водещо заглавие на страниците на вестник  „Старозагорски новини“ . Четиринадесетото издание на Националния тракийски фолклорен събор \"Богородична стъпка\", което ще се проведе на 24 и 25 август 2019 г. на Старозагорските бани, отново ще събере над 4000 участници - любители на българския бит и култура. Организатори на събора са Община Стара Загора, Съюз на Тракийските дружества в България и Тракийско дружество \"Одринска епопея\", Стара Загора, кметството и Народно читалище \"Христо Ботев - 1952\", Старозагорски бани и Общество за фолклор. Началото на програмата е в 9.00 часа на 24 август, а от 11.00 часа е официалното откриване. Участниците в събора ще се изявяват на две сцени в парка на курорта през целия ден. От 19 часа започва Гала концерт на Фолклорен ансамбъл \"Тракия\", Пловдив и Общински фолклорен ансамбъл \"Загоре\", Стара Загора. От 21.00 часа ще има демонстрация на нестинарски танц. В неделя програмата също ще започне в 9:00 часа на двете сцени, а в 16:00 часа ще бъдат обявени отличените участници в събора. Журито, което ще оценява изпълнителите през двата фестивални дни, е в състав: академик Крум Георгиев, академик Кирил Тодоров, доц. д-р Веселка Тончева и доц. д-р Валентина Райчева от Института за етнология и фолклористика с етнографски музей при БАН, Христо Иванов - главен художествен ръководител на Общински фолклорен ансамбъл \"Загоре\", и музикантът Ангел Чакъров. Ще бъдат връчени плакети за принос в съхраняване и популяризиране на традиционната ни култура, а най-добрите колективи или индивидуални изпълнители ще бъдат отличени с Наградата на кмета на Община Стара Загора, Наградата на Тракийско дружество \"Одринска епопея\", Наградата на Младежкото тракийско дружество. В съпътстващата програма на събора ще има детски творчески работилници \"Съхранено с любов - сътворено с талант\" и занимания по интереси. В къта за приложни изкуства те ще могат да изработят дървени лъжици, стомни, както и да обличат и рисуват бутилка. Много забавление ще предложи разучаването на игрите \"Пускам, пускам кърпа\", \"Криеница\", \"Сляпа баба\" и др. Самодейни състави ще посрещат гости на раздумки с билков чай и ръжено кафе, живата традиция \"Добра среща\" ще покажат в селски двор, ще има демонстрация на традиционни тракийски гозби и на автентични народни носии. Астрономическа обсерватория \"Юрий Гагарин\" ще покаже изложбата \"Свещените места на България\" на доц. Алексей Стоев и проф. Пенка Стоева. Посетителите ще могат да видят и изложбата от фотографии \"Хубост българска\" на Елена Тилова. Всеки ще може да си вземе нещо за спомен от събора от традиционната Улица на занаятите. Хоро на мегдана ще събере оркестри и танцови школи, които ще покажат фолклорни танци от всички краища на страната. За желаещите да посетят природния феномен \"Богородична стъпка\" организаторите осигуряват безплатен превоз, тръгващ от центъра на Старозагорските бани.  \r\n„За 24 август на Шипка -  без Сюлейман паша“, пише още вестникът. 320 активисти от \"Традиция\" ще пресъздадат епичното сражение от третия ден на обсадата преди 142 години. Без образа на Сюлейман паша ще бъде тазгодишното пресъздаване на епичните битки за старопланинския проход Шипка по време на Руско-турската освободителна война преди 142 години. Решението е на сценариста Николай Байнов от Казанлък, който е решил да покаже събитията от третия ден на обсадата, когато действащо лице от страна на османската армия е Расим паша. Униформата на пашата ще облече Христо Календерски от град Априлци, който е отговорник за възстановката с участието на 320 активисти на Националното дружество \"Традиция\". В района на някогашната Централна позиция ще проехтят над 5 200 пушечни изстрела, а разположението на силите е 2:1 в полза на османлиите. На позицията ще бъдат изкарани 4 реплики на оръдия от онази епоха, едно ще бъде докарано от старозагорци, а две - от Търговище, обяснява Календерски, който очаква в битката да проехтят поне 50 оръдейни залпа. От екипа на Националния парк-музей \"Шипка - Бузлуджа\", който оказва логистистичната подкрепа на \"Традиция\" при възстановката на събитията, напомнят, че в този кървав трети ден от отбраната на позицията в помощ на руските воини и опълченците излизат близо хиляда жители на Габрово, които са помагали за изнасянето на ранените, носели са вода и боеприпаси. За техния принос разказва военният кореспондент на английския вестник Daily News - Арчибалд Форбс, пред руския дипломат граф Николай Игнатиев. Сражението на този ден е приключило чак към 22:00 часа, когато турците се завръщат на изходните си позиции. Хилядите родолюбци от цялата страна, които по традиция пристигат от ранни зори на Шипка, ще видят в образа на генерал Столетов Станчо Джумалиев, генерал Фьодор Радецки ще пресъздаде Мирослав Сланев от Велики Преслав, а командващият опълченците - Методи Навущанов от Панагюрище. Очаква се сред настъпващите \"турци\" да бъде и пристигналият преди години в България от далечна Танзания Джоузеф Мелиса, който е сред най-нахъсаните \"актьори\" в различни възстановки. Промяна ще има и на мястото, където ще бъде официалната церемония по заупокойната литургия и приемането на гвардейския строй: за разлика от предходни години на 24 август е избрано мястото при т.нар. \"Барелефи\", само на сто стъпала под Паметника на Свободата. Организаторите от Областната администрация в Габрово все още не знаят кои официални лица ще се отзоват на поканата им за тържественото отбелязване на 142-годишнината от отбраната на прохода и 85-годишнината от тържественото освещаване на монумента, на което, според историците, през 1934 година са се стекли над 100 000 българи.  \r\n“Проблемът с уличното осветление на Стара Загора - с испански адрес” е друго заглавие от страниците на вестника. До края на седмицата уличните лампи ще светнат, увери кметът Живко Тодоров. Проблемът с уличното осветление в Стара Загора ще бъде решен до края на седмицата, съобщи за медията ни кметът Живко Тодоров. Същото уверение дадоха и от старозагорската фирма, спечелила търга за поддръжка на осветлението и подписала договор с Общината в началото на август т.г. Проблемът с тъмните улици в областния град и селата се дължи на прекъсната връзка със софтуера и сървъра, които управляват уличното осветление. Оказа се обаче, че софтуерът и сървърът не се намират в България, а в Испания!? А понастоящем на тъмно са не само Стара Загора, но и други общини от страната. Причината е в неплатени СИМ карти, с които се извършва управлението, а българските представители на испанската фирма \"Етралукс\", която е извършила модернизацията преди 4 години и която има монопол върху софтуера на 13 общини от Северна и Южна България, са неоткриваеми. Според публикации на медии от Горна Оряховица, която също тъне в тъмнина, осъвременяването на уличното осветление в тези общини е станало през 2014 г. със средства от Фонд ФЛАГ. Министерството на икономиката, енергетиката и туризма тогава е извършило процедура по избор на изпълнител, като е разделило поръчката на три лота. Испанската \"Етралукс\" е спечелила два лота за 13 български общини. След приключване на работата от \"Етралукс\" е трябвало да предадат сървъра и софтуера на съответните общини, но по неизвестни причини това не се е случило и фирмата запазила изцяло монопола върху управлението на осветлението. Сега обаче управлението е прекъснато, а от българското представителство на испанската фирма никой не реагира. В момента старозагорската фирма, спечелила търга за поддръжка на уличното осветление, връща стария режим на управление - монтиране на часовници по ел. таблата за пускане на лампите в определен часови пояс. Оттам увериха, че екипите им работят денонощно. Очаква се работата да приключи до края на седмицата, като надеждата е след време Община Стара Загора да се сдобие със софтуера и сървъра и автоматичното управление на уличното осветление да бъде възстановено.", "date": "2019.08.14", "title": "Преглед на основните теми в старозагорския печат"}
{"url": "http://www.focus-news.net/news/2019/08/14/2689254/ministar-temenuzhka-petkova-obsadihme-vazmozhnosti-za-suapovi-sdelki-po-infrastrukturata-mezhdu-turkmenistan-i-rusiya-i-dostavki-na-gaz-po-trankaspiyski-gazoprovod.html", "text": "Обсъдихме възможности за суапови сделки по инфраструктурата между Туркменистан и Русия и доставки на газ по Транкаспийски газопровод. Това каза министърът на енергетиката Теменужка Петкова в „Сутрешен блок“ по  БНТ   във връзка с визитата на правителствена делегация в Туркменистан. „Първо, може би е важно да кажем това, че в рамките на посещението на премиера Борисов и водената от него делегация успяхме да осъществим две възможности за обсъждане на взаимоотношенията с Туркменистан. От една страна беше проведено заседание на междуправителствената комисия, от друга страна премиерът и водената от него делегация имаше покана и взе участие в Първия икономически каспийски форум. Така че в рамките на тези две събития темата енергетика беше една от най-обсъжданите. Това е съвсем логично, тъй като Туркменистан е четвърта в света по запаси на природен газ. Това е Каспийският регион, на който ние изключително много разчитаме, за да реализираме своите приоритети за диверсификация“, каза министър Петкова. Тя посочи, че енергетиката е била основно водеща тема. „В разговора с президента на Туркменистан и с премиера Борисов беше обсъден този въпрос. Беше поставен въпроса свързан с възможността за осъществяване на суапови сделки по инфраструктурата между Туркменистан и Русия. Беше обсъдена възможността за доставки на природен газ от Туркменистан по инфраструктура, която предстои да бъде изградена, така нареченият Транкаспийски газопровод, който ще даде възможност за доставка на туркменски природен газ към пазарите на Европа през Южния газов коридор“, обясни още министърът на енергетиката.", "date": "2019.08.14", "title": "Министър Теменужка Петкова: Обсъдихме възможности за суапови сделки по инфраструктурата между Туркменистан и Русия и доставки на газ по Транкаспийски газопровод"}
{"url": "http://www.focus-news.net/news/2019/08/14/2689258/pazardzhik-dvizhenieto-po-patya-batak-kartela-ot-170-km-171-km-se-osashtestvyava-v-edna-lenta-poradi-remont.html", "text": "Натоварен е трафикът по главните пътища в областта. Това съобщи за  Радио „Фокус“ – Пазарджик  дежурният в Областно пътно управление. Пътните настилки са сухи. Движението по пътя Батак – Картела от 170 км 171 км се осъществява в една лента поради ремонт на асфалтовата настилка. Участъкът е сигнализиран с пътни знаци. Трафикът по пътя Панагюрски колонии – Панагюрище в района на 75 км трябва да е осъществява с повишено внимание пропадане на част от банкета. Движението в участъка е регулирано с пътни знаци. Въведено е ограничение на моста в село Бошуля, където е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В планинската част на областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nАлбена ЖИЛЕКОВА", "date": "2019.08.14", "title": "Пазарджик: Движението по пътя Батак – Картела от 170 км 171 км се осъществява в една лента поради ремонт"}
{"url": "http://www.focus-news.net/news/2019/08/14/2689253/london-evening-standard-predsedatelyat-na-britanskiya-parlament-shte-se-bori-do-posledno-sreshtu-brekzit-bez-sdelka.html", "text": "Председателят на Камарата на общините Джон Бекроу настоя, че ще се „бори докрай“, за да предотврати спиране на дейността на парламента от премиера Борис Джонсън, който се надява по този начин да изпълни волята на британците за излизане от Европейския съюз, изразена на референдума преди повече от три години, пише вестник  London Evening Standard . \r\nДумите на Бекроу са най-силният сигнал досега, че е готов да се намеси лично, за да предотврати спиране на дейността на парламента. \r\nТой „вярва силно“, че Общините трябва да имат думата и депутатите трябва да продължат да заседават и дебатират по въпроса с наближаването на поредния краен срок за Брекзит на 31 октомври. \r\n„И ако има опит за заобикаляне, или, да не дава Господ, затваряне на парламента, това е анатема за мен“, заяви Бекроу. \r\n„Ще се боря до последния си дъх, за да предотвратя това. Не можем да имаме ситуация, в която дейността на парламента е спряна. Ние сме демократично общество и парламентът ще бъде чут“, обясни председателят на Камарата на общините. \r\nПрез юни той предупреди тогавашните претенденти за поста председател на Консервативната партия, че спирането на дейността на парламента не е опция. \r\nДепутатите, които не искат да признаят резултатите от референдума се опитват да намерят парламентарен механизъм, за да блокират излизането на Великобритания от Европейския съюз на 31 октомври или по-късно. \r\nВъв вторник стана ясно, че плановете на Джонсън за Брекзит могат да бъдат осуетени следващия месец, когато съдът ще вземе решение по бързата процедура, дали той може да затвори Камарата на общините. \r\nСъдия в Единбург се съгласи да разгледа искането на противниците на Брекзит, включително 70 депутати. \r\n \r\nПревод и редакция:", "date": "2019.08.14", "title": "London Evening Standard: Председателят на британския парламент ще се бори до последно срещу Брекзит без сделка"}
{"url": "http://www.focus-news.net/news/2019/08/14/2689257/kyustendil-anait-nersesyan-ot-armeniya-shte-iznese-kontsert-v-grada.html", "text": "Анаит Нерсесян от Армения ще изнесе концерт в Кюстендил. Това съобщи за  Радио „Фокус” – Кюстендил  Иван Андонов, председател на читалище „Братство”. Концертът ще се състои от 19.00 часа в голямата зала на читалището. Той е в памет на великия учител Виктор Мержанов. В програмата са включени творби на  Бах, Хачатурян, Бабаджанян, Мирзоян и Овунц. Анаит Нерсесян завършва Централна музикална школа „П. И. Чайковски” в Ереван, а след това Московска консерватория „П. И. Чайковски” в класа на проф. Виктор Мержанов. От 1977 година преподава в Ереванска консерватория „Комитас”. \r\nВенцеслав ИЛЧЕВ", "date": "2019.08.14", "title": "Кюстендил: Анаит Нерсесян от Армения ще изнесе концерт в града"}
{"url": "http://www.focus-news.net/news/2019/08/14/2689255/shumen-lek-avtomobil-spomagatelni-postroyki-i-20-zaytsi-sa-izgoreli-pri-pozhar-v-selo-zvegor.html", "text": "Лек автомобил, спомагателни постройки и 20 зайци са изгорели при пожар в село Звегор. Това съобщиха от  ОДМВР - Шумен . Сигналът е подаден в 17.21 часа вчера. Съобщено е за пожар в покрив на къща на ул. „Дружба“ в село Звегор. При пристигане огнеборците заварили да гори около 150 кв. м покривна конструкция на спомагателна постройка и селскостопанска постройка, която била долепена до нея. В гасенето на пламъците съдействие е оказал втори екип от шуменската пожарна. Пожарът е ликвидиран с помощта на 29 тона вода. Спасени са три къщи, унищожени са около 200 кв. м покривна конструкция, 1 тон фураж, 20 зайци, лек автомобил, спомагателни постройки с разгърната площ от около 200 кв. м. Причина за възникване на пожара – късо съединение.", "date": "2019.08.14", "title": "Шумен: Лек автомобил, спомагателни постройки и 20 зайци са изгорели при пожар в село Звегор"}
{"url": "http://www.focus-news.net/news/2019/08/14/2689262/burgas-v-grada-shte-bade-predstaven-myuzikalat-da-peesh-pod-dazhda.html", "text": "Орлин Горанов и Мариан Бачев ще представят в Бургас определяния като най-велик мюзикъл на всички времена „Да пееш под дъжда“. Това съобщиха от пресцентъра на  Община Бургас . Той ще се играе на сцената на Летния театър от 20.30 часа. Бургаската публика ще има възможността да се докосне и до друг интересен спектакъл – „За сватбите“, на Камен Донев. Представлението е на 24 август в Летния театър от 20.30 часа. Авторският спектакъл на Камен Донев включва песни, танци и истории от Балканите. В последния ден на месеца, 31 август, в залата на ДНА е постановката „Помощ, жена ми е луда“. В главната роля – актьорът Христо Гърбов. Представлението е от 20.00 часа. Билети ще откриете на касата при Часовника.", "date": "2019.08.14", "title": "Бургас: В града ще бъде представен мюзикълът „Да пееш под дъжда“"}
{"url": "http://www.focus-news.net/news/2019/08/14/2689259/burgas-bogdan-tomov-shte-iznese-kontsert-na-otkrita-stsena-ohlyuva.html", "text": "Любимият изпълнител на децата Богдан Томов ще зарадва жителите и гостите на Бургас с концерт, част от традиционното турне, организирано от Националното сдружение на общините в Република България (НСОРБ). Това съобщиха от пресцентъра на  Община Бургас . Негови емблематични детски песни и съвременни поп изпълнения ще звучат от 19.00 часа на открита сцена „Охлюва“. Шоуменът ще зарадва почитателите си много забавни игри, скечове и награди. \r\nИнициативата се реализира с подкрепата на Община Бургас.", "date": "2019.08.14", "title": "Бургас: Богдан Томов ще изнесе концерт на открита сцена „Охлюва“"}
{"url": "http://www.focus-news.net/news/2019/08/14/2689263/shumen-s-narusheno-vodopodavane-shte-badat-selata-drentsi-strahilitsa-bliznatsi-i-slivak-zaradi-avariyno-vazstanovitelni-raboti.html", "text": "С нарушено водоподаване ще бъдат две села в община Венец и две в община Хитрино, съобщиха от  водоснабдителното дружество , обслужващо областта. Във връзка с извършване на аварийно-възстановителни работи в помпена станция „Габрица\" от водоснабдителна система „Габрица” от 8.00 часа до 17.00 часа ще е нарушено водоподаването в с. Дренци, с. Страхилица, с. Близнаци и с. Сливак.", "date": "2019.08.14", "title": "Шумен: С нарушено водоподаване ще бъдат селата Дренци, Страхилица, Близнаци и Сливак заради аварийно-възстановителни работи"}
{"url": "http://www.focus-news.net/news/2019/08/14/2689211/pregled-na-mezhdunarodnite-novini-do-600-chasa-agentsiya-fokus.html", "text": "*** \r\n  Повече от хиляда пожарникари за задействани са потушаването на огнените стихии в Гърция, като най-сериозно е положението на разположения северно от столицата Атина гъсто населен остров Евия, където гори природен резерват, съобщава електронното издание на ежедневника  Kathimerini . \r\nСтихията наложи евакуацията на четири населени места и един манастир, а по-късно органът за гражданска защита обяви извънредно положение. На място работят 280 пожарникари, доброволци, войници, шест противопожарни самолета и шест вертолета, заедно с още един хеликоптер, координиращ по въздух усилията за справяне със стихията. \r\nГърция призова Европейската организация за гражданска защита за съдействие. От Хърватия и Италия бяха изпратени четири самолета за противопожарна помощ, обяви премиерът Кириакос Мицотакис, който прекъсна лятната си ваканция и се върна в гръцката столица, за да посети основния координационен център на пожарната служба.  \r\n\"Условията са изключително трудни\", увери Мицотакис, като същевременно благодари на пожарникарите за техните усилия.  \r\nСилните ветрове разпалиха огъня в гъсто залесения резерват, както и още няколко горски пожара. Общо 56 горски пожара избухнаха в цялата страна за 24-часов период между понеделник вечер и вторник. \r\nПовече от 1000 пожарникари са на терен. Съобщава се, че един от тях е пострадал и е транспортиран до болница в Атина.  \r\n\"Най-важното е да няма човешки жертви\", заяви вътрешният министър Такис Теодорикакос в телефонно интервю, излъчено по държавната телевизия.  \r\nДим от огъня на Евия се разсла над Атина. Властите предупредиха хората в засегнатите райони, особено възрастните, малките деца и страдащите от заболявания на дихателните пътища или сърцето, да останат на закрито. \r\nОгънят избухна малко след три часа сутринта местно време (съвпада с българското време), а силните ветрове помогнаха за разпространението му през гъстата борова гора. \r\nНад 300 души от четири села постепенно бяха евакуирани, много от които напуснаха домовете си със собствени превозни средства.  \r\n„Огънят ни хвана в Макримали и трябваше да си тръгнем бързо“, разказва Никос Петру, визирайки едно от селата, за които бе наредено да бъдат евакуирани.  \r\nДруг пожар избухна в северната част на Евия, а 15 пожарникари, хеликоптер и малък самолет работят, за да не се разпространяват пламъците. \r\nДесетки пожарникари, два самолета и хеликоптер се справиха с отделен горски пожар на северния остров Тасос. Друг пожар горя близо до Тива, северозападно от Атина. \r\nПовече от 30 пожарникари бяха задействани за овладяване на огнена стихия в Южна Гърция; от противопожарната служба съобщиха, че тя е поставена под частичен контрол след около час усилия. \r\nорските пожари са често срещани в Гърция през горещите, сухи летни месеци. Властите многократно предупреждават обществеността да не извършва дейности на открито, които може да причинят искри, като заварване, изгаряне на изсъхнали плевели или правене на барбекюта. Парковете и горските територии са затворени в най-рисковите периоди. \r\nМиналата година повече от 100 души загинаха при пожара в Мати, североизточно от Атина, припомня изданието. \r\n \r\n Тереза Герова  \r\n*** \r\n  Силни бури в столицата на Босна и Херцеговина и намалената видимост предизвикаха проблеми в движението в града, включително и във въздушния трафик, предава скопската електронна медия  A1 On . \r\nДва самолета не успяха да кацнат на летището в Сараево и бяха отклонени към Белград и Загреб. Единият от тях е изпълнявал полет от Дубай, а другият - от германския град Щутгарт. \r\nДруга информация за ситуацията в града не се привежда. \r\n \r\n*** \r\n  Служител на Генералното консулство на Украйна в Санкт Петербург е изгонен от Русия в отговор на действията на Киев, заявиха от Министерството на външните работи на Руската Федерация, предава  РИА Новости . \r\n„Още през май 2019 година украинските спецслужби направиха поредна провокация, като без основания обявиха служител на Генералното консулство на Русия в Лвов за persona non grata. Не бяха представени каквито и да е доказателства за извършени от него противозаконни действия, излизащи от рамките на изпълнението на професионалните му задължения, свързани с работата на консулското учреждение“, отбелязват от дипломатическото ведомство. \r\nМВнР свързва факта, че Службата за сигурност на Украйна (СБУ) не е публикувала тази информация три месеца, с „вътрешнополитически игри“ в Киев. \r\nПо-рано във вторник от СБУ заявиха, че служителят на руското Генерално консулство в Лвов е получил информация от местен жител, който бил вербуван през 2014 година. \r\nОтбелязва се, че дипломатът вече е напуснал страната, а украинецът е заподозрян за държавна измяна и е заплашен от 15 години лишаване от свобода. \r\n \r\n \r\n*** \r\n  Италианският сенат във вторник отхвърли искането на лидера на „Лигата“ Матео Салвини за бързо провеждане на вот на недоверие, като вместо това решиха да дадат на премиера Джузепе Конте време до 20 август да разреши кризата, предава  AFP . \r\nМинистърът на вътрешните работи и вицепремиер Матео Салвини поиска гласуването, след като партията му излезе от коалицията с левичарската „Движение 5 Звезди“ миналата седмица, но мнозинството от сенаторите от коалиционния му партньор и опозицията отхвърлиха искането и ще се опитат да формират про-европейско правителство и да избегнат предсрочен вот, на който се очаква „Лигата“ да спечели мнозинство. \r\n \r\n*** \r\n  Правителствата на Франция, Германия, Италия, Великобритания и САЩ излязоха със съвместно комюнике до пресата във вторник, в което обявяват, че са обединени в целта си да доведат до пълна нормализация отношенията между Белград и Прищина чрез всеобхватна, политически устойчиво и правно обвързващо споразумение, което ще допринесе за стабилността в региона, пише електронното издание на прищинския ежедневник  Gazeta Express . \r\nВ съвместното съобщение на посолствата „Квинтата“ (Франция, Германия, Италия, Великобритания и САЩ) в Прищина се отбелязва, че статуквото предотвратява напредъка на Косово и Сърбия по пътя към Европейския съюз и просто не е устойчиво. „След години стагнация, дойде времето най-накрая да се приключат конфликтите от 90-те и да се обезпечи сигурност и проспериращо бъдеще за хората в Косово и Сърбия, като се преговаря на добра воля и се постигне споразумение, което и двете страни могат да подкрепят“, се казва в комюникето. \r\n„Призоваваме Косово и Сърбия да възобновят спешно водения от ЕС диалог и молим двете страни да избягват действия, които биха възпрепятствали окончателното споразумение, което е необходимо за постигането на по-голяма евроатлантическа интеграция и съпътстващите я ползи и на двете страни“, се посочва още в документа. \r\n„Готови сме да увеличим нашата роля в процеса в подкрепа на върховния представител на ЕС, но не можем да го направим, докато и двете страни не изпратят сигнал, че имат желание да постигнат компромис, да премахнат препятствията и да продължат разговорите. За Косово това означава да отмени наложените на Сърбия мита. За Сърбия това означава да спре кампанията за отмяна на признанията срещу Косово. Ние искаме да видим хората в Сърбия и Косово да получат придобивките от трайния мир и да имат възможността да градят собственото си бъдеще. Готови сме да помогнем по всеки възможен начин“, завършва комюникето до пресата. \r\nВ съобщението си посолствата на „Квинтата“ не споменават политическата криза и евентуалните предсрочни избори след остваката на Рамуш Харадинай от поста премиер на Косово. Миналата седмица политическите партии в страната се съгласиха да разпуснат настоящия състав на парламента на 22 август, което е първата стъпка към насрочване на предсрочни избори. \r\n \r\n*** \r\n  Президентът на Франция Еманюел Макрон ще убеждава руския си колега Владимир Путин да възобнови преговорите с Украйна и да обмисли предложенията на новия украински държавен глава Владимир Зеленски, предава Reuters, като се позовава на източник от Елисейския дворец. \r\nПутин пътува до ваканционния имот на Макрон в Южна Франция на 19 август за двустранни преговори преди срещата на върха на Г-7. Британската агенция обяснява, че френският лидер иска да покаже на Москва, че не е изолирана, въпреки че бе изключена от групата на седемте след присъединяването на Крим през 2014 година. \r\nНачело в дневния ред на разговорите ще бъде ситуацията в Украйна, след като новият президент Зеленски на 6 август поиска от руския лидер продължаване на преговорите в „нормандския формат“ във връзка със смъртта на четирима украински военнослужещи в Донбас. \r\n„Продължаваме дискусиите си с президента Путин малко преди Г-7 и интензифицираме усилията си по украинския въпрос в нормандския формат“, заяви представителят на Елисейския дворец пред журналистите. \r\n„Президентът Зеленски направи някои предложения и смятаме, че президентът Путин трябва да отговори окуражаващо“. \r\nТака нареченият „Нормандски формат“ включва Франция, Германия, Украйна и Русия, но лидери не провеждат срещи от октомври 2016 г. \r\n \r\n*** \r\n Германският канцлер Ангела Меркел заяви във вторник, че Берлин взима на сериозно ангажимента на Берлин към НАТО да увеличи още разходите си за отбрана до определената стойност от 2% от брутния вътрешен продукт на фона на постоянните критики на американския президент Доналд Тръмп, предава  Reuters . \r\nМиналия петък посланикът на САЩ в Берлин Ричард Гренел заяви, че нежеланието на Германия да отделя повече средства за отбрана и продължаващата й зависимост от американската армия за отбраната й са „офанзивни“. \r\nВ изказване на мероприятие, организирано от Ostsee Zeitung, Меркел  посочи: „Ние обещахме да постигнем 1,5% до 2024 година“. \r\nКанцлерът поясни още, че в настоящия бюджет е предвидено ново увеличение на военните разходи, които ще ги вдигнат на ниво от 1,41% от БВП до 2020 година. \r\nМеркел обаче посочи, че всъщност Германия не нарушава споразумението за военните разходи на НАТО, подписано по време на срещата на върха в Уелс през 2014 година, тъй като тогава страните-членки са се съгласили да увеличат разходите си за отбрана „към 2%“. \r\n„Така че това означава „в посока към 2%“ и ще продължим да се движим в тази посока и след 2024 година“, добави канцлерът. \r\n  \r\n*** \r\n \r\n  Изтребителите на НАТО са се приближили във вторник над Балтийско море към самолета на министъра на отбраната на Русия Сергей Шойгу за идентификация, съобщиха пред  ТАСС  от пресслужбата на Алианса. \r\n„Самолетите от мисията „въздушна полиция“ (air policing) на НАТО в Балтийско море са вдигнати във въздуха, за да идентифицират самолет, който е летял в близост до въздушното пространство на Алианса. Веднага след провеждането на идентификацията, самолетът се е върнал в базата. НАТО не е имал информация кой е бил на борда на руския самолет“, съобщават от пресслужбата. \r\nПо-рано изтребител F-18 на НАТО се опита да све приближи до самолета на Шойгу над неутралните води на Балтийско море, но е бил отблъснат от руските Су-27. \r\n***", "date": "2019.08.14", "title": "Преглед на международните новини до 6:00 часа (Агенция „Фокус“)"}
{"url": "http://www.focus-news.net/news/2019/08/14/2689256/veliko-tarnovo-v-ednata-lenta-se-osashtestvyava-dvizhenieto-po-patya-mezhdu-selo-polikraishte-i-gorna-oryahovitsa-zaradi-remont.html", "text": "В едната лента се осъществява движението по пътя между село Поликраище и Горна Оряховица заради ремонт. Дейностите са в отсечката от км 4 до км 6+431. Трафикът в района се регулира със знаци и регулировчици, а временната организация е в сила до 30 септември. Това съобщиха за  Радио „Фокус“ – Велико Търново  от  Областно пътно управление. Ограничено е движението на товарни автомобили над 10 тона по пътя Дебелец – Средни колиби – Елена. Причината е намален габарит на пътното платно. В участъка се извършва разширяване, което трябва да приключи до края на август. Обходният маршрут е през Дебелец – Велико Търново – Лясковски кантон – Миндя – Елена и обратно. Ремонтни дейности се извършват и по пътя между Твърдица и Елена. В участъка от км 47+800 до км 48+000 движението се осъществява в една лента поради пропадане на пътното платно и образувало се свлачище. Срокът за укрепването му отново е краят на август. Отворен за движение е Проходът на Републиката, но там остава в сила предупреждението за опасност от падащи камъни. Полицейски служители следят за правилното протичане на движението. Патрули на „Пътна полиция“ има на входовете и изходите на Велико Търново, както и в участъците с концентрация на катастрофи. \r\nЛуиза ТРАНЧЕВА", "date": "2019.08.14", "title": "Велико Търново: В едната лента се осъществява движението по пътя между село Поликраище и Горна Оряховица заради ремонт"}
{"url": "http://www.focus-news.net/news/2019/08/14/2689267/vecher-makedoniya-financial-times-obyavi-sarbiya-za-parva-v-sveta-po-direktni-chuzhdestranni-investitsii.html", "text": "Сърбия е на първо място в света по отношение на директните чуждестранни инвестиции според авторитетното британско издание Finandcial Times, пише македонският вестник  „Вечер“ . \r\n„Решението на Financial Times да обяви Сърбия за световен първенец в привличането на директни чуждестранни инвестиции за втори път в последните три години е резултат от проведените реформи и потвърждение, че Сърбия днес е съвсем друга страна от онази, при властта на сегашната опозиция до 2012 година“, заяви сръбският премиер Ана Бърнабич пред ТАНЮГ. \r\nСпоред класацията за 2019 година, публикувана от ФТ, Сърбия е на върха с индекс от 11,92 точки, което е с 1,33 точки повече от миналата година. \r\nПрез 2018 година Сърбия е привлякла около 107 проекта за СДИ грийнфилд инвестиции през 2018 година, което е с 26 повече от 2017-та, а това е увеличение с близо една трета. \r\n„Сърбия с рейтинг от 11,92 привлича близо 12 пъти чуждестранни директни инвестиции, отколкото може да се очаква от икономика с нейната големина“, се казва в текста. \r\n \r\nПревод и редакция:", "date": "2019.08.14", "title": "„Вечер“ (Македония): Financial Times обяви Сърбия за първа в света по директни чуждестранни инвестиции"}
{"url": "http://www.focus-news.net/news/2019/08/14/2689260/plovdiv-v-asenovgrad-shte-badat-nagradeni-detsa-proslavili-imeto-na-grada.html", "text": "В града ще бъдат наградени деца, прославили Асеновград, съобщиха от пресцентъра на  Община Асеновград . Официалната церемония е от 14.00 часа в зала 305 на Общината. Децата славят името на град Асеновград в различни области на културата, науката, изкуството и спорта.", "date": "2019.08.14", "title": "Пловдив: В Асеновград ще бъдат наградени деца, прославили името на града"}
{"url": "http://www.focus-news.net/news/2019/08/14/2689264/plovdiv-ogranicheno-e-dvizhenieto-na-prevozni-sredstva-s-visochina-nad-4-m-prez-tunelite-po-patya-asenovgrad-narechenski-bani.html", "text": "Ограничено е движението на МПС с височина над 4 м през тунелите по пътя Асеновград – Нареченски бани, съобщи за  Радио „Фокус“ - Пловдив  дежурният в Областно пътно управление. Обходният маршрут е по път III-866 Кричим – Девин. Движението по пътя Плодовитово – Първомай при км 6+832 в района на мост над р. Марица е ограничено за МПС над 5 тона поради намален габарит на пътното платно на стоманения мост на р. Марица. Обходният маршрут е по пътя Стара Загора – Поповица и път І-8 София – Пловдив – Свиленград. Срокът е до 28 декември 2019 г. Движението по пътя Поповица – Болярци е ограничено за МПС над 12 тона поради намален габарит на пътното платно на мост в с. Поповица. Срокът е до 31 декември 2019 г.. Обходният маршрут е по път Поповица – Садово – Кочево – Болярци. Движението по пътя Белица – Загражден – Давидково в участъка от Държавно ловно стопанство „Кормисош“ след с. Белица до границата с област Смолян е ограничено за всички МПС. Срокът е целогодишен. \r\nРемонтни дейности се извършват по пътя Пловдив – Карлово при км 48. Движението се осъществява в платното посока Пловдив поради изграждане на кръстовище при с. Труд. Срокът е до 24 септември 2019 г. Движението по пътя Кричим – Михалково – Девин от км 88+050 до км 103+341 се осъществява с повишено внимание поради обрушване на скална маса. Алтернативният маршрут е по пътя Асеновград – Смолян. Срокът на това ограничение е до 30 ноември 2019 г. \r\nЦветана ТОНЧЕВА", "date": "2019.08.14", "title": "Пловдив: Ограничено е движението на превозни средства с височина над 4 м през тунелите по пътя Асеновград – Нареченски бани"}
{"url": "http://www.focus-news.net/news/2019/08/14/2689266/sliven-remontni-deynosti-se-izvarshvat-po-patya-mezhdu-tvarditsa-i-elena.html", "text": "Няма нововъведени ограничения по пътищата в областта, съобщиха от  Областно пътно управление - Сливен . Пътните настилки са сухи и нормално проходими. Трафикът е интензивен, но без задръствания. По пътя между Твърдица и Елена в отсечката от км 47+800 до км 48+000 има пропадане на пътното платно и се извършват ремонтни дейности, които трябва да приключат до 31 август. Затворени за тежкотоварни автомобили над 10 тона са проходите Твърдишки и Вратник. Котленският проход е отворен за всички превозни средства. Опасност от падащи камъни има по пътя Сливен – Ичера – Градец. По път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 тона поради намалена носимоспособност на мостово съоръжение на км 10+868. Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 тона поради намалена носимоспособност на пътното тяло в участъка на област Бургас. Срокът на двата ремонта е удължен до края на август.", "date": "2019.08.14", "title": "Сливен: Ремонтни дейности се извършват по пътя между Твърдица и Елена"}
{"url": "http://www.focus-news.net/news/2019/08/14/2689270/blagoevgrad-dvizhenieto-po-patya-yurukovo-drangovo-se-osashtestvyava-v-edna-lenta-poradi-remont-na-avtomatichno-ustroystvo-za-patniya-trafik.html", "text": "Движението по второкласен път 84 Юруково – Дрангово при км 87+500 се осъществява в една лента поради ремонт на автоматично устройство, записващо пътния трафик. Това съобщиха за  Радио „Фокус“ – Пирин  от Областно пътно управление – Благоевград. Участъкът е сигнализиран с пътни знаци до 15 август. Движението по третокласен път IІІ-106 Зелен дол – Селище при км 5+980 се осъществява в една лента поради ремонт на автоматично устройство записващо пътния трафик. Участъкът е сигнализиран с пътни знаци, а срокът е до края на деня. В областта няма въведени нови ограничения за преминаването на леки и товарни автомобили. Трафикът по автомагистрала „Струма“, главен път Е-79 и по второкласен път Симитли – Гоце Делчев е натоварен. През нощта не са регистрирани тежки пътни инциденти. \r\nЛивия НИНОВА", "date": "2019.08.14", "title": "Благоевград: Движението по пътя Юруково – Дрангово се осъществява в една лента поради ремонт на автоматично устройство за пътния трафик"}
{"url": "http://www.focus-news.net/news/2019/08/14/2689271/burgas-74-godishen-mazh-se-e-udavil-v-moreto-kray-chernomorets.html", "text": "74-годишен мъж се е удавил в морето край Черноморец. Това съобщиха от  ОДМВР - Бургас . Сигналът е подаден на 13 август т.г. около 17.05 часа в Районно управление - Созопол. Съобщено е за давещ се мъж, изваден от морето на плажа на к-г Черноморец край Черноморец. Установено е, че това е 74-годишен мъж от Черноморец, който въпреки предприетите реанимационни действия, е починал. Смъртта на мъжа е констатирана от екип на Центъра за спешна медицинска помощ.", "date": "2019.08.14", "title": "Бургас: 74-годишен мъж се е удавил в морето край Черноморец"}
{"url": "http://www.focus-news.net/news/2019/08/14/2689261/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-15-avgust.html", "text": "„Софийска вода” временно ще прекъсне водоснабдяването в някои части на столицата на 15 август. Това съобщиха от пресцентъра на  дружеството . \r\nВъв връзка с изграждане на ново водопроводно отклонение на ул. „Константин Стоилов“ 51 в жк. „Банишора“ се налага спиране на водоподаването от 09.00 до 19.30 часа на клиентите на „Софийска вода”, живеещи в района на: ул. „Панагюрище“ от ул. „Дунав“ до ул. „Константин Стоилов“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Панагюрище“ 36. \r\nВъв връзка с изпълнение на строително-монтажни работи на ул. „Живко Николов“ 13 в кв. „Подуяне” се налага спиране на водоподаването от 10.00 до 17.00 часа на клиентите на „Софийска вода”, живеещи в района на: ул. „Живко Николов\" от ул. „Кобилино бранище\" до ул. „Марагидик\". При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Марагидик“ на ъгъла  с  ул. „Живко Николов“. \r\nВъв връзка с изпълнение на реконструкция на уличен водопровод по ул. „Ангел Маджаров“ в кв. „Челопечене“ се налага спиране на водоподаването от 09.00 до 21.00 часа на клиентите на „Софийска вода”, живеещи в района на: кв. „Челопечене“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: площада на кв. „Челопечене“. След възстановяване на водоснабдяването е възможно временно повишаване  мътността на водата. \r\nВъв връзка с подмяна на сградно водопроводно отклонение на ул. „Първа българска армия“ 103 в кв. „Орландовци“ се налага спиране на водоподаването от 09.00 до 19.00 часа на клиентите на „Софийска вода”, живеещи в района на: ул. „Първа българска армия“ от ул. „Знаме на труда\" до ул. „Мара Бунева\". При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Първа българска армия“ 103 \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2019.08.14", "title": "„Софийска вода” временно ще прекъсне водоснабдяването в някои части на столицата на 15 август"}
{"url": "http://www.focus-news.net/news/2019/08/14/2689273/kyustendil-dvizhenieto-po-patya-smolichano-pelatikovo-ot-km-10-do-km-14-e-ogranicheno-za-tovarni-avtomobili-nad-35-tona-poradi-propadane-na-chast-ot-patnoto-platno.html", "text": "Нормално се осъществява движението по автомагистрала „Струма“ и главен път Е-79. Това съобщиха за  Радио „Фокус“ – Пирин  от Областно пътно управление – Кюстендил. Движението по третокласен път Смоличано – Пелатиково от км 10 до км 14 е ограничено за товарни автомобили над 3.5 тона поради пропадане на част от пътното платно при км 10+650, км 11+720, км 12+830 и км 13+360. Сигнализирано е с пътни знаци и е въведен обходен маршрут през Згурово – Неделкова Гращица – Невестино – Друмохар – Ваксево и обратно за срок до 30 септември. Ремонтни дейности се извършват по второкласен път 62 Дупница – Клисура от км 42+263 до км 59+071. Там преминаването се осъществява в една лента на отделни участъци поради рехабилитация пътното платно до 17 септември. По същия път, но в района на град Дупница, движението е в една лента при км 42+936 поради ремонтни дейности на мостово съоръжение над река Тополница. Участъкът е сигнализиран с пътни знаци и светофарна уредба до 17 септември. Освен това преминаването по третокласен път 107 Пастра – Рилски манастир от км 27+575 до км 27+825 в участък от 250 метра се осъществява в една лента поради аварийно-възстановителни дейности за преодоляване на падащи камъни. Движението в района се регулира от светофарна уредба и при необходимост от сигналисти до края на месец август. Движението по и по третокласен път 623 Бобов дол – Мало село в село Мламолово от км 10+407 до км 10+545 се осъществява в една лента поради изграждане на анкерна стомано-бетонова стена. Движението се регулира чрез светофарна уредба до 19 януари 2020 г. \r\nЛивия НИНОВА", "date": "2019.08.14", "title": "Кюстендил: Движението по пътя Смоличано – Пелатиково от км 10 до км 14 е ограничено за товарни автомобили над 3.5 тона поради пропадане на част от пътното платно"}
{"url": "http://www.focus-news.net/news/2019/08/14/2689265/pregled-na-osnovnite-temi-v-burgaskiya-pechat.html", "text": "„С обществена поръчка. Търсят кой да оборудва порта в Крайморие“ е водещото заглавие и тема на деня във вестник  „Черноморски фар“ . „Стойността е 90 000 лева без ДДС“ и „200 лева на година за място ще плащат рибарите там“ са подзаглавията на статията. Желаещите да участват в обществената поръчка могат да подават документи до 9-и септември, а отварянето на офертите е насрочено за 10-и септември. „Отложиха делото срещу рецидивист, обрал възрастна бургазлийка“ е друга тема от първите страници на ежедневника. „Ради Караколев заплашил и с убийство 90-годишната Иванка“ е подзаглавието на статията. Случаят е от 7 октомври 2017 година, когато мъжът нахлул в дома на 90-годишната Иванка Овчарова в комплекс „Лазур“. Той отнел пари от жената, като я смразил с думите, че няма да излезе жива от дома си. „Десетки се забавляваха на Атанасовско езеро“ четем още във вестника. Десетки малки и големи приятели на езерото се събраха за 39-ия рожден ден на резерват „Атанасовско езеро“. Част от тях се включиха в арт пърформанса на лугата и под вещото ръководство на Петя Стойкова и Мариана Сърбова заснеха специфични движения в пурпурните води под залязващите лъчи на слънцето. В страницата „Общество“ е поместена темата: „Бургазлии с увреждания отново ползват почасови асистенти“. „След кратко прекъсване социалната услуга отново е активна, благодарение на нов проект на „Социален център – Бургас“ пояснява материалът.", "date": "2019.08.14", "title": "Преглед на основните теми в бургаския печат"}
{"url": "http://www.focus-news.net/news/2019/08/14/2689268/burgas-49-godishna-zhena-e-zadarzhana-za-krazhba-na-pari-ot-kutiya-za-dareniya-v-zavedenie-v-morskata-gradina.html", "text": "49-годишна жена от Бургас е задържана за кражба на пари от кутия за дарения в заведение в Морската градина. Това съобщиха от  ОДМВР - Бургас . В резултат на полицейските действия на служители от Пето Районно управление – Бургас е задържана извършителката, която многократно посещавала заведението. Тя е извършила кражбата на сумата от 500 лв. на 7 август от кутия за дарения за дете със специфично заболяване, поставена в заведението. Задържаната е направила пълни самопризнания. Тя е арестувана с полицейска заповед за срок до 24 часа. Работата по случая продължава от служители на Пето Районно управление – Бургас.", "date": "2019.08.14", "title": "Бургас: 49-годишна жена е задържана за кражба на пари от кутия за дарения в заведение в Морската градина"}
{"url": "http://www.focus-news.net/news/2019/08/14/2689269/sliven-zapochvat-proverki-za-nereglamentirano-izhvarlyane-na-zhivotinski-otpadatsi.html", "text": "В землищата на населените места в Сливенска област започват обходи, за да се установи дали има нерегламентирано изхвърляне на животински отпадъци. Това съобщиха от  Областна администрация – Сливен . Проверките ще бъдат организирани от кметовете на четирите общини в областта – Сливен, Нова Загора, Котел и Твърдица, съгласно писмо на областния управител Чавдар Божурски, в което са указани мерките. Писмото е адресирано още до директорите на ОДБХ, ОД на МВР, РДГ, „Напоителни системи” ЕАД. \r\nОбходите ще се извършват със съдействието на служители на МВР. При констатиране на животински отпадъци кметовете и кметските наместници трябва незабавно да информират общинските епизоотични комисии. Откритите отпадъци ще бъдат транспортирани до определените за загробване площадки на територията на всяка община. При невъзможност това да стане, загробването ще се извършва на място. ОДБХ ще извърши дезинфекция срещу разпространението на зарази. \r\nСъс същото писмо областният управител изисква до 12.00 часа на 16 август информация от общинските кметове за резултатите от извършените проверки и предприетите мерки. \r\nЗасиленият контрол се налага заради появилите се през последните дни сигнали за нерегламентирано изхвърляне на животински отпадъци в района на някои населени места, след умъртвяването на домашните прасета в 20-километровата зона около промишлените свинеферми в областта.", "date": "2019.08.14", "title": "Сливен: Започват проверки за нерегламентирано изхвърляне на животински отпадъци"}
{"url": "http://www.focus-news.net/news/2019/08/14/2689272/pazardzhik-katastrofa-mezhdu-mikrobus-i-velosipedist-e-stanala-na-bul-stefan-karadzha-pri-grobishtniya-park.html", "text": "Катастрофа между микробус и велосипедист е станала на бул. „Стефан Караджа“ в района на гробищния парк в Пазарджик, предаде репортер на  Радио „Фокус“ – Пазарджик . На място има полицейски патрули, които регулират натоварения трафик в този участък, както и екип на Спешна помощ. Има пострадали.  \r\nОчаквайте подробности.", "date": "2019.08.14", "title": "Пазарджик: Катастрофа между микробус и велосипедист е станала на бул. „Стефан Караджа“ при гробищния парк"}
{"url": "http://www.focus-news.net/news/2019/08/14/2689278/pregled-na-osnovnite-temi-v-dobrudzhanskiya-pechat.html", "text": "„10-километрова буферна зона около свинефермите“, съобщава на първа страница вестник  „Добруджанска трибуна“ . Забраната за навлизане в периметъра е на областния управител на Добрич, който заради протестите на билкари и събирачи на трюфели е редуцирал наполовина буферната зона, което ще ограничи разпространението на африканска чума по свинете. Решението е взето на редовното заседание на Областната епизоотична комисия в Добрич. „Потвърдиха ареста на баща и син – добричлии, наркопласьори“, съобщава изданието. У Алтън и Росен са намерени различни видове дрога. Младият рецидивист е задържан да шофира под влияние на упойващи вещества. В две отделни съдебни заседания състав на Варненския Апелативен съд е потвърдил първоначалния арест на Алтън затова че на трети август тази година в случая с Росен, като помагач, е придобил и държал с цел разпространение високорискови наркотични вещества – кокаин, метаамфетамин, амфетамин и марихуана. Информацията е на пресслужбата на Апелативния съд във Варна. В рубриката „Новини“ – „806 проверки извърши горското за седмица“. Инспектирани са 151 сечища, 215 превозни средства, 366 ловци, 5 риболовци и 69 физически лица. Съставени са девет акта. В Държавно горско стопанство - Генерал Тошево са направени 166 проверки. „Детските ясли в Добрич имат нови катерушки и пейки“, съобщава изданието. В дворовете на 6-те сгради на яслите вече са монтирани съоръжения за игра. Инвестицията е съвместна на Община Добрич и един от мобилните оператори. Яслените групи, в които са отглеждат децата в добруджанския град, са 22. От спортната страница – „“На подготвителен лагер в Сливен са юношите до 15 години“. Добруджанци са загубили първата приятелска среща от планираните три под Сините камъни. Юношеският тим на Футболен клуб „Добруджа“, който ще участва в елитната група на България до 15 години на 21 август в Сливен, вече е там. Срещата се осъществява по програмата за развитие на детско-юношеския футбол и се реализира съвместно с Българския футболен съюз и Министерство на младежта и спорта. Първенството на елитната група по футбол до 15 години започва на 24 август.", "date": "2019.08.14", "title": "Преглед на основните теми в добруджанския печат"}
{"url": "http://www.focus-news.net/news/2019/08/14/2689276/pregled-na-osnovnite-temi-vav-velikotarnovskiya-pechat.html", "text": "„Започна ремонтът на шест улици във Велико Търново“ е заглавие на първа страница на областния всекидневник  „Янтра ДНЕС” . Започна дългоочакваният ремонт на уличната мрежа в кв. „Картала“ във Велико Търново. С нова настилка ще се сдобият пет улици, както и още една отсечка, но в друга жилищна част на града. „Оперната звезда Христофор Йонов се снима в исторически филм“, пише още вестникът. Оперната звезда Христофор Йонов участва като актьор и консултант по оръжията във филма „Смутни времена“, който се снима в Родопите по епоса на Вера Мутафчиева. „Разследват полицаи, обвинен, че е крал овце“ е новина от криминалната хроника. Страница пета ни разказва за болестите, които може да ни причини климатикът. В раздел „Любопитно“ има материал, който дава отговор на въпроса „Защо толкова много хора мразят Меган Маркъл“. „Дублиращият отбор на „Етър ВТ“ загуби от „Лозен 2006“ Сухиндол“ е новина от спортните страници.  \r\n„Ново село и Балван на бунт срещу ВиК, при 40-градусови жеги с дни нямат вода“ е заглавие от другия областен ежедневник  „Борба“ . В близо 40-градусови жеги над 1000 постоянни жители и временно пребиваващи в Ново село и Балван седят с дни на сухо. В момента тече организация за гражданско неподчинение пред административната сграда на „ВиК Йовковци“ във Велико Търново, в което се включват и кметовете, информира управникът на Ново село Христо Христов. „Пакистанецът Вахит доведе дъщеря си Самара да види красотата на Еленския Балкан“ е друга новина от днес. В разгара на туристическия сезон това лято все повече чужденци избират за своята почивка Еленския Балкан. Преди броени дни в статистиката на посещенията се вписа и първият пакистанец. „Дават под наем шестетажен хотел за 2000 лв. във Велико Търново, вече пета година няма кандидати“, пише още „Борба“, а статията разказва за един от най-старите хотели в центъра на града, който е празен от доста време и за причините за това. „Действащ полицаи превозвал коне в бус, нищят и кражба на три овце“ е новина от криминалната хроника. В областния ежедневник ще намерите и материал за новия началник на НВУ, който встъпва официално в длъжност днес.", "date": "2019.08.14", "title": "Преглед на основните теми във великотърновския печат"}
{"url": "http://www.focus-news.net/news/2019/08/14/2689279/gabrovo-ogranicheno-e-dvizhenieto-na-avtomobili-s-shirina-nad-33-metra-po-patya-mezhdu-selata-kormyansko-i-malak-varshets.html", "text": "Ограничено е движението на автомобили с ширина над 3.3 метра по пътя между селата Кормянско и Малък Вършец. Причината е стеснен участък при моста над река Крапец. На мястото е поставена необходимата сигнализация. От Областно пътно управление – Габрово съобщиха за  Радио „Фокус“ – Велико Търново , че реконструкцията на пътя ще продължи до края на месеца. Обходният маршрут е по път III–401 Граница Ловеч – Кормянско - Малки Вършец за ППС над 3.30 м при км 46+800 по общински път до III–403 в село Малки Вършец. Условията за пътуване в региона са нормални. Трафикът към този час е натоварен. Времето е ясно и слънчево, настилките – сухи. Отворен за движение е проходът Шипка, но там остава в сила забраната за товарни автомобили над 12 тона. Не се допуска преминаване на ТИР-ове над 10 тона по пътя между Крамолин и Велико Търново. Причината е намален габарит на пътното тяло при км 26+444. Свлачище затруднява движението по пътя Габрово – Стоманеците. При км 7+060 се има пропаднал участък на асфалтова настилка. Една от лентите за движение е стеснена, като е поставена необходимата сигнализация. Движението по път III-6072 Селище – Стоките при км 11+675 трябва да се осъществява с повишено внимание поради пропаднал участък на асфалтовата настилка. Поставена е необходимата сигнализация. Срокът за укрепването е до края на август. \r\nЛуиза ТРАНЧЕВА", "date": "2019.08.14", "title": "Габрово: Ограничено е движението на автомобили с ширина над 3.3 метра по пътя между селата Кормянско и Малък Вършец"}
{"url": "http://www.focus-news.net/news/2019/08/14/2689277/burgas-38-godishen-mazh-e-zaginal-sled-kato-e-blasnat-ot-vlak-na-zhp-gara-tserkovski.html", "text": "38-годишен мъж е загинал, след като е блъснат от влак на жп гара – Церковски. Това съобщиха от  ОДМВР - Бургас . Сигналът за инцидента е подаден около 03.10 часа тази сутрин в Районно управление – Карнобат. Съобщено е за инцидент в района на жп гара – Церковски, при който влакът от Пловдив за Варна блъска вървящ по жп линията мъж, който загива на място. Установено е, че това е 38-годишен мъж от с. Айдемир, област Силистра. Извършен оглед на местопроизшествието, като влакът е закъснял над три часа. Тялото на загиналия е откарано за аутопсия в отделение „Съдебна медицина“ към УМБАЛ – Бургас. По случая в Районно управление – Карнобат е образувано досъдебно производство.", "date": "2019.08.14", "title": "Бургас: 38-годишен мъж е загинал, след като е блъснат от влак на жп гара – Церковски"}
{"url": "http://www.focus-news.net/news/2019/08/14/2689283/vidin-nivoto-na-reka-dunav-se-e-ponizhilo-s-22-sm-kray-novo-selo-za-poslednoto-denonoshtie.html", "text": "Нивото на Дунав в началото на българския участък на реката при Ново село за последното денонощие се е понижило с 22 см и водният стоеж е 103 см, съобщиха от местната  Хидрометеорологична станция . Нивото на реката край Видин е 166 см, понижението за последното денонощие е от 13 см. Край Лом през последното денонощие е измерено понижение от 10 см и водният стоеж е 192 см. Нивото на реката край Оряхово е 86 см, там е регистрирано понижение за последното денонощие от 7 см. Температурата на водата край Ново село е 26.4 градуса, край Оряхово е 27.7 градуса.", "date": "2019.08.14", "title": "Видин: Нивото на река Дунав се е понижило с 22 см край Ново село за последното денонощие"}
{"url": "http://www.focus-news.net/news/2019/08/14/2689280/burgas-natsionalnoto-turne-v-podkrepa-na-kampaniyata-rodi-dete-v-balgariya-shte-gostuva-v-pomorie-na-15-avgust.html", "text": "Националното турне в подкрепа на кампанията „Роди дете в България” ще гостува в Поморие на светлия християнски празник Успение Богородично (15 август 2019 г.). Това съобщиха от пресцентъра на  Община Поморие . Теди Кацарова, Дичо и Бенд са подготвили прекрасен концерт, който ще зарадва публиката в 20.30 часа на външната сцена на НЧ  „Просвета 1888”. Фондация „Мечта за дете” осигурява безплатно консултиране на двойки с репродуктивни проблеми и разработва проекти за набиране на средства. Чрез националното турне фондацията дава гласност на емоционалните и социални травми, съпътстващи безплодието и начините за тяхното преодоляване.", "date": "2019.08.14", "title": "Бургас: Националното турне в подкрепа на кампанията „Роди дете в България” ще гостува в Поморие на 15 август"}
{"url": "http://www.focus-news.net/news/2019/08/14/2689274/pss-dobri-sa-usloviyata-za-turizam-v-planinite.html", "text": "Добри са условията за туризъм в планините. Това съобщиха за  Агенция „Фокус“  от  Планинската спасителна служба (ПСС) към Българския червен кръст (БЧК) . По билото на Стара планина има умерен вятър, но в останалата част от планините е слънчево и тихо. Температурите са от 14 до 20 градуса. Работят съоръженията на курортите, освен това на Витоша. Информация за обстановката в планините може да намерите на  . \r\nТелефоните на ПСС са: 02/ 9632000 и 088 1470", "date": "2019.08.14", "title": "ПСС: Добри са условията за туризъм в планините"}
{"url": "http://www.focus-news.net/news/2019/08/14/2689281/ria-novosti-natovskiyat-iztrebitel-koyto-se-priblizhi-do-samoleta-na-shoygu-e-bil-ispanski.html", "text": "Изтребителят F-18, който се опита да се приближи до самолета на министъра на отбраната на Русия Сергей Шойгу над неутралните води на Балтийско море, принадлежи на военновъздушните сили (ВВС) на Испания, съобщи вестник ABC, предава  РИА Новости . \r\nТой влиза в състава на мисията на НАТО по патрулиране на въздушното пространство на прибалтийските страни. \r\nОбщо Мадрид е изпратил в региона пет изтребителя F-18 заедно със 140 души обслужващ персонал. Испанският контингент е базиран в литовския град Шяуляе и ще бъде в Прибалтика до края на август. В момента мисията на НАТО по патрулиране е предоставена на ВВС на Испания, Великобритания и Унгария. \r\nКакто съобщиха по-рано от Министерството на отбраната на Русия, инцидентът се е случил, когато самолетът с министъра е летял с ескорт от два изтребителя Су-27 от Балтийския флот от Калининград към Москва. Към самолета на Шойгу се е опитал да се приближи F-18, но пилотите на руските изтребители са отблъснали натовския самолет и не са му позволили да се доближи повече. \r\n \r\nПревод и редакция:", "date": "2019.08.14", "title": "РИА Новости: НАТОвският изтребител, който се приближи до самолета на Шойгу, е бил испански"}
{"url": "http://www.focus-news.net/news/2019/08/14/2689286/dobrich-izlozhba-savremenno-britansko-izkustvo-predstavyat-v-hudozhestvenata-galeriya.html", "text": "Изложба „Съвременно британско изкуство“ представят в Художествената галерия, предаде кореспондентът на  Радио „Фокус” – Варна . Колекцията на „Американска фондация за България“ представя автори от различни поколения на британската поп-арт сцена, допринесли за утвърждаването на високия престиж на поп-арта, постмодерната живопис и графика в Обединеното кралство. От колекцията на фондацията са подбрани 27 оригинални произведения - на сър Питър Блейк, Деймиън Хърст, Браян Ино, Марк Куин и братята Конър, в които са използвани както графични, така и смесени дигитални и живописни техники. Постоянно променящият се сър Питър Блейк, живописец и колажист, се прочува с обложката за албума на Бийтълс „Sgt. Pepper's Lonely Hearts Club Band“, която и до днес остава най-известната му творба. Интересът към образите от поп-културата е в центъра на цялото му творчество. В края на 50-те години Блейк става един от най-известните британски поп артисти. Неговите картини от това време включват изображения от реклами и развлечения в музикалната зала, често колажирани. За заслугите си към изкуството през 2002 г. Питър Блейк е посветен в рицарско звание. Теоретикът, шок-концептуалист и натурфилософ Деймиън Хърст е част от групата „Млади британски художници“, формирала се като културен феномен след поредица от изложби в изоставени лондонски складове. В изложбата могат да се видят част от прочутите му „Точки“, едни от най-тиражираните и продавани произведения на съвременен автор. Първите големи структури от цветни точки се появяват още на изложбата „Freeze“ (6 август 1988 - 29 септември 1988), версия на творба, изпълнена на ръка две години по-рано и без специфичната геометрична прецизност, която ще отличава всички точкови работи занапред. Естетът провокатор Марк Куйн работи в областта на скулптурата, инсталацията и живописта. През 1991 г. името му придобива световна известност със скулптурния автопортрет Self, за който използва 4,5 литра от собствената си замразена кръв. Куин работи с различни материали - мрамор, олово и злато, експериментира с лед, кръв или стъкло, цветя и растения, замразени в силиций, които включва в арт инсталации. Привлечен е от човешкото око и прави серия мащабни снимки на човешки очи под общото заглавие „Ирис“. Става част от движението т. нар. „млади британски художници“, въпреки че не е участвал в изложбата „Freeze“ през 1988 г. Създателят на „амбиентния жанр“ Браян Ино е носител на титлата Royal Designer for Industry от Кралската академия на Великобритания. Наред с легендарната си музикална кариера той експериментира и във визуалните изкуства, като създава светлинни инсталации, чрез които „размества границите“. През 2016 г. Ино открива изложба в Лондон и едновременно с нея издава своя студиен албум „Корабът“. В своите визуални творби от 2016 г. Ино използва средства, кореспондиращи с абстрактните звуци в музиката на „Корабът“. Работите му от 2017 г. са своеобразно продължение на тази тенденция. Творческият тандем Майк Снели и Джеймс Голдинг, придобили популярност като Конър Брадърс, e сред водещите представители на съвременната британска поп-арт сцена. Братята Конър се вдъхновяват от кориците на някогашните любовни романи с лек еротичен привкус, като ги „превеждат“ на съвременен език чрез ироничните си бележки, разкриващи абсурдността на налаганите от тях социални модели. Те излизат на арт сцената, представяйки се в началото за близнаци от САЩ - Франклин и Брендън, възпитани в общността на псевдохристиянски култ в Америка, наречен „Семейството“, През октомври 2014 г. творците признават, че тази история е напълно измислена и зад артистичния псевдоним Конър Брадърс всъщност стоят арт дилърите Майк Снели и Джеймс Голдинг. Официалното откриване на изложбата е утре – 15 август от 17.30 часа в Зала 1. Изложбата ще продължи до 5 септември. \r\nЖулиета НИКОЛОВА", "date": "2019.08.14", "title": "Добрич: Изложба „Съвременно британско изкуство“ представят в Художествената галерия"}
{"url": "http://www.focus-news.net/news/2019/08/14/2689288/pazardzhik-60-godishna-zhena-e-postradala-pri-katastrofata-mezhdu-mikrobus-i-velosiped-kray-grobishtniya-park.html", "text": "60-годишна жена е пострадала при катастрофата между микробус и велосипед край гробищния парк, съобщиха от  ОД МВР - Пазарджик . Сигналът е подаден тази сутрин. Съобщено е за инцидент на кръстовище между улиците „Стефан Караджа“ и „Свобода“ в Пазарджик. Жена на 58 г. от Пазарджик е управлявала микробус, на завой наляво е отнела предимството на велосипедистка от село Пищигово и е последвал удар. Пострадалата е на 60 години и е транспортирана в МБАЛ - Пазарджик, където лекари ще изясняват какви травми са получени при удара. На мястото има автопатрул на „Пътна полиция“, който регулира движението.", "date": "2019.08.14", "title": "Пазарджик: 60-годишна жена е пострадала при катастрофата между микробус и велосипед край гробищния парк"}
{"url": "http://www.focus-news.net/news/2019/08/14/2689287/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Председателят на Камарата на общините Джон Бекроу настоя, че ще се „бори докрай“, за да предотврати спиране на дейността на парламента от премиера Борис Джонсън, който се надява по този начин да изпълни волята на британците за излизане от Европейския съюз, изразена на референдума преди повече от три години, пише вестник  London Evening Standard . \r\nДумите на Бекроу са най-силният сигнал досега, че е готов да се намеси лично, за да предотврати спиране на дейността на парламента. \r\nТой „вярва силно“, че Общините трябва да имат думата и депутатите трябва да продължат да заседават и дебатират по въпроса с наближаването на поредния краен срок за Брекзит на 31 октомври. \r\n„И ако има опит за заобикаляне, или, да не дава Господ, затваряне на парламента, това е анатема за мен“, заяви Бекроу. \r\n„Ще се боря до последния си дъх, за да предотвратя това. Не можем да имаме ситуация, в която дейността на парламента е спряна. Ние сме демократично общество и парламентът ще бъде чут“, обясни председателят на Камарата на общините. \r\nПрез юни той предупреди тогавашните претенденти за поста председател на Консервативната партия, че спирането на дейността на парламента не е опция. \r\nДепутатите, които не искат да признаят резултатите от референдума се опитват да намерят парламентарен механизъм, за да блокират излизането на Великобритания от Европейския съюз на 31 октомври или по-късно. \r\nВъв вторник стана ясно, че плановете на Джонсън за Брекзит могат да бъдат осуетени следващия месец, когато съдът ще вземе решение по бързата процедура, дали той може да затвори Камарата на общините. \r\nСъдия в Единбург се съгласи да разгледа искането на противниците на Брекзит, включително 70 депутати. \r\n*** \r\n  Германският канцлер Ангела Меркел заяви, че се надява в учебниците по история за нея да пише само едно нещо: „Опита се“, пише европейската редакция на  Politico . \r\nПо време на мероприятие на местното издание Ostsee Zeitung, дългогодишният германски лидер бе запитана какво се надява децата да четат за нея в учебниците по история след 50 години. \r\nСлед като помисли над въпроса няколко секунди, Меркел отговори с усмивка „Тя се опита“. \r\nПубликата в северния крайбрежен град Щралзунд се засмя и аплодира в отговор. \r\nМеркел обяви в края на миналата година, че няма да търси преизбиране, когато мандатът й приключи през 2021 г. С 14 години мандат тя е един от най-дълго служещите канцлери в Германия, като ръководи страната през световната финансова криза през 2008 г. и бежанската криза през 2015 г., която предизвика загуба на подкрепа към нея на фона на противопоставянето на политиката й на отворени врати. \r\nПо време на събитието във вторник Меркел беше попитана и какво планира да направи, когато напусне поста си, и тя повтори, че няма планове да продължи в активната политика. \r\n\"Ще остана политическа личност, но няма да имам активна политическа длъжност\", каза тя. \r\nМеркел уточни, че това включва и кариера на европейско ниво, където позициите „вече са разпределени“. \r\n*** \r\n  Повече от една седмица, след като Кока Кола започна медийна кампания, рекламираща педерастията в Унгария, тя продължава да е начело в дневния ред в страната. През почивните дни бе проведена демонстрация от неправителствени организации (НПО), а в понеделник протестиращи се опитаха да блокират завода на компанията в Дунахарашти, пише електронното издание  Hungary Today . \r\nВ неделя няколкостотин души, организирани от 230 НПО-та, участваха в демонстрация в Будапеща в подкрепа на рекламната кампания на Кока Кола и „в протест срещу проправителствените пропагандни медии“, които „нападат хората в неравностойно положение (сексуалните малцинства и инвалидите) в отговор на постерите на Кока Кола „Love is Love”. \r\nОт друга страна, десният Ми Хазанк продължава да демонстрира срещу Кока Кола. След акцията в четвъртък, когато Ласло Тороцкай театрално изля бутилка от напитката върху асфалта пред офисите на компанията и обяви бойкот, в понеделник сутринта малка група, водена от вицепрезидента на партията Елд Нодак, се опита да блокира влизането и излизането от фабриката в Дунахарасти. Те също така окачиха голям банер с надпис „Какво следва? Педофилия? С #LOVEISLOVE? върху нея“. \r\nНовак, наред с други неща, заяви пред Index, че на гейовете трябва да се помага, вместо те да бъдат насърчавани да бъдат горди от себе си и да им се дават повече права. Според него, да си педераст е „да имаш злокачествен тумор“, за което трябва да се помогне, като добави, че обратните трябва да разберат, че това не е нормално. \r\nДокато Кока Кола обеща да предприеме правни стъпки, от Ми Хазанк също настояха, че ще продължат протестите. \r\nВъв вторник на входа на Сегет дясната партия протестира срещу фестивала на американските производители на безалкохолни напитки, раздавайки стикери и листовки. Кока Кола е сложила етикети с цвят на дъгата за бутилките си, продавани на фестивалните площадки. \r\n Дуро Дора, заместник-лидер на Ми Хазанк, настоя, че не само Кока Кола, но и правителството е виновно „за настоящата ситуация“, като се аргументира, че то е избрало Кока-Кола за свой първи стратегически партньор, давайки й специални привилегии, като правото на временна оценка на данъчните закони. \r\n„Ако правителството беше сериозно за спирането на хомосексуалната пропаганда, то има възможност, например, да отнеме привилегиите, предоставени от споразумението за стратегическо партньорство“, заяви тя, като добави, че вместо това Кока Кола трябва да организира кампания, насочена към здравето.", "date": "2019.08.14", "title": "Преглед на някои от основните теми в европейския печат ( Агенция „Фокус“ )"}
{"url": "http://www.focus-news.net/news/2019/08/14/2689284/vidin-intenziven-e-trafikat-na-gkpp-dunav-most-2-rabotyat-vsichki-gisheta-na-punkta.html", "text": "Интензивен е трафикът на ГКПП „Дунав мост 2“, работят всички гишета на пункта . Това съобщиха за  Радио „Фокус“ – Видин  от пункта. На другите два гранични пункта в областта –„ Връшка чука“ и „Брегово“,  трафикът е спокоен и няма образувани опашки от чакащи автомобили.  \r\nПроходими са пътищата във Видинска област, пътните настилки са сухи. Натоварен е трафикът по главен път Е-79 в посока ГКПП „Дунав мост 2“, като пътуват предимно тежкотоварни автомобили. Най-много автомобили се движат в участъка Видин – Дунавци. Остава затворен за автомобили над 12 тона проходът Петрохан, обиколният маршрут е през гр. Своге. Движението по път III-1413 Грамада – Синаговци е ограничено за автомобили над 12 тона поради свлачище. Срокът е до 30 август 2019 г. \r\nВъв Видин трафикът е засилен на входно-изходните артерии на града, в централната градска част и по бул. „Панония“. \r\nАнна ЛОЗАНОВА", "date": "2019.08.14", "title": "Видин: Интензивен е трафикът на ГКПП „Дунав мост 2“, работят всички гишета на пункта"}
{"url": "http://www.focus-news.net/news/2019/08/14/2689289/mvr-edin-chovek-e-zaginal-a-31-sa-postradali-pri-katastrofi-v-stranata-prez-izminaloto-denonoshtie.html", "text": "Един човек е загинал, а 31 са пострадали при катастрофи в страната през изминалото денонощие. Това съобщиха от пресцентъра на  МВР . Общо в страната са станали 28 тежки пътнотранспортни произшествия. В София са регистрирани 35 леки и 8 тежки катастрофи, при които са пострадали 10 души.", "date": "2019.08.14", "title": "МВР: Един човек е загинал, а 31 са пострадали при катастрофи в страната през изминалото денонощие"}
{"url": "http://www.focus-news.net/news/2019/08/14/2689291/vratsa-82-godishen-mazh-e-stanal-zhertva-na-izmama-sas-sumata-ot-5-000-lv.html", "text": "82-годишен мъж е станал жертва на измама със сумата от 5 000 лв. Това съобщиха от  ОДМВР - Враца . Сигналът е подаден на 13 август 2019 г. в 21.20 часа в РУ - Враца. Съобщено е, че на същата дата неизвестно лице въвело в заблуждение 82-годишен жител на град Враца, който хвърлил през терасата на жилището си 5 000 лева. Непознатият се представил като служител на МВР и убедил възрастния човек да съдейства в операция по залавяне на телефонни измамници. Образувано е досъдебно производство.", "date": "2019.08.14", "title": "Враца: 82-годишен мъж е станал жертва на измама със сумата от 5 000 лв."}
{"url": "http://www.focus-news.net/news/2019/08/14/2689290/sport-rezultati-i-golmaystori-ot-shampionska-liga.html", "text": "Резултати и голмайстори от Шампионска Лига: \r\n \r\nКарабах - АПОЕЛ Никозия 0:2  \r\n \r\n0:1 - 34 Томас Де Винсенти (дузпа) (2:1 от първия мач) \r\n \r\n0:2 - 68 Урош Матич \r\n \r\n  \r\n \r\n Розенборг - Марибор 3:1 (3:1 в първия мач)  \r\n \r\n0:1 - 45 - Руди Ванцаш \r\n \r\n1:1 - 53 - Александер Сьодерлунд \r\n \r\n2:1 - 61- Андерс Конрадсен \r\n \r\n3:1 - 81- Андерс Конрадсен \r\n \r\n   \r\n \r\nДинамо Киев - Брюж 3:3 (0:1 в първия мач)  \r\n \r\n1:0 - 5 Буялски \r\n \r\n1:1 - 38 Дели \r\n \r\n2:1 - 58 Шепелев \r\n \r\n2:2 - 88 Вормер-автогол \r\n \r\n3:2 - 90 Мехел \r\n \r\n3:3 - 90 Опенда \r\n \r\n  \r\n \r\nКопенхаген - Цървена звезда 1:1 (6:7 след дузпи), (1:1 в първия мач)   \r\n \r\n0:1 - 17 Ричмънд Боакие \r\n \r\n1:1 - Даме НДойе \r\n \r\n  \r\n \r\nФеренцварош - Динамо Загреб 0:4 (1:1 в първия мач)  \r\n \r\n0:1 - 16 Ариян Адеми \r\n \r\n0:2 - 47 Бруно Петкович \r\n \r\n0:3 - 55 Даниел Олмо \r\n \r\n0:4 Гояк (79) \r\n \r\n  \r\n \r\nАякс - ПАОК 3:2 (2:2 в първия мач)  \r\n \r\n0:1 - Бисесвар (24) \r\n \r\n1:1 - Тадич (42-дузпа) \r\n \r\n2:1 - Таляфико (79) \r\n \r\n3:1 - Тадич (84-дузпа) \r\n \r\n3:2 - Бисесвар (90) \r\n \r\n  \r\n \r\n ЛАСК Линц - Базел 3:1 (2:1 в първия мач)1:0 - Ранфтъл (59) \r\n \r\n1:1 - Адеми 80 \r\n \r\n2:1 - Гойгингер (89) \r\n \r\n3:1 -  Рагуз (90+4) \r\n \r\n  \r\n \r\nОлимпиакос - Истанбул ББ 2:0 (1:0 в първия мач) \r\n \r\n1:0 - Семедо (55) \r\n \r\n2:0 - Валбуена (78-дузпа) \r\n \r\n  \r\n \r\nСелтик - ЧФР Клуж 3:4 (1:1 в първия мач)  \r\n \r\n0:1 - Деак (27) \r\n \r\n1:1 - Форест (51) \r\n \r\n2:1 - Едуард (61) \r\n \r\n2:2 - Омрани (73-дузпа) \r\n \r\n3:2 - Кристи (75) \r\n \r\n3:3 - Омрани (80) \r\n \r\n3:4 - Цукудян (90) \r\n \r\n  \r\n \r\nПорто - Краснодар 2:3 (1:0 в първия мач)  \r\n \r\n0:1 - Вилхена (3) \r\n \r\n0:2 - Сюлейманов (13) \r\n \r\n0:3 - Сюлейманов (34) \r\n \r\n1:3 - Зе Луиш (57) \r\n \r\n2:3 - Луис Диас (76)", "date": "2019.08.14", "title": "Спорт: Резултати и голмайстори от Шампионска Лига"}
{"url": "http://www.focus-news.net/news/2019/08/14/2689292/varna-prodalzhava-tarseneto-na-momicheto-povlecheno-ot-valnite-na-tsentralniya-plazh.html", "text": "Продължава търсенето на момичето, повлечено от бурното море вчера следобед при Централния плаж във Варна. Това съобщиха за  Радио „Фокус“ – Варна  от Областната дирекция на МВР. Водолази от Регионалната дирекция \"Пожарна безопасност и защита на населението\" (РДПБЗН) продължават да съдействат на компетентните органи за издирване на детето.  \r\n „Фокус“ припомня , че вчера около 17.30 часа е постъпил сигнал за инцидент във водата на Централния плаж. Според първоначалната информация две непълнолетни деца са влезли във водата, въпреки червения флаг, като едно от тях не е успяло да излезе. Незабавно са предприети действия по издирването му. Служители на РДПБЗН – Варна са изразили готовност за включване в издирвателните действия в помощ на службите, отговорни за търсене и спасяване на море. Сформиран е бил екип от водолази, който в продължение на часове е реализирал няколко спускания, за съжаление – без резултат. С падането на вечерта, поради опасност за служителите на РДПБЗН – Варна, операцията бе прекратена. \r\nДиана СТОЕВА", "date": "2019.08.14", "title": "Варна: Продължава търсенето на момичето, повлечено от вълните на Централния плаж"}
{"url": "http://www.focus-news.net/news/2019/08/14/2689295/burgas-firma-s-dalgogodishen-opit-v-stroitelstvoto-zapochva-novo-proizvodstvo-v-grada.html", "text": "Фирма с дългогодишен опит в строителството разширява своя спектър от дейности и стартира ново производство в „Индустриален и логистичен парк – Бургас“ АД. Това съобщиха от пресцентъра на  Община Бургас . Търговското дружество „Хит Строй-К“ ЕООД завърши изграждането на новата си база за проектиране, производство и монтаж на метални конструкции и изделия от черна и неръждаема листова и профилна стомана за битови, търговски и промишлени нужди. Фирмата е специализирана в производството на метални изделия и конструкции по индивидуален проект. Размерът на инвестицията е 2 милиона лева. През последните няколко години „Хит Строй-К“ претърпя сериозно развитие и реализира множество проекти в региона, а новото производство ще им позволи позициониране на нови пазари.", "date": "2019.08.14", "title": "Бургас: Фирма с дългогодишен опит в строителството започва ново производство в града"}
{"url": "http://www.focus-news.net/news/2019/08/14/2689296/razgrad-51-godishen-mazh-ot-grad-loznitsa-e-zadarzhan-za-pritezhanie-na-13-rasteniya-marihuana.html", "text": "51-годишен мъж от град Лозница е задържан за притежание на 13 растения марихуана. Това съобщиха от  ОДМВР - Разград . Той е задържан за срок до 24 часа в Районното управление. При полицейска проверка, извършена около 15.00 часа на 13 август, в оранжерия в дома му е открито растение, което при тестване реагира на марихуана. В двора на къщата са намерени още 12 такива растения. По случая е започнато разследване.", "date": "2019.08.14", "title": "Разград: 51-годишен мъж от град Лозница е задържан за притежание на 13 растения марихуана"}
{"url": "http://www.focus-news.net/news/2019/08/14/2689282/kyustendil-ugaseno-e-ognishteto-na-pozhara-v-obekt-za-vtorichni-surovini-v-rayona-na-dupnitsa-prodalzhavane-gaseneto-na-suhi-trevi-i-hrasti-v-posoka-balanovskiya-rid.html", "text": "Угасено е огнището на пожара в обект за вторични суровини в района на Дупница. Това съобщи за  Радио „Фокус“ – Пирин  говорителят на Областна дирекция на МВР – Кюстендил Катя Табачка. „Доугасяването продължава, като с вода се обливат балите с пластмасови отпадъци. Те са извадени от мястото, където бяха складирани в близост до автомагистрала „Струма“. В останалата част, където горят сухи треви и храсти в посока Балановския рид, се гаси фронт от около 200 – 300 метра. Там има два екипа на Районна служба „Пожарна безопасност и защита на населението“ – Дупница с 10 пожарникари и два екипа с 10 горски служители“, каза още тя. Катя Табачка подчерта, че няма опасност огънят да застраши живота или имотите на гражданите. \r\n \r\n „Фокус“ припомня : \r\nОколо 18.00 часа на 13 август възникна пожар в района на Дупница. Огънят бе в обект за вторични суровини на изхода на Дупница в посока Благоевград. Четири пожарни екипа се отправиха на място. По-късно екипите станаха осем. Силното задимяване наложи да се затвори движението по магистрала „Струма“, като то бе пренасочено по Е-79. Заради огъня в района бе обявено частично бедствено положение със заповед на кмета на Община Дупница инж. Методи Чимев. То е със срок до 24.00 часа на 14 август 2019 година. Причината за обявяване на частичното бедствено положение е необходимостта от предприемане на неотложни аварийно-възстановителни дейности. Екипи на районните служби „Пожарна безопасност” и защита на населението” от Дупница, Самоков, Благоевград, техниката на ВиК - Дупница и Община Дупница, фирми с техника и зърнопроизводители с такава, както и десетки доброволци се включиха в гасенето. В действията срещу пожара се включиха и екипи на Областно пътно управление и на Министерство на регионалното развитие и благоустройството, за да установят какво е състоянието на основите на моста на автомагистрала „Струма“ и дали има компрометирани елементи. Засега няма информация за опасни газове над допустимото, очакват се резултатите. \r\nЛивия НИНОВА", "date": "2019.08.14", "title": "Кюстендил: Угасено е огнището на пожара в обект за вторични суровини в района на Дупница, продължаване гасенето на сухи треви и храсти в посока Балановския рид"}
{"url": "http://www.focus-news.net/news/2019/08/14/2689275/gazeta-express-deystvashtoto-pravitelstvo-na-kosovo-reagira-na-iskaneto-na-zapada-da-otmeni-mitata-te-sa-nashe-pravo-ne-nie-spryahme-dialoga.html", "text": "Действащото правителство на Косово отговори на държавите от „Квинтата“ (САЩ, Великобритания, Германия, Франция и Италия), които в съвместно изявление от вторник призоваха Прищина да продължи диалога с Белград, като отмени 100-процентовите мита върху сръбските стоки, пише електронното издание на прищинския ежедневник  Gazeta Express . \r\nВ момент, когато политическите партии се готвят за предсрочни избори, дипломатическите представителства на „Квинтата“ призоваха Косово да се съсредоточи върху диалога със Сърбия. От канцеларията на министър-председателя в оставка Рамуш Харадинай реагираха на изявлението, като подчертаха, че въвеждането на тарифите е било правилно решение и че не Косово е спряло диалога със Сърбия. \r\n„Правителството на Република Косово, а именно премиерът Рамуш Харадинай, винаги е работил в защита на интегритета и суверенитета на Косово. Следователно решението за налагане на мита на стоките от Сърбия и Босна и Херцеговина беше необходимо решение, целящо да защити интересите на Косово от враждебните действия и постоянните заплахи на Сърбия срещу държавата и институциите на Косово“, заявиха от канцеларията на премиера пред Gazeta Express. \r\n„Що се касае до диалога, Косово никога не го е възпрепятствало и винаги е готово да седне на масата за преговори, за да обсъди постигането на окончателно, правно обвързващо споразумение, в сегашните граници, което ще доведе до взаимно признаване. В този процес не могат да се поставят условия“, се казва в съобщението. \r\n \r\nПревод и редакция:", "date": "2019.08.14", "title": "Gazeta Express: Действащото правителство на Косово реагира на искането на Запада да отмени митата – „те са наше право, не ние спряхме диалога“"}
{"url": "http://www.focus-news.net/news/2019/08/14/2689285/plovdiv-nad-300-dushi-se-sabraha-na-protest-do-vhoda-na-zavoda-za-bitovi-otpadatsi-v-shishmantsi-kadeto-treti-den-gori-pozhar.html", "text": "Над 300 души от селата Стряма, Шишманци и Белозем се събраха на протест в 6.00 часа тази сутрин до входа на завода за битови отпадъци в Шишманци, където трети ден гори пожар. Това съобщи за  Радио „Фокус“ - Пловдив  отец Румен, енорийски свещеник в църквата в квартал „Секирово\" в Раковски, който оглави недоволството на хората. По думите му това не е точно протест, а сутрешно пиене на опушено кафе. На протеста не са се явили представители на отговорните фактори от завода, както и от РИОСВ. „По принцип днес също беше ужасно задимено, Белозем не се виждаше от дим“, каза отец Румен. По думите му пожарът в депото ще тлее още поне седмица. \r\n„Ние настояваме този завод да бъде закрит, защото това не е екозавод, а сметище, което само натрупва отпадъци и после се пали\", посочи отец Румен. Той заяви ,че този завод замърсява цялата Тракийска равнина, както и подпочвените води и плодовете и зеленчуците. „Настояваме държавата да приведе в действие своите механизми и да се направи така, че този завод да работи и дори да се печели от него“, каза още отецът. По думите му протестите на хората ще продължат всеки ден, докато този проблем не бъде решен. Ще се преминава и към по-кардинални мерки и до затваряне на пътища и спиране на камионите, които носят боклука. Утре протест няма да има, тъй като е голям християнски празник, но в други ден, те продължават. \r\nПоканен е и премиерът Бойко Борисов, с който хората да обсъдят проблема. \r\nДнес на протеста е имало представители и на други селища от целия район – Труд, Пловдив и др. \r\nЦветана ТОНЧЕВА", "date": "2019.08.14", "title": "Пловдив: Над 300 души се събраха на протест до входа на завода за битови отпадъци в Шишманци, където трети ден гори пожар"}
{"url": "http://www.focus-news.net/news/2019/08/14/2689297/plovdiv-v-grada-shte-se-provede-obshtestveno-obsazhdane-na-proekta-na-obshtinata-za-poemaneto-na-nov-dalg-ot-13-miliona-leva.html", "text": "Обществено обсъждане на проекта на Община Пловдив за поемането на нов дълг от 13.194 млн. лева е насрочено от 17.00 часа днес в сградата на Общинския съвет на ул. „Авксентий Велешки“, съобщиха от  Общината . С новия заем ще се изградят два многоетажни паркинга в районите „Тракия“ и „Централен“, буферен паркинг между районите „Централен“ и „Източен“ и ще се ремонтира подлезът на Баня „Старинна“.  \r\nПървият многоетажен паркинг ще е срещу блок 15 в „Тракия“. Ще бъде на три нива с места за 293 автомобила, включително 12 за лица в неравностойно положение.  \r\nВторият многоетажен паркинг ще е на ул. „4 януари“ в сградата на бившия ТЕЛК. Той ще е на пет нива за 191 паркоместа, включително 8 за лица в неравностойно положение и 29 места за електрически превозни средства и изграждане на съпътстваща инфраструктура.  \r\nБуферният паркинг ще бъде на бул. „Шести септември“ и ще има места за 130 автомобила.  \r\nС част от новия общински дълг ще ремонтира подлезът на Баня „Старинна“. \r\nСрокът за изплащане на новия заем е 8 години с двегодишен гратисен период.", "date": "2019.08.14", "title": "Пловдив: В града ще се проведе обществено обсъждане на проекта на Общината за поемането на нов дълг от 13 милиона лева"}
{"url": "http://www.focus-news.net/news/2019/08/14/2689298/burgas-spektakalat-malko-komediya-shte-bade-predstaven-v-pomorie-na-28-avgust.html", "text": "НЧ „Просвета 1888” Поморие, Културна организация „Арт Мелпомена” Бургас и Театрална къща „Viva Arte” - София представят: Асен Блатечки, Койна Русева и Калин Врачански в спектакъла „Малко комедия”. Постановката ще гостува в Поморие на 28 август 2019 г. от 20.00 часа в залата на читалище „Просвета 1888”. Това съобщиха от пресцентъра на  Община Поморие . В „Малко комедия” участват едни от най-успешните български актьори, а техните герои ни карат да се замислим кое е важно в живота и какви ценности ни ръководят – всичко това, поднесено с много смях. \r\n„Малко комедия” всъщност е не една, а цели две обединени театрални пиеси: „Предложение” и „Мечка” по текстове на гениалния руски автор А. П. Чехов, режисьор е Борислав Чакринов. В комедията „Предложение” на преден план излизат гордостта, инатът и копнежът за истинска любов, която да не е подчинена на материални ценности. Героите не осъзнават, че житейското им време изтича твърде бързо, че човешката близост и добрите отношения могат да станат жертви на тяхната безсмислена опърничавост. Копнежът за близост, който изпитват един към друг, им се изплъзва и дори ги разболява. И въпреки това, почти до края на постановката, те не отстъпват от нищожните си мании за собствена стойност и криворазбрана гордост. Комедията „Мечка” разказва шеговито патетичната история на вдовицата Попова, която е твърдо решена да обича до гроб покойния си съпруг, но не успява да удържи на обещанието си, съблазнена от кредитора на семейството. Двамата се сблъскват в абсурден спор за любовта: кой е по-верен и постоянен – мъжът или жената. В увлечението си за надмощие един над друг те дори се предизвикват на дуел, но както всички комедии, така и тази завършва с щастлив край. След безкрайни спорове двамата герои се влюбват и с шеметно колебание напред – назад, предизвикано от горещото привличане един към друг, се събират. \r\nБилети се продават на каса в центъра на града пред Лунапарка. Работно време: от 17.30 часа до 22.30 часа телефон за информация: 0898/ 420 537.", "date": "2019.08.14", "title": "Бургас: Спектакълът “Малко комедия” ще бъде представен в Поморие на 28 август"}
{"url": "http://www.focus-news.net/news/2019/08/14/2689300/sliven-vremenno-vazhena-liniya-sliven-karandila-nyama-da-raboti-poradi-planovi-remonti.html", "text": "Днес на 15 август въжена линия Сливен – Карандила няма да работи поради планови ремонти от Електроразпределение ЮГ, съобщават от  Пътнически превози – Сливен . Утре от 08.00 до 18.00 часа без електрозахранване ще бъдат Вилната зона, Долната станция на въжената линия и ретранслаторната кула в местност Карандила. \r\nВ четвъртък ще бъде спряно електрозахранването от 8.00 до 18.00 часа в местностите Дюлева река, Заслона, Карандила, в т.ч. на помпената станция \"Равна река\", почивните станции и горната станция на лифта. \r\nРемонтните дейности в петък ще продължат в района на Кендалова чешма, Хисарлъка, Дефилето, Селището, Разсадника, Даулите, в т.ч. бившия комбинат \"Българка\" и Волиерата за отглеждане на белоглав лешояд. Там токът на 16 август ще бъде спрян за времето от 08.00 до 18.00 часа.", "date": "2019.08.14", "title": "Сливен: Временно въжена линия Сливен – Карандила няма да работи поради планови ремонти"}
{"url": "http://www.focus-news.net/news/2019/08/14/2689301/pregled-na-osnovnite-temi-vav-varnenskiya-pechat.html", "text": "„Почти всички аптеки вече са свързани към системата за верификация“, съобщава на първата си страница вестник  „Черно море“ . Във Варна почти всички аптеки, работещи с НЗОК, са свързани вече към системата за верификация. Това научи Медийна група „Черно море“ от Рада Пехливанова от регионалната колегия на фармацевтите в морския ни град. Варна бе сред първите градове, прегърнали идеята за системата, чрез която се извършва цялостна проверка на всички лекарствени продукти с нанесен индивидуален идентификационен код и така се удостоверява автентичността на лекарствата, добави тя. Началото бе трудно, но всичко си идва лека-полека на мястото. „Синята зона ще се обслужва от електромобили“, гласи друго заглавие в броя. електрически автомобила получи общинското предприятие (ОП) „Общински паркинги и синя зона“ във Варна. Ековозилата, които са на обща стойност 1 млн. лв., бяха купени с финансовия инструмент на ЕВБР, каза кметът Иван Портних при представянето на колите. „Варна има трима нови почетни граждани“ е водещото заглавие на трета страница. Това са проф. Милко Коларов – композитор, диригент и музикален педагог, носител на множество престижни национални и международни награди; проф. д-р Димитър Камбуров, създател на варненската ортопедична школа и дългогодишен ректор на Медицинския университет „Проф. д-р Параскев Стоянов“ и актьорът и режисьор Мариус Куркински. „Сборна изложба – графика на 35 български художници подготвя галерия „Ларго“, се съобщава на четвърта страница. Представителна изложба- графика на 35 български художници подготвя варненската галерия „Ларго“. С експозицията, озаглавена „Рози и Лъвове“, артпространството ще отбележи Деня на Варна – 15 август. Откриването е днес от 18.30 часа. За първи път творбите бяха показани през месец май 2019 година в Палацо Ломбардия – седалището на Регионалното правителство на Ломбардия в Милано.", "date": "2019.08.14", "title": "Преглед на основните теми във варненския печат"}
{"url": "http://www.focus-news.net/news/2019/08/14/2689303/blagoevgrad-3-rasteniya-kanabis-sa-namereni-v-gorista-mestnost-v-zemlishteto-na-selo-harsovo.html", "text": "3 растения канабис са намерени засадени в гориста местност в землището на село Хърсово. Това съобщиха от  ОДМВР - Благоевград . Растенията са открити от полицейски служители на 2 РУ - Благоевград на 13 август 2019 г. в гориста местност в землището на село Хърсово, община Благоевград. Тревистите растения са с общо тегло около 450 грама и са реагирали положително на канабис. По случая е образувано досъдебно производство. Работата продължава.", "date": "2019.08.14", "title": "Благоевград: 3 растения канабис са намерени в гориста местност в землището на село Хърсово"}
{"url": "http://www.focus-news.net/news/2019/08/14/2689293/blagoevgrad-potushen-e-pozharat-mezhdu-selata-kapatovo-novo-konomladi-i-levunovo.html", "text": "Потушен е пожарът между селата Капатово, Ново Кономлади и Левуново, предаде репортер на  Радио „Фокус“ - Пирин . Това се е случило в късните часове на 13 август. При огнената стихия са засегнати насаждения с лозови масиви и сухи треви. Екипи на пожарните служби от общините Петрич и Сандански са угасили пожара. \r\nЛивия НИНОВА", "date": "2019.08.14", "title": "Благоевград: Потушен е пожарът между селата Капатово, Ново Кономлади и Левуново"}
{"url": "http://www.focus-news.net/news/2019/08/14/2689305/mvnr-tri-koraba-shte-izvarshvat-kursove-mezhdu-samotraki-i-aleksandrupolis-obnovena.html", "text": "Три кораба ще извършват курсове между Самотраки и Александруполис. Това съобщиха от пресцентъра на  Министерството на външните работи .   \r\nПо последна информация на кметството и на пристанищните власти на Самотраки днес се очаква да бъдат осъществени от и към острова следните курсове:    \r\n Кораб „Зефирос“, само за пасажери:   \r\nСамотраки – Александруполис – 10:30, 15:30, 20:30  \r\nАлександруполис – Самотраки – 13:00, 18:00    \r\n Кораб „Анакс“, само за автомобили:  \r\nСамотраки – Александруполис - 12:00, 21:00    \r\nОт Александруполис вече е отплавал ферибот само за доставка на острова на стоки, чийто недостиг започва да се чувства на остров Самотраки.    \r\nФериботът „Андрос Джет“ се очаква да пристигне в Самотраки във вечерните часове.  \r\nПри необходимост от съдействие българските граждани могат да се обръщат към екипите на местните власти на пристанището или да се свържат с Генералното ни консулство в Солун на телефони: +30 2310 829 210; +30 2310 869 520.", "date": "2019.08.14", "title": "МВнР: Три кораба ще извършват курсове между Самотраки и Александруполис (Обновена)"}
{"url": "http://www.focus-news.net/news/2019/08/14/2689294/plovdiv-v-grada-shte-se-provede-dvudneven-seminar-na-tema-pazi-zhivota-na-patya-shofiray-trezvo-i-otgovorno.html", "text": "Семинар на тема „Пази живота на пътя – шофирай трезво и отговорно!“ ще се проведе в Пловдив, съобщи за  Радио „Фокус“ - Пловдив  говорителят на ОДМВР.  Той започва днес и ще приключи на 15 август. Организатор на семинара е Главна дирекция „Национална полиция“, Министерство на вътрешните работи. В работата му ще вземат участие заместник-министърът на вътрешните работи Милко Бернер, главен комисар Ивайло Иванов – главен секретар на МВР, Малина Крумова – председател на ДАБДП, Бойко Рановски – директор на ИААА – МТИТС, главен комисар Христо Терзийски – директор на ГДНП към МВР, старши комисар Йордан Рогачев – директор на ОДМВР – Пловдив, проф. Олег Асенов от УС на АПИ и прокурор Любомира Вулджева от Районна прокуратура – Пловдив. \r\nВ 13.30 часа днес е предвиден и брифинг. \r\nПрез първата сесия на семинара ще бъде отчетен пътнотранспортният травматизъм на територията на България през седемте месеца на 2019 г. , както и пътнотранспортният травматизъм на територията на област Пловдив за първо 6-месечие на 2019 г. По време на семинара ще бъдат представени партньорства и добри практики в Европейска мрежа на службите на пътна полиция „TISPOL“ . През втория ден ще бъде представено предимството на ТОЛ системата и превенцията на пътнотранспортни произшествия от проф. Олег Асенов от УС на АПИ. \r\nЦветана ТОНЧЕВА", "date": "2019.08.14", "title": "Пловдив: В града ще се проведе двудневен семинар на тема „Пази живота на пътя – шофирай трезво и отговорно!“"}
{"url": "http://www.focus-news.net/news/2019/08/14/2689304/bdzh-otkri-biletna-kasa-v-grad-primorsko.html", "text": "„БДЖ - Пътнически превози” ЕООД откри пункт за продажба на билети в град Приморско. Това съобщиха от пресцентъра на  БДЖ . Билетната каса ще работи до края на летния сезон с гъвкаво за клиентите работно време от 08.00 часа до 12.00 часа и от 16.00 часа до 19.45 часа. По този начин клиентите на БДЖ, които летуват по Южното Черноморие, ще могат да се снабдяват с билети за пътуване с влак от билетната каса в град Приморско, без да се налага да се придвижват до Бургас по-рано от датата на своето пътуване. Така ще се създаде удобство за клиентите на националния железопътен превозвач да закупуват превозни документи на място, което ще им гарантира спокойствието, че са си подсигурили билет за пътуване предварително. \r\nЖелезопътната билетна каса се намира в сградата на автогарата в град Приморско и вече има своите първи клиенти.", "date": "2019.08.14", "title": "БДЖ откри билетна каса в град Приморско"}
{"url": "http://www.focus-news.net/news/2019/08/14/2689309/varna-nyakolko-naseleni-mesta-ot-oblastta-sa-bez-vodopodavane-zaradi-avarii.html", "text": "Местност, село Припек и град Игнатиево са без водоподаване поради възникнали ВиК аварии. Това съобщиха за  Радио „Фокус“ – Варна  от водоснабдителното дружество, обслужващо областта. Без вода до 18.00 часа ще са абонатите в местността Горчивата вода. С нарушения във водоподаването до около 17.00 часа ще са и село Припек и град Игнатиево. \r\nДиана СТОЕВА", "date": "2019.08.14", "title": "Варна: Няколко населени места от областта са без водоподаване заради аварии"}
{"url": "http://www.focus-news.net/news/2019/08/14/2689306/blagoevgrad-70-godishna-zhena-ot-simitli-e-stanala-zhertva-na-telefonna-izmama-sas-sumata-ot-700-evro.html", "text": "70-годишна жена от Симитли е станала жертва на телефонна измама със сумата от 700 евро. Това съобщиха от  ОДМВР - Благоевград . Сигналът е подаден в 02 РУ - Благоевград от 70-годишната жена. Тя съобщила, че непознато за нея лице, което се е представило за полицейски служител ѝ е поискал парична сума като помощ за залавяне на телефонни измамници. На потърпевшата е нанесена щета на приблизителна стойност около 700 евро. По случая е образувано досъдебно производство. Работата продължава. \r\nОДМВР - Благоевград призовава гражданите за повишено внимание и проява на мнителност по отношение на лица, които чрез телефонно обаждане ги въвеждат в заблуждение с цел получаване на парични суми.   \r\nЗа  предотвратяване на подобен вид престъпления, в случай на телефонно обаждане, при което е поискана парична сума, лични данни (име, ЕГН или адрес) или банкови сметки е необходимо гражданите веднага да се свържат с близки, роднини или съседи и веднага да позвънят на тел. 112 (избира се безплатно).", "date": "2019.08.14", "title": "Благоевград: 70-годишна жена от Симитли е станала жертва на телефонна измама със сумата от 700 евро"}
{"url": "http://www.focus-news.net/news/2019/08/14/2689307/dobrich-shofyor-s-324-promila-alkohol-e-katastrofiral-v-selo-snop.html", "text": "Шофьор с 3.24 промила алкохол е катастрофирал в село Сноп. Това съобщиха от  ОДМВР - Добрич . Инцидентът е станал на 13 август около 17.45 часа. На място е установено, че водачът на лек автомобил „Сузуки” с добричка регистрация, поради движение с несъобразена скорост, губи контрол над МПС и се блъска в крайпътно дърво. При последвалата проверка за употреба на алкохол с техническо средство, цифровата индикация отчита наличието на 3.24 промила в издишания от водача въздух. С полицейска мярка за срок от 24 часа е задържан 40-годишният мъж. По случая е образувано бързо полицейско производство.", "date": "2019.08.14", "title": "Добрич: Шофьор с 3.24 промила алкохол е катастрофирал в село Сноп"}
{"url": "http://www.focus-news.net/news/2019/08/14/2689311/smolyan-52-godishen-mazh-e-postradal-pri-pozhar-v-kashta-v-selo-startsevo.html", "text": "Мъж е пострадал при пожар в къща в село Старцево. Това съобщиха от  ОДМВР - Смолян . Сигналът за пожара е подаден на 13 август 2019 г. в 14.08 часа на тел.112. Съобщено е за пожар в къща на ул. „Граничар“ в село Старцево, собственост на 52-годишен мъж. Предполагаема причина е детска игра. Площта на пожара е 100 кв.м. Унищожени са 100кв. м покривна конструкция, мебели, бяла, черна и компютърна техника, опушени са стени 200 кв. м, изгорели са и 10 куб. м дърва за огрев и ПВЦ дограма. Спасени са три къщи, намиращи се непосредствена близост. При опит за гасене на пожара е пострадал собственикът на сградата, който е с изгаряния по лицето и ръцете. Мъжът е транспортиран до лечебно заведение от екип на ФСМП - Златоград.  \r\nПожарът е тръгнал от дърва за огрев, складирани под терасата на къщата, разпространил се по топлоизолационното покритие до покрива. Пожарникари, живущи в село Старцево, които не са били на смяна, са помогнали за овладяването на пожара. Екип на РСПБЗН - Златоград ликвидира произшествието в заварените граници.", "date": "2019.08.14", "title": "Смолян: 52-годишен мъж е пострадал при пожар в къща в село Старцево"}
{"url": "http://www.focus-news.net/news/2019/08/14/2689310/stara-zagora-blizo-8-000-zhiteli-na-obshtinata-shte-otbelezhat-imen-den-na-15-avgust.html", "text": "Близо 8 000 жители на общината ще отбележат имен ден на 15 август. Това съобщиха от пресцентъра на  Общината . Почти 4 000 са дамите, носещи името Мария в Стара Загора. С кратката му форма – Мима, са 182. 996 са жените с име Марийка, сочат данните на Дирекция „Гражданско състояние“ на Община Стара Загора.  \r\nНа големия църковен празник Успение на пресвета Богородица за имен ден ще почерпят още 624 старозагорки с името Мариана и 498 с името Марияна. На 15 август приемат поздрави още Мика и Мира, съответно – 5 и 44. Дамите с имена Мариета, които са 192, и тези с имена Мариела – 157, също имат празник. Повод да почерпят имат още Марина – 224, Мара (104), Маша (10) и Мери (6). \r\nНа Голяма Богородица, както е известен още празникът, имен ден отбелязват и Преслава, Преслав и Панайот. \r\nГосподата, които ще почерпят за имен ден на 15 август с името Мариян са 192. С името Мариан са кръстени 82-ма. Повод имат и 417 старозагореца, носещи името Марин и 92-ма – Марио. \r\nСпоред народните традиции на Успение Богородично не се работи. Прави се курбан за здраве и благополучие.", "date": "2019.08.14", "title": "Стара Загора: Близо 8 000 жители на общината ще отбележат имен ден на 15 август"}
{"url": "http://www.focus-news.net/news/2019/08/14/2689299/otmeneno-e-bedstvenoto-polozhenie-v-obshtina-svishtov.html", "text": "Отменено е бедственото положение, което беше обявено в Свищовска община заради заболяването африканска чума по свинете. Това потвърдиха за  Радио „Фокус“ – Велико Търново  от Общината. От там уточниха, че обстановката в общината е спокойна и няма нови огнища на болестта. Мерките срещу разпространението ѝ продължават. \r\n \r\n „Фокус“ припомня , че със заповед на кмета Генчо Генчев бедственото положение бе удължено от 11 август до 13 август. Причината е, че след загробването на 17 000 животни от индустриалната ферма в село Българско Сливово върху площадка от близо 30 декара, се наложи извършването на допълнителни дейности за дезинфекция и сигурност. \r\nЛуиза ТРАНЧЕВА", "date": "2019.08.14", "title": "Отменено е бедственото положение в община Свищов"}
{"url": "http://www.focus-news.net/news/2019/08/14/2689315/sport-kubrat-pulev-shte-se-bie-za-svetovnata-titla-do-9-mesetsa.html", "text": "Българската звезда на професионалния бокс Кубрат Пулев ще получи задължителния шанс да се бори за световната титла във версия IBF. Асоциацията задължи победителя от мача между Анди Руис и Антъни Джошуа да срещне българина до 31 май 2020 година. \r\nМексиканецът и британецът ще се изправят в реванш един срещу друг на 7 декември в Саудитска Арабия. Първият мач между тях беше на 1 юни в Ню Йорк и Руис шокира световната боксова общественост, като нокаутира непобедения дотогава Джошуа.  \r\nЗа да остане задължителен претендент, Пулев не трябва да губи мачовете си дотогава. Очаква се той да има среща през есента на тази година, но все още съперникът му не е ясен.", "date": "2019.08.14", "title": "Спорт: Кубрат Пулев ще се бие за световната титла до 9 месеца"}
{"url": "http://www.focus-news.net/news/2019/08/14/2689314/varna-parvi-mezhdunaroden-salon-po-podvodna-fotografiya-predstavya-67-snimki-na-avtori-ot-tsyal-svyat.html", "text": "67 снимки на автори от цял свят ще бъдат представени в първия Международен салон на подводната фотография, който ще бъде открит тази вечер в Градската художествена галерия във Варна. Събитието е уникално за страната. Това каза за  Радио „Фокус“ – Варна  организаторът на салона Юлиян Недев. 67 известни подводни фотографи от цял свят са изпратили свои снимки, за да може да се случи форумът. Откриването ще е от 19.00 часа, а фотографиите ще останат в залите на третия етаж на галерията до 22 август. В самата служба има отсети 67 от 397 фотографии. Те са в различни категории. Сред тях широкоъгълна, макро- и концептуална фотография с модели под вода. Деветима са българите, които също са предали свои фотографии за салона, а петима от тях влизат и във финалната експозиция. От Варна е Тодор Димитров, който ще получи и награда за концептуална фотография. Според Юлиян Недев тази вечер в Градската художествена галерия след откриването ще се състои и награждаването на участниците. \r\nДиана СТОЕВА", "date": "2019.08.14", "title": "Варна: Първи Международен салон по подводна фотография представя 67 снимки на автори от цял свят"}
{"url": "http://www.focus-news.net/news/2019/08/14/2689302/to-vima-gartsiya-prochutiyat-kompozitor-mikis-teodorakis-izleze-sas-strastno-poslanie-za-razbiratelstvo-mezhdu-gartsiya-i-turtsiya.html", "text": "„Въпреки че поради възрастта си се оттеглих от обществените дела, интервюто преди два дни на лидера на турците киприоти (Мустафа) Акънджъ пред „Та Неа“ ме принуди да събера силите си и да говоря отново“, заяви прочутият гръцки композитор и икона на лявото движение в страната Микис Теодоракис в статия, която предизвика широк отзвук, пише гръцкото консервативно издание „То Вима“. \r\n„През 1986 година поех инициативата заедно с други приятели в Гърция и Турция да формирам комитет за приятелство между Гърция и Турция в Константинопол (Истанбул), която незабавно получи подкрепа и от двата народа. \r\nВеднага щом се върнах в Атина след създаването на комитета, ПАСОК ме посрещнаха като предател. Недълго след това, Андреас Папандреу ме покани в дома си в Кастри (северно от Атина), за да ми каже: „Ти си прав. Не виждах нещата правилно. Ето защо повиках журналисти, които очакват да го призная. \r\nВеднага след това той свика целия комитет, за да ни помоли да изпратим посланието му за приятелство на Турция. \r\nСледователно отидохме в Константинопол [Истанбул], за да предадем нашето послание за приятелство от името на Андреас Папандреу. \r\nДокато прочетох изявлението му на камера за тогавашната единствена телевизионна станция, каналът за първи път излъчи образа на гръцкия премиер. \r\nНа следващия ден в Анкара проведохме разговори с всички партийни лидери и естествено с премиера Тургут Йозал. Предадохме на всички възгледите на Андреас Папандреу за началото на нова ера в двустранните отношения и те бяха приети с ентусиазъм. \r\nВ Гърция получихме същия прием, особено в провинции, където вече бяха започнали да се формират местните комитети, започвайки от Превеза и Янина. \r\nВеднага след Андреас Папандреу, Константин Мицотакис стана министър-председател и той ме помоли да предам същото послание за приятелство и сътрудничество на Йозал, който стана президент на Турция. \r\nЗаедно с Турския комитет за гръцко-турско приятелство начело с професора от университета в Анкара Екрем Акургал посетихме големи турски градове и бяхме приети с ентусиазъм. \r\nТук представям какво ми казаха двамата лидери: \r\nМицотакис: „Нека направим ново начало, както направиха Елефтериос Венизелос и Кемал Ататюрк.“ \r\nЙозал: „Аз съм готов и благодаря на гръцкия премиер. Всичко, което се говори за експанзионистичните политики, са митове. Днес ценностите на хората не се измерват в географска област, а по-скоро от тяхното социално развитие. Намалявам военните си разходи с 2%. С натрупания капитал ще построим втори мост в Истанбул, магистрали в Източна Турция и голям язовир Ататюрк, които ще издигнат нашата икономика“. \r\nТогава ми показа мобилния си телефон, съществуването на който досега ни беше неизвестно и ме попита какъв е домашния ми телефон и на какъв чужд език говори жена ми. Казах френски. Той набра номера ми и каза „аз съм президентът Йозал и съм щастлив да говоря с вас, давам ви вашия съпруг. \r\nПредставям тези подробности в заключение след много десетилетия моите мисли и инициативи относно Турция. \r\nЩе кажете, че Ердоган е на власт днес. Със сигурност Турция се е променила. Това, което няма да се промени във вековете, е, че Турция е наш съсед и винаги ще бъде. \r\nНашите народи няма какво да делят, стига лидерите да се държат отговорно и реалистично. \r\n \r\n Спорът за въглеводородите \r\n \r\nСега стигам до въпроса за въглеводородите. \r\nОт 2012 г. заедно с моите сътрудници в движението Spitha (искра) представихме проучвания на Антонис Фосколос, Теодорос Кариотис, Илиас Конофагос, Никос Лигерос и други за голямото богатство в ИИЗ (изключителната икономическа зона) на Източното Средиземноморие и поканихме правителството да обяви ИИЗ на Гърция, за да се защитят находищата на газ и нефт, които принадлежат на Гърция, чиято стойност се оценява на трилиони евро. \r\nЗатова питам, защо гръцкото правителство не смее да обяви ИИЗ на Гърция? \r\nВярвам, че това е така, защото САЩ и Европа не го позволяват. Като професор по право Йоргос Касиматис многократно е заявявал, че първият ход трябва да е отстраняването на съответните разпоредби в меморандумите за дълга, на базата на които всички печалби на Гърция отиват в кредиторите. \r\nСъгласен съм, че турската заплаха е пречка. Това препятствие може да бъде премахнато, може би, ако преди тази стъпка предприемем инициатива за постигане на разбирателство с Турция. \r\nЗа съжаление, истината е, че обявяването на ИИЗ на Гърция и експлоатацията на нейните богатства е сложен въпрос. Според мен Турция е обградена от море и се чувства задушена, ако по различни причини има сериозни препятствия, като нашите острови, които предотвратяват експлоатацията на нейните дълбоководни богатства. \r\nЗаслужава си усилията да превърнем Турция от конкурент в партньор. \r\n \r\n Разделяне на богатството въз основа на международното право \r\n \r\nЩо се отнася до процентите от богатството за всяка страна, които ще бъдат резултат от преговори, основани на международното право и здравия разум в дух на справедливост и суров реализъм. Това е по-добре за гръцките интереси, отколкото създаването на фронт с риск от военна конфронтация, за която двата народа от двете страни на Беломорието ще платят цената. \r\nЩо се касае до президента на Кипър (Никос) Анастасиадис, чудя се защо, когато той започна с право да разграничава ИИЗ на Кипър не сметна за много положително да потърси участието на турците киприоти, което би било голяма стъпка към мира на острова. Те живеят в една страна и фактът, че са малцинство, поставя по-голяма отговорност на мнозинството да създаде необходимия баланс, от който хората се нуждаят, за да постигнат напредък. \r\nНаличието на турски кораби за проучване и сондажи (което демонстрира степента на объркване в турската страна) не може да бъде обяснено с наличието на чуждестранни (нефтени и газови) компании и флотата на САЩ. Това са преходни неща, но нашето съседство с Турция няма да се промени. \r\nДа се крещи за изгодната позиция на този етап заради подкрепата на САЩ и ЕС за Гърция по няколко фронта срещу Турция е опасна акробатика. Представете си какво ще се случи, ако наследникът на Ердоган се съгласи да направи Турция американска база отново. Тогава внезапно всичко ще се промени и нашата страна и нейния народ ще бъдат оставени сами на себе си. \r\nВярвам, че това е последната ни възможност, ако искаме да се възползваме от нашето богатство и да помогнем на нашите изстрадали хора и държава да постигнат бъдещето, което заслужават, и да имаме самодостатъчна и независима държава с икономическо, социално и културно развитие. \r\n \r\nПревод и редакция:", "date": "2019.08.14", "title": "„То Вима“ (Гърция): Прочутият композитор Микис Теодоракис излезе със страстно послание за разбирателство между Гърция и Турция"}
{"url": "http://www.focus-news.net/news/2019/08/14/2689318/varna-dvizhenieto-se-osashtestvyava-v-avariynata-lenta-po-am-hemus-pri-km-408-v-posoka-sofiya-poradi-remontni-deynosti.html", "text": "Днес движението се осъществява в аварийната лента по АМ „Хемус“ при км 408 в посока София поради ремонтни дейности. Това съобщиха от пресцентъра на  Агенция „Пътна инфраструктура“ . Ограничено е движението в изпреварващата и активната лента. Участъкът е сигнализиран с пътни знаци. Шофьорите е необходимо да се движат с повишено внимание и съобразена скорост.", "date": "2019.08.14", "title": "Варна: Движението се осъществява в аварийната лента по АМ „Хемус“ при км 408 в посока София поради ремонтни дейности"}
{"url": "http://www.focus-news.net/news/2019/08/14/2689313/sliven-pozhar-e-goryal-v-proizvodstven-tseh-v-selo-blatets-nyama-postradali.html", "text": "Сливен: Пожар е горял в производствен цех в село Блатец, няма пострадали. Това съобщиха от  ОДМВР – Сливен . Сигналът е получен в 19.53 часа на 13 август. Спасени от огъня са три тона пелети. Произшествието е ликвидирано от един екип на РСПБЗН - Сливен в 21.00 часа. Пострадали няма. Спасена е сградата. Унищожено е промишлено оборудване, ел. инсталация и 400 кв. м опушени стени. Причината за пожара е запалване на дървесни частици при почистване пред сушилнята в цеха.", "date": "2019.08.14", "title": "Сливен: Пожар е горял в производствен цех в село Блатец, няма пострадали"}
{"url": "http://www.focus-news.net/news/2019/08/14/2689319/ministar-ekaterina-zaharieva-zaminava-na-poseshtenie-v-severna-makedoniya.html", "text": "Вицепремиерът и министър на външните работи Екатерина Захариева заминава на посещение в гр. Струмица, Република Северна Македония на 15 август 2019 г. Това съобщиха от пресцентъра на  Министерството на външните работи . По време на визитата министър Захариева ще открие в 19.00 часа, заедно с кмета на Струмица Коста Яневски, многофункционален социален център, реконструиран и оборудван с българско финансиране на стойност 270 000 лв.    \r\nВ многофункционалния социален център ще се обслужват всички уязвими групи лица, както и ще се реализират програмни дейности и проекти с цел по-бърза и по-лесна интеграция в обществото и социално приобщаване на целевите групи. Цели се още повишаване на информираността на общността относно подпомагането на хората с увреждания не само от региона на Струмица, но и на национално ниво. Проектът се финансира по програма „Официална помощ за развитие“ (ОПР) за Република Северна Македония 2019 г.    \r\nПрез 2019 г., България реализира на територията на Република Северна Македония общо 11 проекта по програма ОПР. С български средства се реновира сграда и се предостави оборудване на Център за деца с аутизъм в гр. Охрид. Това е втори подобен проект в областта на аутизма след Скопие. Останалите проекти са насочени към сътрудничеството между медиите от двете страни срещу „речта на омразата“, изграждане на мостове и спортни съоръжения, организиране на фестивали в подкрепа на културния обмен (за 2019 г. общо над 900 деца и възрастни от България взеха участие в двата фестивала), предоставяне на спортно оборудване на 6 училища и 5 детски градини в община Гьорче Петров – Скопие, изработване на интернет образователни програми и подкрепа на здравната медиация сред ромите.  \r\nНа 15 август в 19.45 часа Екатерина Захариева ще присъства и на концерт от фестивала “One Love Tour”.   \r\nВ него взимат участие едни от най-популярните български и македонски изпълнители от различни стилове музика. Част от изпълнителите са Ljubojna, Сладкаристика, Михаела Филева, GP & Steffanator, Влади Ампов – Графа и Next time. Фестивалът се организира за трета поредна година като през 2019 г. продуцентите наблягат на дуетите между изпълнителите от двете страни.  \r\nТурнето One Love Tour се реализират със съдействието на: Министерство на външните работи на Република България, Община Банско, Община Бургас, Община Варна, Община Стара Загора, Община Скопие, Община Струмица, Община Крива Паланка.", "date": "2019.08.14", "title": "Министър Екатерина Захариева заминава на посещение в Северна Македония"}
{"url": "http://www.focus-news.net/news/2019/08/14/2689308/blagoevgrad-okolo-1-500-dka-suha-treva-i-200-dka-lozya-sa-izgoreli-pri-pozhara-mezhdu-selata-kapatovo-novo-konomladi-i-levunovo.html", "text": "Около 1 500 дка суха трева и 200 дка лозя са изгорели при пожара между селата Капатово, Ново Кономлади и Левуново. Това съобщиха от  ОДМВР – Благоевград . Сигналът за огъня е подаден около 17.08 часа вчера. Погасен е от 3 екипа на РСПБЗН - Петрич. Причината за пожара и стойността на нанесената щета са в процес на установяване.", "date": "2019.08.14", "title": "Благоевград: Около 1 500 дка суха трева и 200 дка лозя са изгорели при пожара между селата Капатово, Ново Кономлади и Левуново"}
{"url": "http://www.focus-news.net/news/2019/08/14/2689321/zam-ministar-nikolay-nankov-na-sreshta-s-rakovodstvoto-na-vik-shumen-shte-obsadim-vaprosa-s-redutsiraneto-na-tsenata-na-vodata.html", "text": "На среща с ръководството на ВиК – Шумен ще обсъдим въпроса с редуцирането на цената на водата. Това каза заместник-министърът на регионалното развитие Николай Нанков пред журналисти в Шумен, предаде репортер на  Агенция „Фокус“ .  Попитан дали ще изпълни ангажимента си да намали цената на водата на 0.10 лв., Нанков отговори: „Като съм ви поел ангажимент, новият управител ще направи това, което съм поел като ангажимент. Дружеството е в  много тежко финансово състояние. Ще реализираме все пак и европейски проект“, посочи още министърът. Той изтъкна, че  в четвъртък има срещи с ръководството на ВиК дружеството по двата въпроса. „Едното е финансовата капитализация. Другото е темата с цената на водата, за да може да я редуцираме до размерите й преди последното повишаване с тези прословути 0.10 лв. Това са двете теми, по отношение на ВиК -  Шумен и разбира се максимално бързото търгуване и реализиране на европейски проект. Там все пак има да се финансираме,  немалка част от проекта. Това са едни около 8  млн. лв.  Огромна сума, в преговори сме с европейската Банка за възстановяване и развитие и с фонда на фондовете. Работата, която предстои следващите два месеца, с ВИК Шумен е важна за всички шуменци и за целия регион и за бъдещето на дружеството. Това е второто най-нестабилно от финансово отношение дружество след ВиК Добрич в страната“, обясни Нанков. Той посочи, че европейският проект за дружеството е стартирал.  „Фактически трябва да подпишем договора. В процес са тръжните процедури“, обясни заместник-министърът. Нанков посочи, че когато приключат, започва веднага със самото строителство както на ремонта на пречиствателна станция за питейни води, така и с помпените станции.  \r\nВъв връзка с влиянието на пречиствателната станция върху цената на водата, Нанков коментира: „Анализът предвижда цената да бъде запазена в същото положение в същите размери в рамките на поне минимум 2 години и половина. Разбира се, при акуратни нива и при непроменливи нива на цената на електроенергията. Все пак говорим за поне 30 % разходи, които понастоящем дружеството извършва към доставчиците на електроенергия за доставчиците на питейна вода. Една проста сметка мога да ви дам. Специално за град Шумен себестойността на ВиК оператора, на ВиК дружеството за доставката на питейна вода е на месечна база около 1. 250 хил. лв. Приходите, които реализира ВиК Шумен по линия на таксите, цената на водата са около 400 хил. лв. на месец. Т.е. на месец имаме дефицит, салдото е отрицателно с минус 800 хил. лв“, допълни още заместник-министърът.", "date": "2019.08.14", "title": "Зам.-министър Николай Нанков: На среща с ръководството на ВиК – Шумен ще обсъдим въпроса с редуцирането на цената на водата"}
{"url": "http://www.focus-news.net/news/2019/08/14/2689317/nsi-prez-vtoroto-trimesechie-na-2019-g-brutniyat-vatreshen-produkt-narastva-s-33-spryamo-saotvetnoto-trimesechie-na-predhodnata-godina.html", "text": "През второто тримесечие на 2019 г. брутният вътрешен продукт (БВП) нараства с 3.3% спрямо съответното тримесечие на предходната година и с 0.6% спрямо първото тримесечие на 2019 г. според сезонно изгладените данни. Това сочи  статистика на Националния статистически институт (НСИ) . \r\nВ ръководството на Евростат за тримесечните национални сметки експресните оценки за БВП са дефинирани като: \r\n„...най-ранната картина на икономиката, представена в съответствие с концепциите и дефинициите на Системата на националните сметки, данните за която се произвеждат и публикуват във възможно най-кратки срокове след края на отчетното тримесечие, като се използва ограничена и непълна информация в сравнение с традиционно разработваните тримесечни показатели на националните сметки...“. \r\nЕкспресните оценки за БВП се основават на предварителни, налични към момента, месечни и тримесечни данни за отделните икономически сектори (обект на последващи актуализации и ревизии), на експертни оценки и модели за поведението на компоненти в състава на БВП, за които към момента на изчисленията не е налична директна базисна информация. \r\nРазработените експресни оценки за второто тримесечие на 2019 г. са подготвени в срок от 45 дни след отчетния период. Те са представени в стандартен формат за публикуване на тримесечните данни на националните сметки - стойностен обем в текущи цени, относителни дялове на компонентите в състава на БВП и темпове на прираст, получени от сезонно изгладени данни спрямо предходното тримесечие и спрямо същото тримесечие на предходната година. \r\nСъгласно Календара за разпространение на резултатите от статистическите изследвания НСИ ще подготви и публикува предварителни оценки за тримесечните данни за БВП за второто тримесечие на 2019 г. на 5 септември 2019 година. \r\n БВП в стойностен обем, текущи цени \r\nСпоред експресните оценки на НСИ за второто тримесечие на 2019 г. БВП в номинално изражение достига 28 099 млн. лева. \r\nРеализираната добавена стойност през второто тримесечие на 2019 г. е 24 241 млн. лeвa. \r\nПо елементи на крайното използване най-голям дял в БВП заема крайното потребление (76.3%), което в стойностно изражение възлиза на 21 445 млн. лева. През второто тримесечие на 2019 г. бруто капиталообразуването е 5 683 млн. лв. и заема 20.2% относителен дял в БВП. Външнотърговското салдо е положително. \r\n Темп на прираст на БВП - общо и по компоненти \r\n Тримесечни изменения   \r\nПрез второто тримесечие на 2019 г. спрямо първото тримесечие на 2019 г. БВП по сезонно изгладени данни се увеличава с 0.6%. За същия период брутната добавена стойност нараства с 0.8%. \r\nСпоред експресните оценки на БВП по елементи на крайното използване през второто тримесечие на 2019 г. принос за регистрирания икономически растеж по сезонно изгладени данни спрямо първото тримесечие на 2019 г. има увеличението на бруто образуването на основен капитал - с 0.8%, и на крайното потребление - с 0.1%. \r\n Годишни изменения \r\nПрез второто тримесечие на 2019 г. БВП по сезонно изгладени данни нараства с 3.3% спрямо същото тримесечие на предходната година. Брутната добавена стойност се увеличава с 3.1%.  \r\nКрайното потребление регистрира положителен икономически растеж от 2.7%. Бруто образуването на основен капитал отчита ръст от 2.2% през второто тримесечие на 2019 г. спрямо съответното тримесечие на предходната година по сезонно изгладени данни. Износът на стоки и услуги се увеличава с 3.3%, а вносът на стоки и услуги намалява с 5.5%.", "date": "2019.08.14", "title": "НСИ: През второто тримесечие на 2019 г. брутният вътрешен продукт нараства с 3.3% спрямо съответното тримесечие на предходната година"}
{"url": "http://www.focus-news.net/news/2019/08/14/2689323/burgas-mladezhi-sa-zadarzhani-za-strelba-s-gazov-pistolet-po-36-godishen-mazh-na-ul-koprivshtitsa.html", "text": "Младежи са задържани за стрелба с газов пистолет по 36-годишен мъж на ул. \"Копривщица\". Това съобщиха от  ОДМВР - Бургас . На 13 август т.г. около 19.30 часа в Пето Районно управление – Бургас е получено съобщение от 36-годишен мъж от Бургас за това, че малко по-рано, прибирайки се със семейство си в района на ул. \"Копривщица\" в к-с \"Лазур', забелязал компания от момиче и петима младежи, единия от които безпричинно счупил прозореца на коридора на къщата му.  \r\nМъжът заедно с баща си настигал младежката компания и влязъл в словесно пререкание. Младежите се държали агресивно, като обградили опонентите си, започнали да ги обиждат и да им нанасят удари. Едно от момчетата извадило газов пистолет и след заплаха, че ще гръмне 36-годишния, произвел изстрел към него. Намесили се случайни граждани, преминаващи по улицата, в резултат на което компанията се разбягала. Бургазлията и баща му не са получили сериозни наранявания, но ще бъдат прегледани от съдебен лекар. \r\nПредприети са бързи издирвателни действия, като младежите са установени и задържани с полицейски заповеди за срок до 24 часа – това са младежи на възраст между 14 и 19 години, трима от които криминално проявени. Установено е, че изстрела е произведен от 18-годишен, а стъклото е счупено от негов 16-годишен съгражданин. При извършения личен обиск на задържаните пистолета и два газови патрона за него са открити в 14-годишната бургазлийка. Младежите направили пълни самопризнания, като двамата извършители на деянията са тествани за употреба на алкохол и наркотици (пробите са били положителни за употреба на канабис и алкохол).  \r\nВ резултат на допълнителните полицейски действия е установено, че компанията преди появяването си в к-с \"Лазур\" е осъществила хулигански действия на територията на Централна градска част, изразяващи се в счупване на огледало на кола и заплаха на случаен гражданин с газовия пистолет. \r\nРаботата по цялостно документиране на престъпните действия на задържаните продължава от служители на Първо и Пето районни управления - Бургас.", "date": "2019.08.14", "title": "Бургас: Младежи са задържани за стрелба с газов пистолет по 36-годишен мъж на ул. \"Копривщица\""}
{"url": "http://www.focus-news.net/news/2019/08/14/2689316/api-vnasya-signal-v-prokuraturata-sreshtu-sobstvenika-na-predpriyatieto-za-vtorichni-surovini-chiito-otpadatsi-stanaha-prichina-za-pozhara-kray-am-struma.html", "text": "Агенция „Пътна инфраструктура“ внася сигнал в прокуратурата срещу собственика на предприятието за преработка и изкупуване на вторични суровини, чийто складирани отпадъци предизвикаха пожар на 13 август в близост до АМ „Струма“ край Дупница. Това съобщиха от пресцентъра на  Агенция „Пътна инфраструктура“ . Преминаването в участъка от автомагистралата между п. в. „Дупница“ и п. в. „Бобошево“ остава ограничено в двете посоки. Трафикът се пренасочва по обходен маршрут от п. в. „Дупница“ по път I-1 (E-79) до п. в. „Бобошево“ на АМ „Струма“ и обратно. Предстои на надлеза, който беше обхванат от пожара на сметището, днес да бъде направен обстоен оглед от екип от специалисти на Института по пътища и мостове в АПИ и на строителя. Ще бъдат обследвани стълбовете на съоръжението, ригели, фуги, греди и лагери. Първоначалният анализ ще бъде готов до края на деня. Въз основа на него ще се реши дали преминаването по съоръжението остава ограничено и какви ремонтно-възстановителни дейности ще е необходимо да се предприемат за безопасното преминаване по моста в района на пожара. След като е ясно какви мерки трябва да се изпълнят и има количествено-стойностна сметка, АПИ ще предяви иск към собственика на предприятието за преработка и изкупуване на вторични суровини, направил нерегламентираното сметище и предизвикало пожара.", "date": "2019.08.14", "title": "АПИ внася сигнал в Прокуратурата срещу собственика на предприятието за вторични суровини, чиито отпадъци станаха причина за пожара край АМ „Струма“"}
{"url": "http://www.focus-news.net/news/2019/08/14/2689322/nsi-prez-vtoroto-trimesechie-na-2019-g-bezrabotnite-litsa-v-stranata-sa-142-000.html", "text": "Коефициентът на икономическа активност за населението на възраст 15 - 64 навършени години е 73.8%, като в сравнение с второто тримесечие на 2018 г. се увеличава с 2.0 процентни пункта. Това сочи  статистика на Националния статистически институт (НСИ) . Коефициентът на заетост за населението на възраст 15 - 64 навършени години се увеличава с 2.8 процентни пункта в сравнение със същото тримесечие на 2018 г. и достига 70.7%. Коефициентът на безработица е 4.2%, или с 1.3 процентни пункта по-нисък в сравнение с второто тримесечие на 2018 година. Обезкуражените лица на възраст 15 - 64 навършени години са 61.2 хил., или 5.2% от икономически неактивните лица в същата възрастова група. \r\n Заетост \r\nПрез второто тримесечие на 2019 г. общият брой на заетите лица на възраст 15 и повече навършени години е 3 262.8 хил., от които 1 733.2 хил. мъже и 1 529.7 хил. жени. Относителният дял на заетите лица от населението на възраст 15 и повече навършени години е 54.7%, като при мъжете този дял е 60.5%, а при жените - 49.2%.  \r\nПрез второто тримесечие на 2019 г. 2 065.3 хил. души, или 63.3% от всички заети, работят в сектора на услугите, 980.2 хил. (30.0%) работят в индустрията и 217.4 хил. (6.7%) - в селското, горското и рибното стопанство. \r\nОт всички заети 3.6% (116.5 хил.) са работодатели, 6.5% (213.4 хил.) - самостоятелно заети лица (без наети), 89.3% (2 912.6 хил.) - наети лица, и 0.6% (20.4 хил.) - неплатени семейни работници. От общия брой на наетите лица 2 217.5 хил. (76.1%) работят в частния сектор, а 695.1 хил. (23.9%) - в обществения.  \r\nС временна работа са 134.0 хил., или 4.6% от наетите лица.  \r\nПрез второто тримесечие на 2019 г. заетостта в отделните възрастови групи е следната: \r\nЗаетите лица на възраст 15 - 64 навършени години са 3 165.1 хиляди. Коефициентът на заетост за населението в същата възрастова група е 70.7% (74.0% за мъжете и 67.3% за жените).  \r\nКоефициентът на заетост за населението на възраст 15 - 29 навършени години е 42.8% (47.5% за мъжете и 37.7% за жените).  \r\nКоефициентът на заетост за населението на възраст 20 - 64 навършени години е 75.7%, съответно 79.3% за мъжете и 72.1% за жените. В сравнение с второто тримесечие на 2018 г. коефициентът на заетост (20 - 64 навършени години) е по-висок с 3.1 процентни пункта, като увеличението при мъжете и при жените е почти едно и също.  \r\nЗаетите лица на възраст 55 - 64 навършени години са 621.1 хил., или 65.0% от населението в същата възрастова група (68.8% от мъжете и 61.5% от жените). В сравнение с второто тримесечие на 2018 г. коефициентът на заетост за населението на възраст      55 - 64 години се увеличава с 4.0 процентни пункта. \r\n Безработица \r\nПрез второто тримесечие на 2019 г. броят на безработните лица е 142.0 хил., от които 82.7 хил. (58.2%) са мъже и 59.3 хил. (41.8%) - жени. Коефициентът на безработица е 4.2% и в сравнение с второто тримесечие на 2018 г. намалява с 1.3 процентни пункта, като при мъжете намалението е от 6.1 на 4.6%, а при жените - от 4.7 на 3.7%. \r\nОт всички безработни лица 15.1% са с висше образование, 45.1% - със средно, и 39.8% - с основно или по-ниско образование. Коефициентите на безработица по степени на образование са съответно: 2.0% за висше образование, 3.4% за средно образование и 12.2% за основно и по-ниско образование.  \r\nПрез второто тримесечие на 2019 г. продължително безработни (от една или повече години) са 84.5 хил., или 59.5% от всички безработни лица. Коефициентът на продължителна безработица е 2.5%, като в сравнение с второто тримесечие на 2018 г. намалява с 0.7 процентни пункта. Коефициентът на продължителна безработица при мъжете е 2.7%, а при жените - 2.2%.  \r\nОт общия брой на безработните лица 25.1 хил., или 17.7%, търсят първа работа.  \r\nПрез второто тримесечие на 2019 г. коефициентът на безработица за възрастовата група 15 - 29 навършени години е 6.9% - с 2.4 процентни пункта по-нисък в сравнение със същото тримесечие на 2018 година. При мъжете коефициентът на безработица (15 - 29 навършени години) е 7.3%, а при жените - 6.3%. В сравнение с второто тримесечие на 2018 г. този коефициент намалява с 3.0 процентни пункта при мъжете и с 1.5 процентни пункта при жените. \r\n \r\n Икономическа неактивност \r\nОбщият брой на икономически неактивните лица (лицата извън работната сила) на 15 и повече навършени години е 2 564.3 хил., от които 1 046.8 хил. (40.8%) са мъже и 1 517.5 хил. (59.2%) са жени. Икономически неактивните лица на възраст 15 - 64 навършени години са 1 173.1 хил., или 26.2% от населението в същата възрастова група. Участието в образование и обучение и личните или семейните причини са най-честите фактори за икономическа неактивност (съответно за 36.9 и 23.1% от лицата извън работната сила на възраст 15 - 64 навършени години).", "date": "2019.08.14", "title": "НСИ: През второто тримесечие на 2019 г. безработните лица в страната са 142 000"}
{"url": "http://www.focus-news.net/news/2019/08/14/2689312/tass-stroitelstvoto-na-priemniya-terminal-za-turski-potok-e-zavarsheno-na-95.html", "text": "Строителството на приемния терминал за морския газопровод „Турски поток“ е достигнало 95% от общия обем на работата, се казва в съобщение на оператора на проекта компания South Stream Transport B.V., предава  ТАСС . \r\n„Целият комплекс от мероприятия върви в съответствие с графика. Началото на транспортирането на газта се планира до края на 2019 година“, се отбелязва в съобщението. \r\n \r\nПревод и редакция:", "date": "2019.08.14", "title": "ТАСС: Строителството на приемния терминал за  „Турски поток“ е завършено на 95%"}
{"url": "http://www.focus-news.net/news/2019/08/14/2689325/veliko-tarnovo-pozhar-e-goryal-v-selo-pisarevo-unishtozheni-sa-naves-plevnik-i-domashno-imushtestvo.html", "text": "Пожар е горял в село Писарево, унищожени са навес, плевник и домашно имущество, съобщиха за  Радио „Фокус“ – Велико Търново  от Регионална дирекция „Пожарна безопасност и защита на населението“. Сигналът за инцидента е получен вчера малко преди 14.00 часа на тел. 112. Огънят е изгорил още дърва за огрев и техника. Спасена е намираща се в същия двор жилищна сграда. Произшествието е ликвидирано от екип на Районната пожарна служба. След разследване на полицията е установено, че извършител е 42-годишен мъж от същото село, който е син на собствениците на имота. Пожарът той предизвикал заради всекидневни скандали. Мъжът е задържан, срещу него се води досъдебно производство, а работата по случая продължава. \r\nЗа изминалото денонощие огнеборците от областта реагираха още на сигнали за пожар в къща в село Раданово, при който е унищожена част от покрива, запалени стърнища, отпадъци и сухи треви. При нито един от инцидентите няма пострадали граждани. \r\nЛуиза ТРАНЧЕВА", "date": "2019.08.14", "title": "Велико Търново: Пожар е горял в село Писарево, унищожени са навес, плевник и домашно имущество"}
{"url": "http://www.focus-news.net/news/2019/08/14/2689326/zamestnik-ministar-nikolay-nankov-pusnat-za-dvizhenie-e-uchastakat-ot-avtomagistrala-hemus-na-410-km-sled-devnya.html", "text": "Пуснат за движение е участъкът от автомагистрала „Хемус“ на 410 км след Девня. Това каза заместник-министърът на регионалното развитие Николай Нанков пред журналисти в Шумен във връзка с участъка на автомагистрала „Хемус“ между Шумен и Варна, предаде репортер на  Агенция „Фокус“ . Стана ясно, че до 10 септември трябва да бъде пуснат останалият участък. По думите му остават 6 км, които са за фрезоване и асфалтиране. Заместник-министърът  посочи, че е приключила едната част от участъка между Шумен и Варна, която е във Варненска област. „Вчера приключи, беше сложена маркировка. Малка част от магистралата в този участък, остана неремонтирана. Видяхте последните години колко работа се свърши. Имаме известни бележки към колегите от АПИ. В летния сезон не е редно да се извършват ремонтни дейности, защото създават затруднения за почиващите. След 15 септември отново“, коментира зам.-министърът.  „Удължаваме с срока с два месеца на археологическите разкопки край Градище, за да може да се експонира културно-историческо наследство“, заместник-министър Нанков. Заместник-министърът отчете ,че по всички нови проекти има археология. „Идвайки насам към Шумен, спрях до пътен възел „Боаза“, продължението към разклона Ловеч – Плевен, веднага 200 метра след тях имаме отново разкопки. Археолозите започват работа може би след 10-тина дена. Там говорим за тракийско селище“, посочи още заместник-министър Нанков. Той обобщи, че  не трябва да има конфликт в това отношение нито с еколози, нито по отношение на археологическо и културно наследство.", "date": "2019.08.14", "title": "Заместник-министър Николай Нанков: Пуснат за движение е участъкът от автомагистрала „Хемус“ на 410 км след Девня"}
{"url": "http://www.focus-news.net/news/2019/08/14/2689329/varna-75-godishna-zhena-e-blasnata-ot-lek-avtomobil-v-selo-kichevo.html", "text": "75-годишна жена е блъсната от лек автомобил в село Кичево. Това съобщиха от  ОДМВР - Кърджали . Инцидентът е станал на 13 август т.г. около 12.00 часа. Водачът на лек автомобил \"Опел\" с инициали Н.Н. (на 46 г.) от Варна, по време на движение назад блъска пешеходка, намираща се зад автомобила. Вследствие на инцидента жената (на 75 г.) е получила фрактура на раменна кост и травма на меките тъкани на ляв крак, прегледана е и настанена за лечение в МБАЛ \"Св. Анна\" без опасност за живота. По случая има образувано досъдебно производство.", "date": "2019.08.14", "title": "Варна: 75-годишна жена е блъсната от лек автомобил в село Кичево"}
{"url": "http://www.focus-news.net/news/2019/08/14/2689324/vecherne-novosti-sarbiya-dzhon-boltan-forsira-razdelyane-na-kosovoi.html", "text": "Част от американската администрация и по-точно хора от най-близкото обкръжение на президента Доналд Тръмп се опитват да върнат в играта размяната на територии като възможно решение на косовския въпрос, съобщава белградският ежедневник  „Вечерне новости“ , като се позовава на свои неназовани източници от дипломатическите кръгове. \r\nКакто съобщават добре информираните събеседници на вестника, за такова окончателно разрешаване на дългогодишния конфликт се обявява един от най-близките сътрудници на президента на АСЩ – неговият съветник по национална сигурност Джон Болтън. \r\nСъщо така, той на няколко пъти прави изказвания за политиката на Вашингтон спрямо косовския въпрос и обяви, че САЩ „няма да се включат в диалога между Сърбия и Косово за размяна на територии, но и не изключват корекция на границите“. \r\nЗаради това той бе подложен на критики от някои политически кръгове в САЩ, като най-голямата пречка за Америка да заложи на картата на разделението или коригирането на границите в продължение на диалога е персоналът, оставен в Държавния департамент от „династията Клинтън“. \r\nВъв вторник членът на Съвета за външни работи на САЩ и професорът от университета Джорджтаун Чарлз Капкан също заяви, че смята, че обменът на територии трябва да остане на масата за преговори: \r\n„Не мисля, че отделянето на Косово от Сърбия беше политически или морално неудобно, защото тогава също границите бяха прекарани по етническите линии. Ако присъдиняването на Северно Косово ще позволи на сръбското правителство и народа да запазят достойнството си и това ще е достатъчно, за да признаят независимостта на Косово – мисля, че това трябва да бъде направено, защото това предложение поставя поне още един вариант на масата  за излизане от задънената улица“, оцени Капчан пред Радио „Свободна Европа“. \r\nПрофесорът, който е на високо място в администрациите на Бил Клинтън и Барак Обама, смята, че САЩ могат да се включат по-директно в диалога за постигане на споразумение, ако „Прищина отмени митата, а Вучич и Тачи отново седнат на масата за преговори“. Той припомня, че в някои моменти по време на тези разговори е имало признаци на напредък, най-вече размяната на територии чрез присъединяване на част от Северно Косово към Сърбия в замяна на част от Прешевската долина. Тази идея обаче беше подтисната отчасти заради противопоставяне от страна на косовския премиер Рамуш Харадинай, след това Германия и други европейски центрове. \r\n„Фактът, че Болтън в един момент изрази потенциална подкрепа за териториалния обмен, подсказва, че той може да се замеси лично, ако обстоятелствата го изискват“, каза Капчан. \r\nСръбският президент Александър Вучич заяви във вторник, че въпреки че в момента няма преговори с Прищина, все още има натиск по отношение на Косово: \r\n„Никой не се пита как осигурихме стоките в магазините в Северно Косово. Не си задават въпроса, кои са тези хора и как са работили за това ден и нощ, не се пита колко енергия, усилия и работа са необходими ежедневно, за да помогнем на нашия народ в Косово и Метохия“. \r\nДържавният глава подчерта също, че за решаването на косовския въпрос са необходими много усилия и труд, както и че част от обществеността в Сърбия налага тази тема, за да предизвика изборни условия в Сърбия, а вота идва чак след осем месеца. \r\n \r\n Република Сръбска е пречка \r\n \r\nВъзможна пречка за идеята за демаркация, според Капчан, може да бъде - Република Сръбска - тоест нови искания за промяна на границите в региона: \r\n„В случая с БиХ сецесията на Сръбска би имала дестабилизиращ ефект. Следователно международната общност трябва категорично да се противопостави на този вариант“. \r\n \r\nПревод и редакция:", "date": "2019.08.14", "title": "„Вечерне новости“ (Сърбия): Джон Болтън форсира разделяне на Косово?"}
{"url": "http://www.focus-news.net/news/2019/08/14/2689328/krasimira-asenova-prevozvach-ot-vidin-avtobusat-ni-do-atina-patuva-redovno-nyamame-problemi-zaradi-pozharite-v-gartsiya.html", "text": "Автобусът ни до Атина пътува редовно, нямаме проблеми заради пожарите в Гърция. Това каза за  Радио „Фокус“ – Видин  Красимира Асенова, превозвач от Видин. Тя посочи, че всеки петък автобусът тръгва от Видин в посока за Атина и в неделя се връща обратно във Видин. „Пътуват предимно хора, които работят там, както и такива, които са тръгнали за почивка. Нямаме отказали се заради пожарите, засега всичко е спокойно“, заяви Асенова. \r\nАнна ЛОЗАНОВА", "date": "2019.08.14", "title": "Красимира Асенова, превозвач от Видин: Автобусът ни до Атина пътува редовно, нямаме проблеми заради пожарите в Гърция"}
{"url": "http://www.focus-news.net/news/2019/08/14/2689320/nsi-indeksat-na-potrebitelskite-tseni-za-mesets-yuli-2019-g-spryamo-yuni-sochi-mesechnata-inflatsiya-e-08.html", "text": "Индексът на потребителските цени за юли 2019 г. спрямо юни 2019 г. е 100.8%, т.е. месечната инфлация е 0.8%. Това сочи  статистика на Националния статистически институт (НСИ) .Инфлацията от началото на годината (юли 2019 г. спрямо декември 2018 г.) е 2.0%, а годишната инфлация за юли 2019 г. спрямо юли 2018 г. е 2.9%. Средногодишната инфлация за периода август 2018 - юли 2019 г. спрямо периода август 2017 - юли 2018 г. е 3.3%. \r\nПрез юли 2019 г. спрямо предходния месец цените на стоките и услугите в потребителските групи са се променили, както следва: \r\n- хранителни продукти и безалкохолни напитки - увеличение с 0.3%; \r\n- алкохолни напитки и тютюневи изделия - увеличение с 0.2%; \r\n- облекло и обувки - намаление с 2.9%; \r\n- жилища, вода, електроенергия, газ и други горива - увеличение с 1.2%; \r\n- жилищно обзавеждане, домакински уреди и принадлежности и обичайно поддържане на дома - намаление с 0.3%; \r\n- здравеопазване - увеличение с 0.1%; \r\n- транспорт - увеличение с 0.4%; \r\n- съобщения - увеличение с 0.2%; \r\n- развлечения и култура - увеличение с 6.6%; \r\n- образование - увеличение с 0.3%; \r\n- ресторанти и хотели - увеличение с 2.8%; \r\n- разнообразни стоки и услуги - увеличение с 0.5%. \r\nПрез юли 2019 г. са се увеличили цените на следните хранителни продукти: брашно - с 0.6%, месо от едър рогат добитък - с 1.3%, свинско месо - с 0.1%, месо от домашни птици - с 1.1%, малотрайни и трайни колбаси - съответно с 1.5 и 2.1%, прясна и охладена риба - с 1.8%, пълномаслено прясно мляко - с 0.8%, яйца - с 1.3%, цитрусови и южни плодове - с 4.8%, домати - с 18.8%, краставици - с 28.3%, зрял чесън - с 3.0%, маслини - с 0.7%, гъби - с 0.1%, зрял боб - с 0.6%, захар - с 0.2%, шоколад и шоколадови изделия - с 1.4%, сладолед - с 0.7%, оцет - с 1.4%, сол - с 1.6%, чай - с 1.3%, минерална вода - с 0.5%, плодови сокове - с 0.3%, ракии - с 0.1%, бира - с 0.2%, и други. \r\nПрез юли 2019 г. са се намалили цените на следните хранителни продукти: ориз - с 0.2%, хляб - с 0.4%, мляно месо (кайма) - с 0.2%, нискомаслено прясно мляко - с 0.2%, кисели млека - с 0.3%, сирене - с 0.2%, кашкавал - с 0.2%, млечни масла - с 2.0%, маргарин - с 0.9%, олио - с 1.3%, ябълки - с 0.7%, праскови и кайсии - с 14.9%, зеле - с 11.4%, зрял лук - с 5.1%, кореноплодни зеленчуци (моркови и червено цвекло) - с 15.4%, други пресни зеленчуци (зелен фасул, тиквички и патладжан) - с 14.3%, леща - с 0.7%, картофи - с 21.5%, кафе - с 1.2%, и други. \r\nПрез юли 2019 г. в групите на нехранителните стоки и услугите е регистрирано увеличение на цените при: цигари - с 0.3%, електроенергия - с 2.9%, топлинна енергия за подгряване на вода - с 3.4%, бойлери - с 2.0%, прахове за пране и други перилни средства - с 0.4%, велосипеди - с 0.1%, резервни части за ЛТС - с 0.3%, метан за ЛТС - с 0.2%, пътнически въздушен транспорт - с 18.7%, градинарство - с 0.7%, пакетни услуги за почивка и туристически пътувания - с 15.2%, услуги по обществено хранене - с 0.4%, услуги по краткосрочно настаняване - с 22.1%, продукти за лична хигиена - с 1.5%,  козметични продукти - с 0.8%, и други. \r\nПрез разглеждания месец в групите на нехранителните стоки и услугите е регистрирано намаление на цените при: облекло - с 3.2%, обувки - с 2.5%, централно газоснабдяване - с 0.2%, течни горива за битови нужди - с 0.2%, въглища - с 1.0%, дърва - с 0.5%, хладилници - с 0.4%, перални и съдомиялни - с 0.2%, климатични инсталации - с 2.2%, препарати за почистване на съдове - с 0.9%, дизелово гориво - с 0.7%, автомобилен бензин А95H - с 0.7%, автомобилен бензин А100Н - с 0.6%, газ пропан-бутан за ЛТС - с 1.5%, телевизори - с 1.7%, кина и театри - с 1.9%, автомобилни застраховки - с 0.8%, и други. \r\nПрез юли 2019 г. цените на лекарствените продукти и на стоматологичните услуги са се увеличили с по 0.1%, а цените на лекарските услуги - с 0.3%. \r\nХармонизираният индекс на потребителските цени за юли 2019 г. спрямо юни 2019 г. е 101.3%, т.е. месечната инфлация е 1.3%. Инфлацията от началото на годината (юли 2019 г. спрямо декември 2018 г.) е 2.8%, а годишната инфлация за юли 2019 г. спрямо юли 2018 г. е 2.6%. Средногодишната инфлация за периода август 2018 - юли 2019 г. спрямо периода август 2017 - юли 2018 г. е 2.9%. \r\nСпоред ХИПЦ през юли 2019 г. спрямо предходния месец цените на стоките и услугите в потребителските групи са се променили, както следва: \r\n- хранителни продукти и безалкохолни напитки - увеличение с 0.2%; \r\n- алкохолни напитки и тютюневи изделия - увеличение с 0.1%; \r\n- облекло и обувки - намаление с 2.6%; \r\n- жилища, вода, електроенергия, газ и други горива - увеличение с 1.1%; \r\n- жилищно обзавеждане, домакински уреди и принадлежности и обичайно поддържане на дома - намаление с 0.3%; \r\n- здравеопазване - увеличение с 0.1%; \r\n- транспорт - увеличение с 1.6%; \r\n- съобщения - увеличение с 0.2%; \r\n- развлечения и култура - увеличение с 3.3%; \r\n- образование - увеличение с 0.2%; \r\n- ресторанти и хотели - увеличение с 8.8%; \r\n- разнообразни стоки и услуги - увеличение с 0.2%. \r\nИндексът на цените за малката кошница за юли 2019 г. спрямо юни 2019 г. е 100.4%, а от началото на годината (юли 2019 г. спрямо декември 2018 г.) е 102.0%. \r\nПрез юли 2019 г. цените на стоките и услугите от малката кошница за най-нискодоходните 20% от домакинствата са се променили спрямо предходния месец, както следва: \r\n- хранителни продукти - увеличение с 0.1%; \r\n- нехранителни стоки - намаление с 0.1%; \r\n- услуги - увеличение с 2.0%.", "date": "2019.08.14", "title": "НСИ: Индексът на потребителските цени за месец юли 2019 г. спрямо юни сочи месечната инфлация е 0.8%."}
{"url": "http://www.focus-news.net/news/2019/08/14/2689331/veliko-tarnovo-dvama-mazhe-sa-stanali-zhertva-na-poboy-v-grada.html", "text": "Двама мъже са станали жертва на побой в града. Служители на Районното управление във Велико Търново разследват случая. Сигналът е получен вчера, съобщиха от  Областна дирекция на МВР . Според обаждането на двама мъже – на 39 и на 40 години, е нанесен побой от непознати за тях лица, в резултат на което единият е с избити горни предни зъби. В Районното управление във Велико Търново е образувано досъдебно производство. Работата по установяване на извършителите продължава. Уведомен е дежурният прокурор на Великотърновската Районна прокуратура.", "date": "2019.08.14", "title": "Велико Търново: Двама мъже са станали жертва на побой в града"}
{"url": "http://www.focus-news.net/news/2019/08/14/2689333/burgas-normalno-se-osashtestvyava-dvizhenieto-prez-gkpp-malko-tarnovo.html", "text": "Нормално се осъществява движението през ГКПП „Малко Търново“. Това съобщи за  Радио „Фокус“ – Бургас  дежурният на пункта. И от двете страни на границата няма образували се колони от автомобили. Към този момент придвижването се осъществява нормално и безпроблемно. \r\nМария КУРТЕВА", "date": "2019.08.14", "title": "Бургас: Нормално се осъществява движението през ГКПП „Малко Търново“"}
{"url": "http://www.focus-news.net/news/2019/08/14/2689327/skai-tv-gartsiya-sedem-samoleta-i-devet-vertoleta-gasyat-pozhara-na-ostrov-evbeya.html", "text": "Седем пожарни самолета и девет вертолета, както и 300 пожарникари, военни и доброволци на земята гасят силния пожар, който продължава от вторник в борова гора по склоновете на планините на гръцкия остров Евбея, съобщава телевизионният канал  Skai . \r\nПо-късно в сряда два пожарни самолета, предоставени от Италия по искане на Гърция, ще се присъединят към операцията, очакват се още два изпратени от Испания, която също отговори на искането на Гърция до Европейския механизъм за гражданска защита за помощ при гасене на пожара на Евбея. \r\nГоляма площ от боровата гора на остров Евбея продължава да гори. Във вторник фронтът на огъня се разпростира на 11,5 км, а колона та от пламъци се издигна на 30-40 метра височина. Властите извършиха евакуация с превантивни цели на четири села (Макримали, Конодеспоти, Ставрос и Платания), чиито жители бяха изпратени в други населени места. Един от доброволците, участвал в гасенето на пожар край село Макримали, получи леки наранявания. \r\nГубернаторът на Централна Гърция Костас Бакоянис каза пред  Skai, че пожарникарите продължават да водят „титанична битка с огъня“, заявявайки, че предстои още много работа. \r\nВ Гърция има 40-градусова жега, придружена от силни ветрове. Десетки пожари се случват почти всеки ден, от 15 юли до 12 август в страната са регистрирани 1302 пожара. В допълнение към най-силния пожар на Евбея, пожарната служба във вторник загаси общо 56 пожара в различни части на Гърция. \r\n \r\nПревод и редакция:", "date": "2019.08.14", "title": "Skai TV (Гърция): Седем самолета и девет вертолета гасят пожара на остров Евбея"}
{"url": "http://www.focus-news.net/news/2019/08/14/2689330/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Част от американската администрация и по-точно хора от най-близкото обкръжение на президента Доналд Тръмп се опитват да върнат в играта размяната на територии като възможно решение на косовския въпрос, съобщава белградският ежедневник  „Вечерне новости“ , като се позовава на свои неназовани източници от дипломатическите кръгове. \r\nКакто съобщават добре информираните събеседници на вестника, за такова окончателно разрешаване на дългогодишния конфликт се обявява един от най-близките сътрудници на президента на АСЩ – неговият съветник по национална сигурност Джон Болтън. \r\nСъщо така, той на няколко пъти прави изказвания за политиката на Вашингтон спрямо косовския въпрос и обяви, че САЩ „няма да се включат в диалога между Сърбия и Косово за размяна на територии, но и не изключват корекция на границите“. \r\nЗаради това той бе подложен на критики от някои политически кръгове в САЩ, като най-голямата пречка за Америка да заложи на картата на разделението или коригирането на границите в продължение на диалога е персоналът, оставен в Държавния департамент от „династията Клинтън“. \r\nВъв вторник членът на Съвета за външни работи на САЩ и професорът от университета Джорджтаун Чарлз Капкан също заяви, че смята, че обменът на територии трябва да остане на масата за преговори: \r\n„Не мисля, че отделянето на Косово от Сърбия беше политически или морално неудобно, защото тогава също границите бяха прекарани по етническите линии. Ако присъдиняването на Северно Косово ще позволи на сръбското правителство и народа да запазят достойнството си и това ще е достатъчно, за да признаят независимостта на Косово – мисля, че това трябва да бъде направено, защото това предложение поставя поне още един вариант на масата  за излизане от задънената улица“, оцени Капчан пред Радио „Свободна Европа“. \r\nПрофесорът, който е на високо място в администрациите на Бил Клинтън и Барак Обама, смята, че САЩ могат да се включат по-директно в диалога за постигане на споразумение, ако „Прищина отмени митата, а Вучич и Тачи отново седнат на масата за преговори“. Той припомня, че в някои моменти по време на тези разговори е имало признаци на напредък, най-вече размяната на територии чрез присъединяване на част от Северно Косово към Сърбия в замяна на част от Прешевската долина. Тази идея обаче беше подтисната отчасти заради противопоставяне от страна на косовския премиер Рамуш Харадинай, след това Германия и други европейски центрове. \r\n„Фактът, че Болтън в един момент изрази потенциална подкрепа за териториалния обмен, подсказва, че той може да се замеси лично, ако обстоятелствата го изискват“, каза Капчан. \r\nСръбският президент Александър Вучич заяви във вторник, че въпреки че в момента няма преговори с Прищина, все още има натиск по отношение на Косово: \r\n„Никой не се пита как осигурихме стоките в магазините в Северно Косово. Не си задават въпроса, кои са тези хора и как са работили за това ден и нощ, не се пита колко енергия, усилия и работа са необходими ежедневно, за да помогнем на нашия народ в Косово и Метохия“. \r\nДържавният глава подчерта също, че за решаването на косовския въпрос са необходими много усилия и труд, както и че част от обществеността в Сърбия налага тази тема, за да предизвика изборни условия в Сърбия, а вота идва чак след осем месеца. \r\n \r\n Република Сръбска е пречка \r\n \r\nВъзможна пречка за идеята за демаркация, според Капчан, може да бъде - Република Сръбска - тоест нови искания за промяна на границите в региона: \r\n„В случая с БиХ сецесията на Сръбска би имала дестабилизиращ ефект. Следователно международната общност трябва категорично да се противопостави на този вариант“. \r\n*** \r\n  „Въпреки че поради възрастта си се оттеглих от обществените дела, интервюто преди два дни на лидера на турците киприоти (Мустафа) Акънджъ пред „Та Неа“ ме принуди да събера силите си и да говоря отново“, заяви прочутият гръцки композитор и икона на лявото движение в страната Микис Теодоракис в статия, която предизвика широк отзвук, пише гръцкото консервативно издание „То Вима“. \r\n„През 1986 година поех инициативата заедно с други приятели в Гърция и Турция да формирам комитет за приятелство между Гърция и Турция в Константинопол (Истанбул), която незабавно получи подкрепа и от двата народа. \r\nВеднага щом се върнах в Атина след създаването на комитета, ПАСОК ме посрещнаха като предател. Недълго след това, Андреас Папандреу ме покани в дома си в Кастри (северно от Атина), за да ми каже: „Ти си прав. Не виждах нещата правилно. Ето защо повиках журналисти, които очакват да го призная. \r\nВеднага след това той свика целия комитет, за да ни помоли да изпратим посланието му за приятелство на Турция. \r\nСледователно отидохме в Константинопол [Истанбул], за да предадем нашето послание за приятелство от името на Андреас Папандреу. \r\nДокато прочетох изявлението му на камера за тогавашната единствена телевизионна станция, каналът за първи път излъчи образа на гръцкия премиер. \r\nНа следващия ден в Анкара проведохме разговори с всички партийни лидери и естествено с премиера Тургут Йозал. Предадохме на всички възгледите на Андреас Папандреу за началото на нова ера в двустранните отношения и те бяха приети с ентусиазъм. \r\nВ Гърция получихме същия прием, особено в провинции, където вече бяха започнали да се формират местните комитети, започвайки от Превеза и Янина. \r\nВеднага след Андреас Папандреу, Константин Мицотакис стана министър-председател и той ме помоли да предам същото послание за приятелство и сътрудничество на Йозал, който стана президент на Турция. \r\nЗаедно с Турския комитет за гръцко-турско приятелство начело с професора от университета в Анкара Екрем Акургал посетихме големи турски градове и бяхме приети с ентусиазъм. \r\nТук представям какво ми казаха двамата лидери: \r\nМицотакис: „Нека направим ново начало, както направиха Елефтериос Венизелос и Кемал Ататюрк.“ \r\nЙозал: „Аз съм готов и благодаря на гръцкия премиер. Всичко, което се говори за експанзионистичните политики, са митове. Днес ценностите на хората не се измерват в географска област, а по-скоро от тяхното социално развитие. Намалявам военните си разходи с 2%. С натрупания капитал ще построим втори мост в Истанбул, магистрали в Източна Турция и голям язовир Ататюрк, които ще издигнат нашата икономика“. \r\nТогава ми показа мобилния си телефон, съществуването на който досега ни беше неизвестно и ме попита какъв е домашния ми телефон и на какъв чужд език говори жена ми. Казах френски. Той набра номера ми и каза „аз съм президентът Йозал и съм щастлив да говоря с вас, давам ви вашия съпруг. \r\nПредставям тези подробности в заключение след много десетилетия моите мисли и инициативи относно Турция. \r\nЩе кажете, че Ердоган е на власт днес. Със сигурност Турция се е променила. Това, което няма да се промени във вековете, е, че Турция е наш съсед и винаги ще бъде. \r\nНашите народи няма какво да делят, стига лидерите да се държат отговорно и реалистично. \r\n \r\n Спорът за въглеводородите \r\n \r\nСега стигам до въпроса за въглеводородите. \r\nОт 2012 г. заедно с моите сътрудници в движението Spitha (искра) представихме проучвания на Антонис Фосколос, Теодорос Кариотис, Илиас Конофагос, Никос Лигерос и други за голямото богатство в ИИЗ (изключителната икономическа зона) на Източното Средиземноморие и поканихме правителството да обяви ИИЗ на Гърция, за да се защитят находищата на газ и нефт, които принадлежат на Гърция, чиято стойност се оценява на трилиони евро. \r\nЗатова питам, защо гръцкото правителство не смее да обяви ИИЗ на Гърция? \r\nВярвам, че това е така, защото САЩ и Европа не го позволяват. Като професор по право Йоргос Касиматис многократно е заявявал, че първият ход трябва да е отстраняването на съответните разпоредби в меморандумите за дълга, на базата на които всички печалби на Гърция отиват в кредиторите. \r\nСъгласен съм, че турската заплаха е пречка. Това препятствие може да бъде премахнато, може би, ако преди тази стъпка предприемем инициатива за постигане на разбирателство с Турция. \r\nЗа съжаление, истината е, че обявяването на ИИЗ на Гърция и експлоатацията на нейните богатства е сложен въпрос. Според мен Турция е обградена от море и се чувства задушена, ако по различни причини има сериозни препятствия, като нашите острови, които предотвратяват експлоатацията на нейните дълбоководни богатства. \r\nЗаслужава си усилията да превърнем Турция от конкурент в партньор. \r\n \r\n Разделяне на богатството въз основа на международното право \r\n \r\nЩо се отнася до процентите от богатството за всяка страна, които ще бъдат резултат от преговори, основани на международното право и здравия разум в дух на справедливост и суров реализъм. Това е по-добре за гръцките интереси, отколкото създаването на фронт с риск от военна конфронтация, за която двата народа от двете страни на Беломорието ще платят цената. \r\nЩо се касае до президента на Кипър (Никос) Анастасиадис, чудя се защо, когато той започна с право да разграничава ИИЗ на Кипър не сметна за много положително да потърси участието на турците киприоти, което би било голяма стъпка към мира на острова. Те живеят в една страна и фактът, че са малцинство, поставя по-голяма отговорност на мнозинството да създаде необходимия баланс, от който хората се нуждаят, за да постигнат напредък. \r\nНаличието на турски кораби за проучване и сондажи (което демонстрира степента на объркване в турската страна) не може да бъде обяснено с наличието на чуждестранни (нефтени и газови) компании и флотата на САЩ. Това са преходни неща, но нашето съседство с Турция няма да се промени. \r\nДа се крещи за изгодната позиция на този етап заради подкрепата на САЩ и ЕС за Гърция по няколко фронта срещу Турция е опасна акробатика. Представете си какво ще се случи, ако наследникът на Ердоган се съгласи да направи Турция американска база отново. Тогава внезапно всичко ще се промени и нашата страна и нейния народ ще бъдат оставени сами на себе си. \r\nВярвам, че това е последната ни възможност, ако искаме да се възползваме от нашето богатство и да помогнем на нашите изстрадали хора и държава да постигнат бъдещето, което заслужават, и да имаме самодостатъчна и независима държава с икономическо, социално и културно развитие. \r\n*** \r\n  Действащото правителство на Косово отговори на държавите от „Квинтата“ (САЩ, Великобритания, Германия, Франция и Италия), които в съвместно изявление от вторник призоваха Прищина да продължи диалога с Белград, като отмени 100-процентовите мита върху сръбските стоки, пише електронното издание на прищинския ежедневник  Gazeta Express . \r\nВ момент, когато политическите партии се готвят за предсрочни избори, дипломатическите представителства на „Квинтата“ призоваха Косово да се съсредоточи върху диалога със Сърбия. От канцеларията на министър-председателя в оставка Рамуш Харадинай реагираха на изявлението, като подчертаха, че въвеждането на тарифите е било правилно решение и че не Косово е спряло диалога със Сърбия. \r\n„Правителството на Република Косово, а именно премиерът Рамуш Харадинай, винаги е работил в защита на интегритета и суверенитета на Косово. Следователно решението за налагане на мита на стоките от Сърбия и Босна и Херцеговина беше необходимо решение, целящо да защити интересите на Косово от враждебните действия и постоянните заплахи на Сърбия срещу държавата и институциите на Косово“, заявиха от канцеларията на премиера пред Gazeta Express. \r\n„Що се касае до диалога, Косово никога не го е възпрепятствало и винаги е готово да седне на масата за преговори, за да обсъди постигането на окончателно, правно обвързващо споразумение, в сегашните граници, което ще доведе до взаимно признаване. В този процес не могат да се поставят условия“, се казва в съобщението. \r\n*** \r\n  Сърбия е на първо място в света по отношение на директните чуждестранни инвестиции според авторитетното британско издание Finandcial Times, пише македонският вестник  „Вечер“ . \r\n„Решението на Financial Times да обяви Сърбия за световен първенец в привличането на директни чуждестранни инвестиции за втори път в последните три години е резултат от проведените реформи и потвърждение, че Сърбия днес е съвсем друга страна от онази, при властта на сегашната опозиция до 2012 година“, заяви сръбският премиер Ана Бърнабич пред ТАНЮГ. \r\nСпоред класацията за 2019 година, публикувана от ФТ, Сърбия е на върха с индекс от 11,92 точки, което е с 1,33 точки повече от миналата година. \r\nПрез 2018 година Сърбия е привлякла около 107 проекта за СДИ грийнфилд инвестиции през 2018 година, което е с 26 повече от 2017-та, а това е увеличение с близо една трета. \r\n„Сърбия с рейтинг от 11,92 привлича близо 12 пъти чуждестранни директни инвестиции, отколкото може да се очаква от икономика с нейната големина“, се казва в текста.", "date": "2019.08.14", "title": "Преглед на някои от основните теми в балканския печат ( Агенция „Фокус“ )"}
{"url": "http://www.focus-news.net/news/2019/08/14/2689338/kmetat-na-sofiya-yordanka-fandakova-investirame-nad-90-mln-lv-v-obrazovanieto-prez-2019-g.html", "text": "Тази година инвестираме над 90 млн. лв. в образованието. Това каза кметът на София Йорданка Фандъкова след проверка на 86 ОУ \"Св. Климент Охридски\" във Владая, предаде репортер на  Агенция „Фокус“ . \"Това е мащабен ремонт в много голямо училище в кв. \"Владая\", добави тя. Фандъкова каза още, че в училището учат много малко деца. \"За съжаление учат тук 120 деца при капацитет 500, но за тях е изключително важно да учат в добри условия\", поясни кметът. Тя заяви, че за нея образованието и грижата за децата са водещи. По думите и парите, които са инвестирани, са от различни източници: общинския бюджет, оперативна програма \"Региони в растеж\" и от Националния доверителен екофонд, като кметът на София благодари на представителя на Екофонда. \"Само в район \"Витоша\" имаме две училища, за които сме спечелили проекти по Екофонда\", каза Фандъкова. Тя обясни какво точно се ремонтира в училището. \"Подменя се осветление , подменя се отоплителна инсталация, санира се и дограмата се подменя, за да може да се получат добри условия и да не се налага да спираме учебни занятия\", каза още тя, като поясни, че още едно училище в този район е предвидено за саниране по Националния доверителен екофонд.  \r\nНадежда ИВАНОВА", "date": "2019.08.14", "title": "Кметът на София Йорданка Фандъкова: Инвестираме над 90 млн. лв. в образованието през 2019 г."}
{"url": "http://www.focus-news.net/news/2019/08/14/2689332/pazardzhik-postradalata-50-godishna-velosipedistka-pri-katastrofata-na-bul-stefan-karadzha-e-s-komotsio-i-ohluzvaniya.html", "text": "Пострадалата 50-годишна велосипедистка при катастрофата на бул. „Стефан Караджа“ край гробищния парк е с комоцио и охлузвания. Това съобщиха от  ОД МВР - Пазарджик . След преглед от специалисти в областната болница жената е настанена в лечебното заведение без опасност за живота. Движението в района на катастрофата е нормализирано. \r\nАлбена ЖИЛЕКОВА", "date": "2019.08.14", "title": "Пазарджик: Пострадалата 50-годишна велосипедистка при катастрофата на бул. „Стефан Караджа“ е с комоцио и охлузвания"}
{"url": "http://www.focus-news.net/news/2019/08/14/2689337/vratsa-politsiyata-razsledva-strelba-s-pistolet-vav-vazduha-v-grada.html", "text": "Полицията разследва стрелба с пистолет във въздуха в града. Това съобщиха от пресцентъра на  МВР . Служители на ОДМВР - Враца извършват проверка по случая за хулиганска проява. Със заповед на директора на ОДМВР ст. комисар Янко Янколов е разпоредена незабавна проверка по случай от 10 август в областния град, за който не е подаден сигнал в полицията, но от публикувано видео е видно, че на пл. „Софроний Врачански“, мъж с пистолет в ръка произвежда няколко изстрела във въздуха, като около него има и други граждани с автомобили, част от сватбена церемония. В хода на започнатата проверка вече е установена самоличността на извършителя, който предстои да бъде разпитан за изясняване на всички факти и обстоятелства. Случаят е докладван в Районната прокуратура.", "date": "2019.08.14", "title": "Враца: Полицията разследва стрелба с пистолет във въздуха в града"}
{"url": "http://www.focus-news.net/news/2019/08/14/2689341/burgas-vtoro-izdanie-na-festivala-spice-music-festival-shte-se-provede-prez-2020-godina.html", "text": "След грандиозния успех на \"SPICE music festival\", организаторите и Община Бургас заявиха, че второ издание на фестивала ще има. Това стана ясно по време на среща между кметът Димитър Николов и Николай Тодоров, организатор на феста, съобщиха от пресцентъра на  Общината . \r\nОт днес само 4 дни след края на първия \"SPICE music festival\" вече са пуснати в продажба ограничено количество промоционални билети за фестивала през 2020 г. Билетите са 1000 на брой и могат да бъдат закупени от EpayGoи Eventim на цена от 66 лв. \r\nСлед като датите и изпълнителите вече са окончателно ясни, всеки от закупилите промоционални билети, ще има възможност в рамките на 10 дни да върне билета си, ако прецени, че няма да може да присъства. \r\n„Сигурни сме, че интересът към тази ексклузивна възможност ще е голям, тъй като феновете на SPICE Music Festival успяха да оценят не само хитовете на 90-те, но и неповторимата фестивална атмосфера, която създадохме“, каза организаторът на събитието Николай Тодоров. \r\nПървото издание на \"SPICE music festival\" премина при огромен успех – над 8000 феновете на музиката от 90-те пяха и танцуваха два дни на Пристанище Бургас с East 17, 2 Unlimited, No mercy, REDNEX, Dr. Alban, HADDAWAY, Cappella, La Bouche, SNAP!, 2 Brothers on the 4th floor, Ice MC, E-Rotic, Upsurt и Deep Zone. \r\nФестивалната зона се оказа тясна да побере всички желаещи да се потопят в уникалната атмосфера, допълнена от впечатляващ звук, визуални и пиро ефекти.", "date": "2019.08.14", "title": "Бургас: Второ издание на фестивала \"SPICE music festival\" ще се проведе през 2020 година"}
{"url": "http://www.focus-news.net/news/2019/08/14/2689334/blagoevgrad-teatralen-festival-tara-ra-bumbiya-specheli-priz-diploma-za-otlichie-na-godishnite-nagradi-prokultura-2019.html", "text": "Международен театрален фестивал „Тара-ра-бумбия“ получи голямо и заслужено признание на VII-ата Национална конференция „Достъп на младите хора до култура: Ролята на фестивалите по изкуства” във Варна. Това съобщиха от пресцентъра на  Община Благоевград . Събитието се проведе на 11 август, на което Българската асоциация на работодателите в областта на културата (БАРОК) и Граждански институт връчиха годишните награди „ПроКултура“ за принос към разширяването на достъпа на младите хора до култура.  \r\nМеждународният театрален фестивал „Тара-ра-бумбия” завладя Благоевград през 2019 г. за седма поредна година. Изключително силни спектакли, известни режисьори и актьори радваха любителите на Мелпомена в тазгодишното издание. Театралният маратон, който дава сцена за изява на млади и талантливи деца и младежи, продължи 11 дни. Публиката се наслади на 22 постановки. Фестивалът премина под знака на 100-годишния юбилей на Драматичен театър „Никола Вапцаров”. \r\nВъв форума във Варна участваха над 60 представители на държавни органи, общини, държавни и общински културни институти, граждански и културни организации, училища и детски градини, където обсъдиха предизвикателствата пред фестивалите по изкуства за разширяването на достъпа на младите хора до култура.  \r\nЦелта на Националната кампания за достъп на младите хора до култура е стимулиране на социалното приобщаване, равенството и активното участие на младите хора в културните процеси, насърчаване на творческо поколение и достъп на младите хора до култура и утвърждаване на социалната мисия на българската култура.", "date": "2019.08.14", "title": "Благоевград: Театрален фестивал „Тара-ра-бумбия“ спечели приз „Диплома за отличие“ на годишните награди „ПроКултура“ 2019"}
{"url": "http://www.focus-news.net/news/2019/08/14/2689343/vidin-na-gkpp-dunav-most-2-sa-vavedeni-v-eksploatatsiya-dva-novi-kontrolni-punkta-s-videokameri.html", "text": "На ГКПП „Дунав мост 2“ при влизане и излизане от Румъния са въведени в експлоатация два нови контролни пункта с видеокамери, съобщиха за  Радио „Фокус“ – Видин  от пункта. Целта е да бъдат регистрирани превозни средства, които се движат без винетка за платени пътни такси с оглед последващо санкциониране. Това означава, че за превозните средства се изисква винетка и при пътуване до Калафат. Ако такава винетка не е заплатена, е възможно при бъдещи пътувания водачите на тези превозни средства да бъдат санкционирани за минал период, когото са били регистрирани от камерите, но не са закупили винетка.", "date": "2019.08.14", "title": "Видин: На ГКПП „Дунав мост 2“ са въведени в експлоатация два нови контролни пункта с видеокамери"}
{"url": "http://www.focus-news.net/news/2019/08/14/2689342/varna-tyaloto-na-izdirvanoto-momiche-e-izpluvalo-kray-ribarskiya-plazh-v-grada.html", "text": "Тялото на издирваното във Варна момиче е изплувало край Рибарския плаж в града. Малко преди 11.00 часа в Областната дирекция на МВР е постъпил такъв сигнал за забелязано тяло във водата. Това съобщи за  Радио „Фокус“ – Варна  говорителят на полицията в морския град Ивана Милева. Часове продължи издирването на детето, което заедно с други непълнолетни вчера следобед се е къпало във водата при вдигнат „червен флаг“ за силно вълнение. В издирването се включиха активно водолази от гражданска защита при Регионалната служба по пожарна безопасност и защита на населението. \r\nДиана СТОЕВА", "date": "2019.08.14", "title": "Варна: Тялото на издирваното момиче е изплувало край Рибарския плаж в града"}
{"url": "http://www.focus-news.net/news/2019/08/14/2689340/ana-mpa-gratskite-pozharnikari-sa-se-borili-tsyala-nosht-s-pozhara-na-evbeya.html", "text": "Противопожарните сили се бориха през цялата нощ, за да спасят четирите села, които бяха застрашени от големите пожари на остров Евбея. Пожарът е изгорил огромна част от борова гора, съобщава гръцката държавна агенция  АНА-МПА . \r\nОгнеборците са направили пожарни зони извън град Псахна, за да предотвратят пламъкът да достигне до къщите и защитните бариери, както и за да защитят евакуираните села Макримали, Кондодеспоти, Платания и Ставрос. \r\nСпоред източници от противопожарната служба са изгорели само няколко коли и няма разрушени сгради. \r\nПонастоящем противопожарните сили са съсредоточени върху два пожарни фронта, в районите от Платания до Макримали и Платания до Дамария. \r\nДевет водни хеликоптери и седем противопожарни самолета възобновиха работата си с първата светлина за деня, докато два самолета от Италия пристигнаха, за да помогнат в операцията. Очаква се още два самолета да пристигнат от Испания в рамките на деня, който незабавно отговори на искането на гръцките власти за помощ. Хърватия, която първоначално беше отговорила и щеше да изпрати два самолета, не ги изпрати, тъй като страната беше изправена пред огромен риск от пожар. \r\nЕвропейският комисар за управление на кризи Кристос Стилианидес, който пристигна в Атина, за да изрази подкрепата на ЕС, се срещна с министъра на гражданската защита, за да го информира за европейската помощ, която ще бъде изпратена на Гърция в рамките на механизма на rescEU. \r\n \r\nПревод и редакция:", "date": "2019.08.14", "title": "АНА-МПА: Гръцките пожарникари са се борили цяла нощ с пожара на Евбея"}
{"url": "http://www.focus-news.net/news/2019/08/14/2689346/kmetat-na-sofiya-yordanka-fandakova-samo-za-rayon-vitosha-prez-poslednite-godini-sme-investirali-nad-105-mln-lv.html", "text": "Само за район \"Витоша\" през последните години сме инвестирали над 10,5 млн. лв. Това каза кметът на София Йорданка Фандъкова след проверка на 86 ОУ \"Св. Климент Охридски\" във Владая, предаде репортер на  Агенция „Фокус“ . \"Надявам се училището да бъде още по-привлекателно след този сериозен ремонт\", каза тя. Фандъкова добави, че за този район е започнало и разширение на детската градина, в която ще бъдат открити 3 нови групи. \"Разширяваме и детската градина в\" Павлово\", училището в \"Симеоново\" и детската градина в \"Княжево\", отваряме нови групи\", каза кметът. Йорданка Фандъкова коментира, че училището е благоприятно за децата от кв. \"Владая\", тъй като е близо до домовете им и се учи на една смяна. \"Имам уверението, че ремонтът ще приключи преди 15 септември, за да могат тогава децата да влязат в обновеното училище\", добави тя. По думите и, училищата и детските градини, които се ремонтират на територията на Столична община, са 83.Директорът на училището Емилия Бурова от своя страна каза, че единственият ремонт на училището е смяна на дограмата преди около 2 години. \"Училището не е основно ремонтирано от неговото създаване и беше в доста окаян вид\", заяви тя.  \r\nНадежда ИВАНОВА", "date": "2019.08.14", "title": "Кметът на София Йорданка Фандъкова: Само за район \"Витоша\" през последните години сме инвестирали над 10,5 млн. лв."}
{"url": "http://www.focus-news.net/news/2019/08/14/2689347/d-r-georgi-pazderov-rzi-burgas-v-oblastta-prez-2019-g-sa-registrirani-9-potvardeni-sluchaya-na-morbili.html", "text": "В областта през 2019 г. са регистрирани 9 потвърдени случая на морбили. Това каза за  Радио „Фокус“ – Бургас  д-р Георги Паздеров, директор на Регионална здравна инспекция – Бургас.  По думите му случаите са регистрирани през месеците: март – 2 случая, април – 5 случая, и май – 2 случая. Високият имунизационен обхват по отношение на морбили в областта, както и своевременно и ефективно предприетите мерки, са допринесли за спиране разпространението на заболяването, като от последния регистриран случай е изтекъл повече от един инкубационен период, без да се регистрира нов случай.  \r\n„Във връзка с регистрирани случаи на морбили в страната и в областта и разпоредени мерки от МЗ, с цел недопускане и ограничаване на епидемичното разпространение на заболяването, на територията на областта са издадени предписания на общопрактикуващите лекари в областта за: преглед на имунизационния статус на населението от пациентската листа на възраст от 13 месеца до 18 г., подлежащи на имунизация срещу морбили; незабавно обхващане с една доза комбинирана ваксина срещу морбили, паротит и рубеола на всички неимунизирани пациенти от пациентската листа на възраст от 13 месеца до 18 г.; повишено вниманието за ранно откриване признаците на морбили и предприемане на необходимите действия за съобщаване в РЗИ - Бургас, изолация, диагностика и лечение; насочване за консултация с инфекционист на всички случаи със симптоматика за морбили, който по преценка да извършва хоспитализация и лечение“, добави Паздеров.  \r\nТой допълни, че са издадени предписания на лечебни заведения за болнична помощ за насочване вниманието на лекарите от лечебното заведение за ранно откриване признаците на морбили и предприемане на необходимите действия за съобщаване, изолация, диагностика и лечение; насочване за консултация с инфекционист на всички случаи със симптоматика за морбили; прилагане стриктно на противоепидемичните мерки за недопускане вътреболнично разпространение на морбили; стриктна изолация на пациенти с неясни температурни състояния и липса на проведена имунизация срещу морбили в отделения, различни от инфекциозните; данни за имунитета на медицинските специалисти по отношение на морбили. Изготвени са списъци по отделения с данни за имунитета на медицинските специалисти по отношение на морбили.  \r\n„Създадена е организация в УМБАЛ - Бургас, според която при хоспитализация на контактни на потвърдени случаи на морбили, лицата да се изолират до уточняване на диагнозата. Издадени са предписания на медицинските специалисти в к.к Слънчев бряг и в курортните селища на област Бургас за ранно откриване на признаците на морбили, стриктно съобщаване, изолация, диагностика и лечение на случаи със симптоми на морбили.  \r\nВъв връзка със съществуващ реален риск от внос на морбили със сезонни работници от други държави са дадени препоръки на работодателите, да въведат изискване за провеждане на серологично изследване за установяване наличието или липсата на защитен имунитет срещу морбили при наемане на работници от други държави“, уточни д-р Георги Паздеров.  \r\nПо думите му организирани и проведени са две кампании за активно издирване и обхващане на неимунизирани срещу морбили деца в квартал “Победа“ в град Бургас съвместно с ОПЛ и ромските медиатори. Извършено е сероепидемиологично проучване на 61 деца на възраст от 2 г. до 15 г., хоспитализирани в отделения по педиатрия в гр. Бургас за наличие на имунитет срещу морбили, създаден в резултат на проведени имунизации. В имунизационен кабинет на РЗИ - Бургас са проведени имунизации срещу морбили, паротит и рубеола на деца без избран общопрактикуващ лекар от родителите. Представители на Дирекция „Надзор на заразните болести“ при РЗИ - Бургас взеха участие в организирани 2 срещи с родители и бременни, проведени с цел повишаване информираността на родителите за значението на имунизациите. \r\nМария КУРТЕВА", "date": "2019.08.14", "title": "Д-р Георги Паздеров, РЗИ – Бургас: В областта през 2019 г. са регистрирани 9 потвърдени случая на морбили"}
{"url": "http://www.focus-news.net/news/2019/08/14/2689336/vtori-den-voennosluzheshtite-ot-suhopatnite-voyski-okazvat-pomosht-pri-pozhara-v-haskovsko.html", "text": "И днес продължава помощта, която оказва военното формирование 52 740 - Хасково от състава на 2-ра механизирана бригада за потушаване на пожара в Хасковско. Това съобщиха от пресцентъра на Министерство на отбраната.  Двадесет военнослужещи с 5 машини с ръководител майор Атанас Бакалов – заместник-командир на формированието, действат в силно пресечена местност в района на селата Любеново и Родопи. Пожарът е локализиран, а военнослужещите обхождат района с цел недопускане на повторното му разрастване.", "date": "2019.08.14", "title": "Втори ден военнослужещите от Сухопътните войски оказват помощ при пожара в Хасковско"}
{"url": "http://www.focus-news.net/news/2019/08/14/2689335/tass-uapts-prekrati-sashtestvuvaneto-si.html", "text": "Украинската автокефална православна църква (УАПЦ) официално прекрати съществуването си, като се вля в новата „Православна църква на Украйна“ (ПЦУ), пише в сряда парламентарният вестник „Голос Украини“, предава  ТАСС . \r\nВъв връзка с ликвидацията на УАПЦ са отменени всички пълномощни на нейно име. \r\nКакто припомня ТАСС, През декември 2018 г. две неканонични (разколнически) църкви - УАПЦ и така наречената Киевска патриаршия (УПЦ КП) обявиха обединението си и създаването на Православната църква в Украйна, която получи томос за автокефалия от Вселенския патриарх на 6 януари 2019 г. По-късно ръководството на ПЦУ реши във вътрешни документи да нарече църковната им организация „Украинска православна църква“, игнорирайки факта, че това име е на единствената канонична църква в Украйна - Украинската православна църква (Московска патриаршия). \r\nНяколко месеца след създаването на ПЦУ, бившият глава на Киевската патриаршия Филарет, който получи титлата почетен патриарх в новата структура, започна да критикува томоса и продължава да работи от името на УПЦ КП, въпреки факта, че Министерството на правосъдието на Украйна вече обяви ликвидацията на тази организация. \r\n \r\nПревод и редакция:", "date": "2019.08.14", "title": "ТАСС: УАПЦ прекрати съществуването си"}
{"url": "http://www.focus-news.net/news/2019/08/14/2689348/api-vazstanoveno-e-dvizhenieto-po-pat-ii-55-veliko-tarnovo-gurkovo-v-rayona-na-gurkovo-ot-km-58-do-km-59.html", "text": "Възстановено е движението по път II-55 Велико Търново - Гурково в района на Гурково от км 58 до км 59. Това съобщиха от пресцентъра на  Агенция „Пътна инфраструктура“ .", "date": "2019.08.14", "title": "АПИ: Възстановено е движението по път II-55 Велико Търново - Гурково в района на Гурково от км 58 до км 59"}
{"url": "http://www.focus-news.net/news/2019/08/14/2689350/ivan-nikolov-kits-bosilegrad-golyamata-ni-ideya-e-da-otbelezhim-pametta-na-zhertvite-ot-parvata-svetovna-voyna-v-grada-no-ostanahme-nerazbrani-ot-srabskata-strana.html", "text": "Голямата ни идея е да отбележим паметта на жертвите от Първата световна война в града, но останахме неразбрани от сръбската страна. Това каза председателят на Българския културно-информационен център „Босилеград” Иван Николов в интервю за  Агенция „Фокус“  във връзка с проблемите на българската диаспора в Босилеград. Николов изрази съжаление относно неразбирането на идеите на КИЦ-Босилеград от сръбска страна: „Нашата голяма идея, която нашият център раздвижи, е да се отбележи паметта на жертвите от Първата световна война в Босилеград: на сръбските и съответно на българските, да се издигнат паметници или паметни знаци с имената на жертвите и да се инициира процес на национално помирение между двата народа. Останахме неразбрани от сръбска страна“, обясни той. Според него българската диаспора в Босилеград не намира общ език със сръбското правителство във връзка с проблемите на българското малцинство в Западните покрайнини.  \r\nНиколов даде пример за противодействието  срещу българската диаспора от страна на Сърбия: „Преди две години една българска фирма, която дойде в Босилеград и се опитваше да даде работа и поминък на хората, просто не беше посрещната от местните власти в Босилеград и се принуди да се изнесе оттук и да отиде във вътрешността на Сърбия“. Той обясни още, че без промени на национално и местно ниво в Сърбия, България не може да направи нищо в тези рамки, в които се намира днес българската диаспора в Босилеград. \r\nТеодора ПАВЛОВА \r\n Пълния текст на интервюто четете по-късно в „Мнение”", "date": "2019.08.14", "title": "Иван Николов, КИЦ – Босилеград: Голямата ни идея е да отбележим паметта на жертвите от Първата световна война в града, но останахме неразбрани от сръбската страна"}
{"url": "http://www.focus-news.net/news/2019/08/14/2689353/sliven-kmetat-stefan-radev-svikva-konsultatsii-za-sastav-na-oik.html", "text": "Кметът Стефан Радев свиква консултации за състав на ОИК – Сливен. Това съобщиха от пресцентъра на  Община Сливен . По повод подготовката за произвеждане на избори за общински съветници и кметове, насрочени за 27 октомври 2019 година, ще се проведат консултации за състав на ОИК – Сливен. Срещата ще се състои на 20 август 2019 година от 11.00 часа в зала 105 на Община Сливен. Поканени да участват в консултациите са парламентарно представените партии и коалиции в 44-тото Народно събрание и партии и коалиции, които имат избрани с техни кандидатски листи членове на Европейския парламент от Република България, но не са парламентарно представени.", "date": "2019.08.14", "title": "Сливен: Кметът Стефан Радев свиква консултации за състав на ОИК"}
{"url": "http://www.focus-news.net/news/2019/08/14/2689344/haskovo-pozharat-mezhdu-selata-rodopi-bryagovo-i-lyubenovo-e-tragnal-ot-nereglamentirano-smetishte.html", "text": "Пожарът между селата Родопи, Брягово и Любеново е тръгнал от нерегламентирано сметище. Под ръководството на Районна прокуратура - Хасково се извършват процесуално-следствени действия, свързани с възникналия на 12 август 2019 г. пожар. Това съобщиха от пресцентъра на  Районна прокуратура - Хасково . До момента е установено, че първоначално огънят е тръгнал от нерегламентирано сметище в покрайнините на с. Брягово, обл. Хасково, където в издълбана яма били запалени дрехи, изхвърлени от 39-годишен мъж с инициали А.Н. Впоследствие пламъците били угасени от близък на А.Н., но сметищните отпадъци продължили да тлеят и от вятъра пожарът се е разраснал към с. Любеново и с.Родопи, обл. Хасково. Евентуалният извършител А.Н. е настанен в болнично заведение за изследване на здравословното му състояние. Той не е осъждан и не е криминално проявен.  \r\nПод ръководството на Районна прокуратура - Хасково продължават процесуално-следствените действия по образуваното досъдебно производство за това, че по непредпазливост е запален чужд имот, вследствие на което на 12 август 2019 г. е възникнал пожар в горски и земеделски земи между с. Родопи, с. Брягово и с. Любеново. Тепърва ще се изяснява какви са нанесените щети. До момента е установено, че пожарът е обхванал около 8 000 дка площи, от които около 4 000 дка са тревни площи, а останалите горски територии. Огънят е локализиран и предстои да бъде извършен оглед, както и да бъдат назначени пожаро-техническа и оценъчна експертизи и др. Няма опасност за жителите и къщите в трите села, покрай които се е разпространил пожара.", "date": "2019.08.14", "title": "Хасково: Пожарът между селата Родопи, Брягово и Любеново е тръгнал от нерегламентирано сметище"}
{"url": "http://www.focus-news.net/news/2019/08/14/2689345/kadri-veseli-e-saglasen-s-iskaneto-na-zapada-za-otmyana-na-mitata.html", "text": "Председателят на косовския парламент Кадри Весели и лидер на една от основните фракции в страната – „Демократическата партия на Косово“ (ПДК) коментира в своя  „Фейсбук“  изявлението на страните от „Квинтата“ (САЩ, Великобритания, Германия, Франция и Италия), в което те призовават Прищина да отмени 100-процентовите мита върху сръбските стоки, за да продължи диалога Белград-Прищина. \r\nВесели написа, че Косово е постигнало независимост благодарение на силния си съюз със западните държави. „Един от въпросите, по който гражданите ще трябва да решат на тези избори е дали Косово иска да продължи специалните си отношения с нашите международни съюзници или да ги третира като врагове и да се опита да оцелее само“. \r\n„Трябва да защитим интересите на Косово, но не можем да го направим без стратегическите ни партньори. Затова ние приветстваме усилията на САЩ, ЕС, Германия, Великобритания, Франция и Италия за продължаване на диалога“, заяви Весели. \r\n„В същото време, ние призоваваме ЕС да предотврати финансирането на паралелните структури в Косово от сръбското правителство и да спре сръбските колонизаторски проект чрез построяване на квартали в Севера (на Косово), да позволява възстановяването на изгорени къщи, където са живели албанци преди 2001 година и да осъди сръбските престъпници и извършители на престъпления срещу невинни албанци преди и след войната в Косово“. \r\n \r\nПревод и редакция:", "date": "2019.08.14", "title": "Кадри Весели е съгласен с искането на Запада за отмяна на митата"}
{"url": "http://www.focus-news.net/news/2019/08/14/2689352/pernik-vodopodavaneto-v-selo-bosnek-e-vazobnoveno.html", "text": "Водоподаването в село Боснек е възобновено. В това лично се увериха вр.и.д. кмет на Община Перник Денислав Захариев и Богомил Алексов – главени инженер на Общината. Това съобщиха от пресцентъра на  Община Перник . Сигнал за проблем с водоснабдяването в населеното място е получен на 11 август. Екипи на ВиК - Перник своевременно са започнали отстраняването на аварията в помпената станция, като проблемът е разрешен до края на работния ден в понеделник. Впоследствие са възникнали и две аварии на водопровода, които са отстранени още на следващия ден. В момента и в най-високите части на селото има вода.", "date": "2019.08.14", "title": "Перник: Водоподаването в село Боснек е възобновено"}
{"url": "http://www.focus-news.net/news/2019/08/14/2689358/premierat-boyko-borisov-poeli-sme-angazhiment-i-shte-pomognem-na-obshtina-targovishte-da-se-renovira-patnata-infrastruktura-do-zavoda-na-trakiya-glas-balgariya.html", "text": "Поели сме ангажимент и ще помогнем на Община Търговище да се реновира пътната инфраструктура до завода на „Тракия Глас България ЕАД“. Това заяви министър-председателят Бойко Борисов, който посети днес част от производствените мощност на един от най-големите инвеститори не само в Търговище, но и в България, съобщиха от  Правителствената информационна служба . Извеждащият път от предприятието е изключително важен, тъй като по него ежедневно преминават ТИР-овете, изнасящи стока. „Ще вземем решение и ще окажем подкрепа\", заяви министър-председателят Борисов.  \r\nОбщо три са производствата на инвеститора, които функционират – за плоско стъкло, за домакинско стъкло и за автомобилни стъкла. Около 2500 души са заети в основното производство, а заедно със съпътстващите производства и предприятия, работните места, създадени от инвеститора, са близо 5000.  \r\nКметът на Търговище Дарин Димитров отбеляза, че наличието на такова голямо производство оказва благоприятно влияние за развитието на Търговище. Населението се увеличава, хората живеят с добър стандарт, отбеляза кметът и добави, че няма безработица.", "date": "2019.08.14", "title": "Премиерът Бойко Борисов: Поели сме ангажимент и ще помогнем на Община Търговище да се реновира пътната инфраструктура до завода на „Тракия Глас България“"}
{"url": "http://www.focus-news.net/news/2019/08/14/2689355/kmetat-na-sofiya-yordanka-fandakova-obrazovanieto-bi-sledvalo-da-e-prioritet-na-vsichki-ako-iskame-darzhavata-ni-da-se-razviva.html", "text": "Образованието би следвало да е стратегически приоритет на всички, ако искаме държавата и градът ни да се развиват. Това каза кметът на София Йорданка Фандъкова за ремонтите на училища и детски градини в столицата, предаде репортер на  Агенция „Фокус“ . Фандъкова каза още, че се очаква ремонтите на всички детски градини и училища да бъдат завършени до 15 септември. \"Очаква се всички деца, родители, учители да бъдат в готовност да започнат успешно учебната година\", поясни Фандъкова и добави, че детските градини се третират като учебни заведения. Тя каза още, че в момента се строят и нови сгради за детски градини и училища. \"Новото е ново, хубаво и децата го заслужават, ние сме длъжни да им осигуряваме тези добри условия\", заяви кметът. По думите й, ролята на кметовете за тези дейности е много важна. \"Ние предоставяме средствата, но очакваме от районните кметове да направят процедурите, да контролират процеса и да направим заедно нещо, което е добро за хората\", коментира тя и добави, че няма значение от коя политическа сила са кметовете, ако работят добре заедно. \"Тук сме събрали от АБВ, от \"Реформаторския блок\" и ГЕРБ и въпреки това нашият стил е да работим с всички, защото всичко е за хората. Важно е те да са доволни, а кой от коя партия е няма никакво значение\", заключи Йорданка Фандъкова.  \r\nНадежда ИВАНОВА", "date": "2019.08.14", "title": "Кметът на София Йорданка Фандъкова: Образованието би следвало да е приоритет на всички, ако искаме държавата ни да се развива"}
{"url": "http://www.focus-news.net/news/2019/08/14/2689354/d-r-georgi-pazderov-rzi-burgas-virusat-na-morbili-e-silno-zarazen-i-bolestta-se-razprostranyava-mnogo-lesno-ot-chovek-na-chovek.html", "text": "Морбили е остро протичащо и силно заразно инфекциозно заболяване, причиняващо се от вирус. Това каза за  Радио „Фокус“ – Бургас  д-р Георги Паздеров, директор на Регионална здравна инспекция – Бургас. По думите му източник на инфекциятата е болният човек. Според него вирусът на морбили е силно заразен и болестта се разпространява много лесно от човек на човек. Той добави, че всеки неимунизиран човек е изложен на риск от разболяване от морбили и разпространение на заболяването. „Основно средство за профилактика на заболяването е приложението на жива противоморбилна ваксина. Прилагането на тази ваксина е включено в задължителния имунизационен календар на Република България на 13 месеца и 12 години“, добави Паздеров. Той заяви, че всеки болен от морбили подлежи на изолация и лечение в дома или на хоспитализация по медицински и епидемични показания. Лечението се предписва от специалист инфекционист и се прилага в дома или в Инфекциозно отделение, като уточни, че при заболяване от морбили се извършва влажно почистване на повърхности и проветряване на помещенията, в които се намира болният. „Издирват се имунизациите срещу морбили на всички контактни лица. Неболедувалите и неимунизирани срещу морбили лица се имунизират (по възможност до 72 часа от контакта) и се поставят под медицинско наблюдение за 17 дни от датата на имунизация. При поява на случай на морбили в детско заведение или училище контактните деца от групата или от класа се поставят под медицинско наблюдение за 21 дни“, посочи д-р Георги Паздеров. По думите му контактните деца, неимунизирани срещу морбили, поради медицински причини или ненавършена възраст, се отстраняват от колектива за период от 21 дни. Всички медицински специалисти и друг персонал в лечебните заведения, които осъществяват контакт с пациенти и има вероятност да се заразят от морбили, представят данни за наличие на имунитет срещу заболяването. \r\nМария КУРТЕВА", "date": "2019.08.14", "title": "Д-р Георги Паздеров, РЗИ – Бургас: Вирусът на морбили е силно заразен и болестта се разпространява много лесно от човек на човек"}
{"url": "http://www.focus-news.net/news/2019/08/14/2689351/svetlana-popova-obshtina-dobrich-v-23-godishnata-istoriya-na-konkursa-nadezhdi-talanti-maystori-sa-uchastvali-imeniti-muzikanti-i-prepodavateli.html", "text": "„В дългата вече 23-годишна история на конкурса „Надежди, таланти, майстори“, превърнал се в една от емблемите на културния живот в Добрич, като членове на международното жури са участвали именити музиканти и преподаватели“. Това заяви Светлана Попова, главен експерт в отдел „Култура“ в Общината, предаде кореспондент на  Радио „Фокус” – Варна . В последните години някои от членовете на журито са били  проф. Иван Димитров (цигулка) от Виена, проф. Божидар Ноев (пиано), ръководител катедра в Консерваторията в Инсбрук, Австрия, проф. Божидар Братоев (цигулка), преподавател в Музикалната академия „Принц Рение ІІІ“ в Монако, диригентите Деян Павлов, гл. диригент на Плевенската филхармония, духовно свързания с Добрич маестро Йордан Дафов, вписаната в Почетната книга на града проф. Ринеке Смилде  (флейта) от Холандия, проф. Масимо Гон от Музикалната академия „Джузепе Тартини“ в Италия.  \r\nНа тазгодишното издание, което ще се проведе в дните 9 - 13 септември, жури ще бъдат вдъхновителят и негов председател проф. Виктор Чучков, проф. Гинка Гичкова (цигулка), доц. Огнян Константинов (виола), преподавател в НМА „Проф. Панчо Владигеров“ в София и новите д-р Столина Добрева (китара), директор на НМУ „Любомир Пипков“ в София, и доц. Дино Имери (пиано) от Македония. Председател на журито е проф. Виктор Чучков, световноизвестен български пианист и композитор, професор по „Камерна музика” в Държавна музикална академия „П. Владигеров” и в НАТФИЗ „Проф. Кр. Сарафов”. Води майсторски класове по пиано, камерна музика и композиция в Холандия, Бразилия, Малайзия, Македония, Италия и Гърция, концертира в България и чужбина и участва в жури на международни конкурси и фестивали. Интересна е творческата биография на новите членове на журито. Доц. Дино Имери е един от най-възхваляваните и перспективни македонски пианисти. Роден е през 1990 г. Завършва Държавното музикално училище в Скопие „Илия Николовски – Луж“ в класа на проф. Людмила Романова, след което продължава обучението си във факултета по музикални изкуства в класа на проф. Борис Романов. Въпреки младата си възраст се представя с голям успех в европейски културни центрове, международни фестивали и свири със световноизвестни музиканти и оркестри. През 2010 г. подписва договор с Еuropean Piano Program, който му дава възможност да гастролира в няколко европейски музикални столици и да реализира редица музикални проекти. През 2013 г. пианистът получава най-високото признание за класически музикант в Македония – наградата “Virtuosi” в категорията „Млад музикант“ за изключителни успехи. През същата година издава своя първи компактдиск със записи на творби от Хайдн, Бетовен, Брамс и Лист, в сътрудничество с F.A.M.E.’s – Film & Music Recording Company. Сътрудничи успешно с редица инструменталисти и диригенти като Томас Херцог, Клеменс Шулдт, Филип Хескет, Диана Имери Илкоска, Саша Николовски, Борян Канев и др. Има записи за  MRTV, HRT 1 & HRT 3, TV ORF Austria, France 3 Channel, F.A.M.E.’s – Film. Няколко известни международни композитори са писали музика специално за младия пианист, посвещавайки му свои творби. Сред тях са френският композитор Колет Муре с роизведението си  “Logos”, хавайският композитор Джон Кароло с “Dino’s Dilemma”и македонският композитор Дамир Имери със своята „Сюита за пиано“. В момента е хоноруван преподавател, доцент по пиано в Държавния център по музика и балет в Скопие „Илия Николовски – Луж“. Преди няколко дни Дино Имери получи най-голямата награда „Маестро на годината“ 2018 в Македония. Д-р Столина Добрева е родена в Бургас. Завършва СМУ „Любомир Пипков” в София и Държавното висше училище за музика във Фрайбург, Германия в класа по китара на проф. Соня Прунбауер. Столина Добрева е лауреат на награди от редица национални и международни конкурси, между които „Млад музикант” – Чирпан, „Аполония” – Созопол, Хоф – ФРГ, Участва в майсторски класове на Алваро Пиери, Карло Доменикони, Робърт Брайтмор, Александър Фраучи и др. От 1994 г. преподава китара и камерна музика в НМУ „Любомир Пипков”, София. Нейни ученици са лауреати на над 150 награди от конкурси в България, Полша, Румъния, Австрия, Германия, Белгия, Чехия, Италия и др. Автор е на серия научни изследвания върху историята на китарата в България. От 2001 г. е главен редактор на списание “Китара“. През 2012 г. защитава докторски труд на тема „Историята на китарата в България. Литература, педагогика, изпълнителство.” Столина Добрева участва като член на жури в редица фестивали и конкурси в България, Румъния и Македония. Провежда майсторски класове в рамките на китарни фестивали в Синая, Румъния и Скопие, Македония. Изнася концерти в България, Германия, Турция, Унгария и други страни. Реализира записи за БНР и БНТ.  \r\nМеждународният музикален конкурс „Надежди, таланти, майстори“ е една творческа среща, на която млади надежди изявяват таланта си пред майстори. Това е ежегоден международен конкурс за изпълнители на класическа музика. Провежда се през месец септември в град Добрич под патронажа на кмета на града. \r\nЖулиета НИКОЛОВА", "date": "2019.08.14", "title": "Светлана Попова, Община Добрич: В 23-годишната история на конкурса „Надежди, таланти, майстори“ са участвали именити музиканти и преподаватели"}
{"url": "http://www.focus-news.net/news/2019/08/14/2689359/api-vazstanoveno-e-dvizhenieto-po-pat-i-5-ruse-byala-pri-km-12-v-rayona-na-moyseev-bair.html", "text": "Възстановено е движението по път I-5 Русе - Бяла при км 12 в района на Мойсеев баир. Това съобщиха от пресцентъра на  Агенция „Пътна инфраструктура“ .", "date": "2019.08.14", "title": "АПИ: Възстановено е движението по път I-5 Русе - Бяла при км 12 в района на Мойсеев баир"}
{"url": "http://www.focus-news.net/news/2019/08/14/2689356/pazardzhik-narusheno-e-vodopodavaneto-v-selata-velichkovo-tsar-asen-i-chernogorovo-poradi-avariya-na-ulichen-vodoprovod.html", "text": "Нарушено е водоподаването в селата Величково, Цар Асен и Черногорово поради авария на уличен водопровод. Това съобщи за  Радио „Фокус“ – Пазарджик  дежурният във водоснабдителното дружество, обслужващо областта. Аварийни екипи работят по отстраняването на проблемите. Очакваният час за пускането на водата е 16.00 часа. \r\nАлбена ЖИЛЕКОВА", "date": "2019.08.14", "title": "Пазарджик: Нарушено е водоподаването в селата Величково, Цар Асен и Черногорово поради авария на уличен водопровод"}
{"url": "http://www.focus-news.net/news/2019/08/14/2689360/varna-15-voenni-vodolazi-vodolazen-lekar-i-tsivilen-psiholog-sa-se-vklyuchili-v-izdirvaneto-na-zavlechenoto-ot-valnite-momiche-na-tsentralniya-plazh.html", "text": "16 военнослужещи, от които 15 водолази от Аварийно-спасителния отряд и Центъра за подготовка на водолази и бордни спасители, 1 водолазен лекар от състава на в.ф. 28580 – Варна и цивилен служител психолог са се включили в издирването на повлеченото момиче от вълните на Централния плаж във Варна. След намиране на тялото двама военни водолази изваждат съвместно със спасител тялото на брега, където същото е предадено на компетентните органи. За съжаление детето е било вече мъртво, съобщават от  Щаба на Военноморските сили . Екипът от водолази е бил привлечен към операцията днес, по искане от областния управител за оказване на помощ на цивилното население. Специалистите от състава на формированията  на Флотилия бойни и спомагателни кораби - ВМС, дислоцирани в Пункт за базиране Варна. Началото на участието в спасителната акция е било в 07.30 часа. Тя е продължила до 11.30 часа на днес. Обследван е районът на целия Централен плаж Варна, в дълбочина до 50 метра от бреговата черта.", "date": "2019.08.14", "title": "Варна: 15 военни водолази, водолазен лекар и цивилен психолог са се включили в издирването на завлеченото от вълните момиче на Централния плаж"}
{"url": "http://www.focus-news.net/news/2019/08/14/2689349/veliko-tarnovo-nyama-novi-signali-za-zarazeni-s-afrikanska-chuma-zhivotni-v-oblastta.html", "text": "Няма нови сигнали за заразени с африканска чума животни във Великотърновска област. Това стана ясно след редовното заседание на Областната епизоотична комисия, съобщават от  Областна администрация – Велико Търново . В срещата участваха членовете на Областната епизоотична комисия, Регионалната здравна инспекция, Регионална дирекция по горите, Ловно-рибарско дружество „Сокол 1884“, Областна дирекция на МВР, Областна дирекция „Земеделие“, Регионална дирекция „Пожарна безопасност и защита на населението“, Областно пътно управление,  представители на пристанищна инфраструктура,  Летище – Горна Оряховица и други институции ангажирани с проблема. \r\nВсички отговорни лица  докладваха за постъпваща при тях информация и мерките, които се вземат ежедневно. Проф. Попова запозна членовете на Комисията с получените от Министерство на земеделието, храните и горите Мерки за биологична безопасност относно фуражите и храненето на животните във връзка с усложнената епизоотична ситуация поради заболяването африканска чума по свинете. \r\nД-р Станимир Спасов, директор на ОД на БАБХ сподели, че е приключило загробването на свинете от фермата в село Българско Сливово. През тази седмица не са получени проби за изследване от диви прасета. Областната комисия за борба с епозоотичните ситуации реши, че допуска неотложни действия в инфектираните зони от лица, нямащи отношение към претърсването и прилагането на мерките за предотвратяване и ликвидиране на болестта африканска чума по свинете, във връзка с прибиране на реколтата, но при стриктно спазване на мерките за биосигурност, включително дезинфекцирането на машините, спазване на всички мерки за биосигурност от лицата, навлизащи в зоните, които следва да наблюдават и подават сигнали за умрели диви прасета. \r\nКомисията взе решение, че веднага след получаване от Министерство на земеделието, храните и горите на нови образци във връзка с изготвянето на списъците на стопаните, доброволно изпълнили мярката, същите да бъдат разпратени до общините, да бъдат свикани общински епизоотични комисии да са пристъпи към организацията по попълването на списъците и приложенията към тях.", "date": "2019.08.14", "title": "Велико Търново: Няма нови сигнали за заразени с африканска чума животни в областта"}
{"url": "http://www.focus-news.net/news/2019/08/14/2689357/otkriti-sa-ogromno-kolichestvo-narkotitsi-i-ognestrelni-orazhiya-pri-razsledvaneto-na-prestapnata-grupa-razkrita-na-7-i-8-avgust.html", "text": "Открити са огромно количество наркотици и огнестрелни оръжия при разследването на престъпната група, разкрита на 7 и 8 август. Това съобщиха от пресцентъра на  Апелативна специализирана прокуратура . В продължение на действията по неутрализиране на най-голямата до момента организирана престъпна група за разпространение на наркотици в страната на 7 и 8 август 2019 г. разследващи полицаи от ГДБОП и прокурори от Специализираната прокуратура извършиха действия по разследването в кв. „Манастирски ливади“ в София. \r\nВ гаражна клетка, наета от един от участниците в групата, който се издирва и за когото е издадена Европейска заповед за арест, е намерено и иззето огромно количество наркотични вещества от различен вид, автоматични огнестрелни оръжия, както и документи, доказващи престъпната дейност на групата. Гаражът е бил използван като склад за наркотици и място за разфасоване. Огромната част от дрогата е доставена „на едро“ в различни опаковки, чували, сакове. \r\nНамерената в гаража марихуана е била съхранявана в 110 пакета с различно тегло, в два чувала и пет сака. Иззети са 7 пакета с общо 70 000 броя таблетки екстази, два 3-литрови буркана с амфетамини на таблетки, течен амфетамин, както и 114 пакета амфетамини с различно тегло, хероин, 100 спейсбека (самозалепващи се пликчета) с кокаин. Количеството и стойността на намерените наркотици все още се установяват. \r\nНамерени и иззети са два автомата „Калашников“ и един автомат „Скорпион“, седем електронни везни, вакуумираща машина, предпазно облекло (гащеризони, маски, ръкавици), както и 4 тефтера с „черното“ счетоводство на групата. \r\nДействията по разследването на групата продължават. До момента са повдигнати обвинения за участие в нея на 33 лица, част от които се издирват и са им издадени Европейски заповеди за арест.", "date": "2019.08.14", "title": "Открити са огромно количество наркотици и огнестрелни оръжия при разследването на престъпната група, разкрита на 7 и 8 август"}
{"url": "http://www.focus-news.net/news/2019/08/14/2689364/ria-novosti-mechka-izrovi-grob-i-otkradna-tlennite-ostanki-na-pokoynik.html", "text": "В Комсомолск на Амур, административен център на Комсомолския район на Хабаровски край в Руската федерация, бе регистриран странен инцидент – мечка изрови гроб и „открадна“ тленните останки на покойник, съобщи говорител на регионалното МВР за  РИА Новости. \r\n„Разследващо-оперативна група, кинолог и ловен експерт са заминали за мястото. Намерени са следи от мечка. Тялото на починалия все още не е намерено\", разкри източникът. Според него ще бъде взето процесуално решение въз основа на резултатите от проверката. \r\n„Нашите експерти отидоха на мястото, имаха разрешение за елиминиране на животното. Тази мечка беше открита и отстреляна\", поясни за РИА Новости Юрий Колпак, ръководител на регионалното Министерство на природните ресурси. \r\n \r\n Тереза Герова", "date": "2019.08.14", "title": "РИА Новости: Мечка изрови гроб и „открадна“ тленните останки на покойник"}
{"url": "http://www.focus-news.net/news/2019/08/14/2689365/varna-s-litiyno-shestvie-i-mnogotsvetnata-zarya-shte-bade-otbelyazan-praznikat-na-grada-15-avgust.html", "text": "За първи път многоцветната заря по случай празника на Варна – Свето Успение Богородично, ще бъде изстрелвана от морето, предаде репортер на  Радио „Фокус“ – Варна . За целта във водите са монтирани 3 понтона – на 120 м от брега. Успоредно с това пироефекти ще има и от кея на военноморската база. Най-доброто място за гледане на зарята ще бъде зоната край Морската гара, където в 20.00 часа ще започне празничния концерт. В ролята на водещи ще влязат Дамян Попов и Мария Накова – Миа. Миксът от изпълнители включва хип-хоп формацията Connection Crew, победителят от „Гласът на България” Атанас Кателиев и финалистите Кирил Хаджиев – Тино и Христиан Ненов, Славин Славчев и група „Julian’s Laughter”, Ицо Хазарта, 4Magic, Ева Пармакова, италианският DJ Fabrizio Parisi и TITA. Кулминацията на вечерта ще бъде участието на гръцката звезда Claydee. Празникът на Варна ще започне в 9.00 часа с тържествената Архиерейска света Литургия в катедралния храм „Успение Богородично“. В 10.30 часа ще бъде тържествено издигнат флагът на града, след което ще тръгне литийно шествие с чудотворната икона на Света Богородица. За децата на сцена „Раковина“ от 10.00 часа е предвиден интерактивният спектакъл „Балон като Слон!“, с участието на Коле Китанов. На същото място в 11.00 часа ще бъде открито специално ателие за изработване на кукли, с водещ Мария Банова. От 15.00 часа до 19.00 часа до Аквариума ще има образователни игри за водния свят, организирани от световната природозащитна организация WWF. От 18.30 часа Богдан Томов ще пее за децата на сцена „Раковина“ в Морската градина. В 20.00 часа в Летния театър ще започне церемонията по връчване на почетни звания и отличия. За настроението на зрителите ще се погрижат ансамбъл „Варна“, камерният ансамбъл „Св. Йоан Кукузел – Ангелогласния“, квартет „Светоглас“, Донко Марков и група „Вакали“. В 20.30 часа на площад „Независимост“ е началото на традиционния концерт със солисти и оркестър на Държавната опера – Варна с диригент Кръстин Настев. \r\nДиана СТОЕВА", "date": "2019.08.14", "title": "Варна: С литийно шествие и многоцветната заря ще бъде отбелязан празникът на града – 15 август"}
{"url": "http://www.focus-news.net/news/2019/08/14/2689366/voennosluzheshti-ot-suhopatnite-voyski-unishtozhiha-nevzriveni-boepripasi-otkriti-vav-vidin.html", "text": "Военнослужещи от 10-и механизиран батальон – Враца от състава на Бригадното командване транспортираха и унищожиха две ръчни гранати, открити в жилищен блок в град Видин на 13 август. Това съобщиха от пресцентъра на  Министерство на отбраната . Формированието за овладяване и/или преодоляване на последствията от бедствия е с ръководител старши лейтенант Петър Петров. В продължение на четири часа след подадения сигнал, формированието проведе разузнаване, транспортиране и унищожаване на откритите невзривени боеприпаси. Военнослужещите са действали на основание отправено искане на главния секретар на МВР и по разпореждане на командира на Сухопътните войски генерал-майор Михаил Попов.", "date": "2019.08.14", "title": "Военнослужещи от Сухопътните войски унищожиха невзривени боеприпаси, открити във Видин"}
{"url": "http://www.focus-news.net/news/2019/08/14/2689363/pregled-na-mezhdunarodnite-novini-do-1300-chasa-agentsiya-fokus.html", "text": "Строителството на приемния терминал за морския газопровод „Турски поток“ е достигнало 95% от общия обем на работата, се казва в съобщение на оператора на проекта компания South Stream Transport B.V., предава  ТАСС . \r\n„Целият комплекс от мероприятия върви в съответствие с графика. Началото на транспортирането на газта се планира до края на 2019 година“, се отбелязва в съобщението. \r\n*** \r\n \r\n  Председателят на косовския парламент Кадри Весели и лидер на една от основните фракции в страната – „Демократическата партия на Косово“ (ПДК) коментира в своя  „Фейсбук“  изявлението на страните от „Квинтата“ (САЩ, Великобритания, Германия, Франция и Италия), в което те призовават Прищина да отмени 100-процентовите мита върху сръбските стоки, за да продължи диалога Белград-Прищина. \r\nВесели написа, че Косово е постигнало независимост благодарение на силния си съюз със западните държави. „Един от въпросите, по който гражданите ще трябва да решат на тези избори е дали Косово иска да продължи специалните си отношения с нашите международни съюзници или да ги третира като врагове и да се опита да оцелее само“. \r\n„Трябва да защитим интересите на Косово, но не можем да го направим без стратегическите ни партньори. Затова ние приветстваме усилията на САЩ, ЕС, Германия, Великобритания, Франция и Италия за продължаване на диалога“, заяви Весели. \r\n„В същото време, ние призоваваме ЕС да предотврати финансирането на паралелните структури в Косово от сръбското правителство и да спре сръбските колонизаторски проект чрез построяване на квартали в Севера (на Косово), да позволява възстановяването на изгорени къщи, където са живели албанци преди 2001 година и да осъди сръбските престъпници и извършители на престъпления срещу невинни албанци преди и след войната в Косово“. \r\n*** \r\n \r\n Част от американската администрация и по-точно хора от най-близкото обкръжение на президента Доналд Тръмп се опитват да върнат в играта размяната на територии като възможно решение на косовския въпрос, съобщава белградският ежедневник  „Вечерне новости“ , като се позовава на свои неназовани източници от дипломатическите кръгове. \r\nКакто съобщават добре информираните събеседници на вестника, за такова окончателно разрешаване на дългогодишния конфликт се обявява един от най-близките сътрудници на президента на АСЩ – неговият съветник по национална сигурност Джон Болтън. \r\nСъщо така, той на няколко пъти прави изказвания за политиката на Вашингтон спрямо косовския въпрос и обяви, че САЩ „няма да се включат в диалога между Сърбия и Косово за размяна на територии, но и не изключват корекция на границите“. \r\nЗаради това той бе подложен на критики от някои политически кръгове в САЩ, като най-голямата пречка за Америка да заложи на картата на разделението или коригирането на границите в продължение на диалога е персоналът, оставен в Държавния департамент от „династията Клинтън“. \r\nВъв вторник членът на Съвета за външни работи на САЩ и професорът от университета Джорджтаун Чарлз Капкан също заяви, че смята, че обменът на територии трябва да остане на масата за преговори: \r\n„Не мисля, че отделянето на Косово от Сърбия беше политически или морално неудобно, защото тогава също границите бяха прекарани по етническите линии. Ако присъдиняването на Северно Косово ще позволи на сръбското правителство и народа да запазят достойнството си и това ще е достатъчно, за да признаят независимостта на Косово – мисля, че това трябва да бъде направено, защото това предложение поставя поне още един вариант на масата  за излизане от задънената улица“, оцени Капчан пред Радио „Свободна Европа“. \r\nПрофесорът, който е на високо място в администрациите на Бил Клинтън и Барак Обама, смята, че САЩ могат да се включат по-директно в диалога за постигане на споразумение, ако „Прищина отмени митата, а Вучич и Тачи отново седнат на масата за преговори“. Той припомня, че в някои моменти по време на тези разговори е имало признаци на напредък, най-вече размяната на територии чрез присъединяване на част от Северно Косово към Сърбия в замяна на част от Прешевската долина. Тази идея обаче беше подтисната отчасти заради противопоставяне от страна на косовския премиер Рамуш Харадинай, след това Германия и други европейски центрове. \r\n„Фактът, че Болтън в един момент изрази потенциална подкрепа за териториалния обмен, подсказва, че той може да се замеси лично, ако обстоятелствата го изискват“, каза Капчан. \r\nСръбският президент Александър Вучич заяви във вторник, че въпреки че в момента няма преговори с Прищина, все още има натиск по отношение на Косово: \r\n„Никой не се пита как осигурихме стоките в магазините в Северно Косово. Не си задават въпроса, кои са тези хора и как са работили за това ден и нощ, не се пита колко енергия, усилия и работа са необходими ежедневно, за да помогнем на нашия народ в Косово и Метохия“. \r\nДържавният глава подчерта също, че за решаването на косовския въпрос са необходими много усилия и труд, както и че част от обществеността в Сърбия налага тази тема, за да предизвика изборни условия в Сърбия, а вота идва чак след осем месеца. \r\nВъзможна пречка за идеята за демаркация, според Капчан, може да бъде - Република Сръбска - тоест нови искания за промяна на границите в региона: \r\n„В случая с БиХ сецесията на Сръбска би имала дестабилизиращ ефект. Следователно международната общност трябва категорично да се противопостави на този вариант“. \r\n*** \r\n \r\n  Украинската автокефална православна църква (УАПЦ) официално прекрати съществуването си, като се вля в новата „Православна църква на Украйна“ (ПЦУ), пише в сряда парламентарният вестник „Голос Украини“, предава  ТАСС . \r\nВъв връзка с ликвидацията на УАПЦ са отменени всички пълномощни на нейно име. \r\nКакто припомня ТАСС, През декември 2018 г. две неканонични (разколнически) църкви - УАПЦ и така наречената Киевска патриаршия (УПЦ КП) обявиха обединението си и създаването на Православната църква в Украйна, която получи томос за автокефалия от Вселенския патриарх на 6 януари 2019 г. По-късно ръководството на ПЦУ реши във вътрешни документи да нарече църковната им организация „Украинска православна църква“, игнорирайки факта, че това име е на единствената канонична църква в Украйна - Украинската православна църква (Московска патриаршия). \r\nНяколко месеца след създаването на ПЦУ, бившият глава на Киевската патриаршия Филарет, който получи титлата почетен патриарх в новата структура, започна да критикува томоса и продължава да работи от името на УПЦ КП, въпреки факта, че Министерството на правосъдието на Украйна вече обяви ликвидацията на тази организация. \r\n*** \r\n \r\n  Седем пожарни самолета и девет вертолета, както и 300 пожарникари, военни и доброволци на земята гасят силния пожар, който продължава от вторник в борова гора по склоновете на планините на гръцкия остров Евбея, съобщава телевизионният канал  Skai . \r\nПо-късно в сряда два пожарни самолета, предоставени от Италия по искане на Гърция, ще се присъединят към операцията, очакват се още два изпратени от Испания, която също отговори на искането на Гърция до Европейския механизъм за гражданска защита за помощ при гасене на пожара на Евбея. \r\nГоляма площ от боровата гора на остров Евбея продължава да гори. Във вторник фронтът на огъня се разпростира на 11,5 км, а колона та от пламъци се издигна на 30-40 метра височина. Властите извършиха евакуация с превантивни цели на четири села (Макримали, Конодеспоти, Ставрос и Платания), чиито жители бяха изпратени в други населени места. Един от доброволците, участвал в гасенето на пожар край село Макримали, получи леки наранявания. \r\nГубернаторът на Централна Гърция Костас Бакоянис каза пред  Skai, че пожарникарите продължават да водят „титанична битка с огъня“, заявявайки, че предстои още много работа. \r\nВ Гърция има 40-градусова жега, придружена от силни ветрове. Десетки пожари се случват почти всеки ден, от 15 юли до 12 август в страната са регистрирани 1302 пожара. В допълнение към най-силния пожар на Евбея, пожарната служба във вторник загаси общо 56 пожара в различни части на Гърция. \r\n*** \r\n \r\n  „Въпреки че поради възрастта си се оттеглих от обществените дела, интервюто преди два дни на лидера на турците киприоти (Мустафа) Акънджъ пред „Та Неа“ ме принуди да събера силите си и да говоря отново“, заяви прочутият гръцки композитор и икона на лявото движение в страната Микис Теодоракис в статия, която предизвика широк отзвук, пише гръцкото консервативно издание „То Вима“. \r\n„През 1986 година поех инициативата заедно с други приятели в Гърция и Турция да формирам комитет за приятелство между Гърция и Турция в Константинопол (Истанбул), която незабавно получи подкрепа и от двата народа. \r\nВеднага щом се върнах в Атина след създаването на комитета, ПАСОК ме посрещнаха като предател. Недълго след това, Андреас Папандреу ме покани в дома си в Кастри (северно от Атина), за да ми каже: „Ти си прав. Не виждах нещата правилно. Ето защо повиках журналисти, които очакват да го призная. \r\nВеднага след това той свика целия комитет, за да ни помоли да изпратим посланието му за приятелство на Турция. \r\nСледователно отидохме в Константинопол [Истанбул], за да предадем нашето послание за приятелство от името на Андреас Папандреу. \r\nДокато прочетох изявлението му на камера за тогавашната единствена телевизионна станция, каналът за първи път излъчи образа на гръцкия премиер. \r\nНа следващия ден в Анкара проведохме разговори с всички партийни лидери и естествено с премиера Тургут Йозал. Предадохме на всички възгледите на Андреас Папандреу за началото на нова ера в двустранните отношения и те бяха приети с ентусиазъм. \r\nВ Гърция получихме същия прием, особено в провинции, където вече бяха започнали да се формират местните комитети, започвайки от Превеза и Янина. \r\nВеднага след Андреас Папандреу, Константин Мицотакис стана министър-председател и той ме помоли да предам същото послание за приятелство и сътрудничество на Йозал, който стана президент на Турция. \r\nЗаедно с Турския комитет за гръцко-турско приятелство начело с професора от университета в Анкара Екрем Акургал посетихме големи турски градове и бяхме приети с ентусиазъм. \r\nТук представям какво ми казаха двамата лидери: \r\nМицотакис: „Нека направим ново начало, както направиха Елефтериос Венизелос и Кемал Ататюрк.“ \r\nЙозал: „Аз съм готов и благодаря на гръцкия премиер. Всичко, което се говори за експанзионистичните политики, са митове. Днес ценностите на хората не се измерват в географска област, а по-скоро от тяхното социално развитие. Намалявам военните си разходи с 2%. С натрупания капитал ще построим втори мост в Истанбул, магистрали в Източна Турция и голям язовир Ататюрк, които ще издигнат нашата икономика“. \r\nТогава ми показа мобилния си телефон, съществуването на който досега ни беше неизвестно и ме попита какъв е домашния ми телефон и на какъв чужд език говори жена ми. Казах френски. Той набра номера ми и каза „аз съм президентът Йозал и съм щастлив да говоря с вас, давам ви вашия съпруг. \r\nПредставям тези подробности в заключение след много десетилетия моите мисли и инициативи относно Турция. \r\nЩе кажете, че Ердоган е на власт днес. Със сигурност Турция се е променила. Това, което няма да се промени във вековете, е, че Турция е наш съсед и винаги ще бъде. \r\nНашите народи няма какво да делят, стига лидерите да се държат отговорно и реалистично. \r\n \r\n Спорът за въглеводородите \r\n \r\nСега стигам до въпроса за въглеводородите. \r\nОт 2012 г. заедно с моите сътрудници в движението Spitha (искра) представихме проучвания на Антонис Фосколос, Теодорос Кариотис, Илиас Конофагос, Никос Лигерос и други за голямото богатство в ИИЗ (изключителната икономическа зона) на Източното Средиземноморие и поканихме правителството да обяви ИИЗ на Гърция, за да се защитят находищата на газ и нефт, които принадлежат на Гърция, чиято стойност се оценява на трилиони евро. \r\nЗатова питам, защо гръцкото правителство не смее да обяви ИИЗ на Гърция? \r\nВярвам, че това е така, защото САЩ и Европа не го позволяват. Като професор по право Йоргос Касиматис многократно е заявявал, че първият ход трябва да е отстраняването на съответните разпоредби в меморандумите за дълга, на базата на които всички печалби на Гърция отиват в кредиторите. \r\nСъгласен съм, че турската заплаха е пречка. Това препятствие може да бъде премахнато, може би, ако преди тази стъпка предприемем инициатива за постигане на разбирателство с Турция. \r\nЗа съжаление, истината е, че обявяването на ИИЗ на Гърция и експлоатацията на нейните богатства е сложен въпрос. Според мен Турция е обградена от море и се чувства задушена, ако по различни причини има сериозни препятствия, като нашите острови, които предотвратяват експлоатацията на нейните дълбоководни богатства. \r\nЗаслужава си усилията да превърнем Турция от конкурент в партньор. \r\n***", "date": "2019.08.14", "title": "Преглед на международните новини до 13:00 часа (Агенция „Фокус“)"}
{"url": "http://www.focus-news.net/news/2019/08/14/2689368/ivan-nikolov-kits-bosilegrad-balgarskoto-maltsinstvo-v-sarbiya-e-zastrasheno-ot-izchezvane.html", "text": "Българското малцинство в Сърбия е застрашено от изчезване, обезлюдяване и обезбългаряване на нашите райони. Това каза председателят на Културно-информационен център „Босилеград” Иван Николов в интервю за  Агенция „Фокус“  във връзка с проблемите на българската диаспора в Босилеград. Николов обясни тази тенденция със силните емиграционни процеси, които текат в града: „Имаме и силни демографски проблеми, разорена икономика, сложна комуникация, трудни контакти с България в пазарните средища, както и с българските комуникационни артерии“, коментира той. Николов изказа мнението, че решение на проблемите на българската диаспора в Босилеград може да се търси на европейско ниво: „Има механизми и начини, по които българските евродепутати по брюкселска линия могат непрекъснато да поставят въпроса за българските малцинства и да инициират дискусии. Това е задължение на българските евродепутати – нашият проблем да се постави като част от решаването на проблемите на Балканите“, добави още той. \r\nТеодора ПАВЛОВА \r\n Пълния текст на интервюто четете по-късно в „Мнение”", "date": "2019.08.14", "title": "Иван Николов, КИЦ – Босилеград : Българското малцинство в Сърбия е застрашено от изчезване"}
{"url": "http://www.focus-news.net/news/2019/08/14/2689361/rtk-kosovo-poslanikat-na-sasht-v-sarbiya-privetstva-iskaneto-na-kvintata-vreme-e-da-slozhim-kray-na-konfliktite-ot-90-te.html", "text": "Посланикът на САЩ в Сърбия Кайл Скот приветства изявлението на страните от „Квинтата“ (САЩ, Великобритания, Германия, Франция и Италия), в което Белград и Прищина се призовават да продължат диалога, предава обществената  „Радио и телевизия Косово“ (RTK) . \r\n„Дойде времето да сложим край на конфликтите от 90-те. Призоваваме Косово и Сърбия възможно най-скоро да възобновят диалога с посредничеството на ЕС и да се въздържат от стъпки, които биха възпрепятствали продължаването на диалога“, написа Скот в „Туитър“. \r\n \r\nПревод и редакция:", "date": "2019.08.14", "title": "RTK (Косово): Посланикът на САЩ в Сърбия приветства искането на „Квинтата“: Време е да сложим край на конфликтите от 90-те"}
{"url": "http://www.focus-news.net/news/2019/08/14/2689369/dobrich-obshtinata-i-bchk-organizirat-razdavane-na-bezplatna-voda-v-tsentara-na-grada.html", "text": "Раздават безплатно вода в центъра на града, съобщиха от  Община град Добрич . Инициативата е на Общината и на ОС на БЧК - Добрич. За поредна година е организира съвместната кампания за раздаване на безплатна вода за нуждаещите се в най-горещите дни на лятото. Тя започна вчера и продължава и днес. От 12.00 часа доброволци раздават вода пред Народно читалище „Йордан Йовков“. По предложение на БЧК - Добрич тази година ще се измерва и кръвното налягане на тези, които смятат, че имат нужда.", "date": "2019.08.14", "title": "Добрич: Общината и БЧК организират раздаване на безплатна вода в центъра на града"}
{"url": "http://www.focus-news.net/news/2019/08/14/2689371/pazardzhik-25-metrova-protivopozharna-kula-e-razpolozhena-v-zemlishteto-na-selo-banya.html", "text": "25-метрова противопожарна кула е разположена в землището на панагюрското село Баня, като основната ѝ цел е превенция от горски пожари. Това каза за  Радио „Фокус“ – Пазарджик  отговорникът за дейността ѝ. Съоръжението дава информация за опасността от възникването на пожари преди да е пламнал огънят, като това става с помощта на термокамери и устройства за видеонаблюдение. Осигурява се 24-часово наблюдение на района около село Баня, където е и голямата част от горския фонд. Камерите се зареждат с енергия от слънчеви колектори, има и допълнителен енергиен източник – агрегат. Информацията от съоръжението постъпва директно на два монитора в Община Панагюрище, като има и звуков сигнал. При локализирането на пожар, веднага се изпраща сигнал до пожарната служба в града. Откакто работи кулата, не са регистрирани сериозни пожари. Тя е изградена по проект на Програмата “Развитие на селските райони”. \r\nАлбена ЖИЛЕКОВА", "date": "2019.08.14", "title": "Пазарджик: 25-метрова противопожарна кула е разположена в землището на село Баня"}
{"url": "http://www.focus-news.net/news/2019/08/14/2689373/varna-obshtinata-nasrochi-konsultatsii-za-sformirane-na-obshtinskata-izbiratelna-komisiya.html", "text": "Среща за сформиране на състава на Общинската избирателна комисия за произвеждането на избори за общински съветници и кметове на 27 октомври ще се проведе във Варна на 19 август от 14.00 часа. Това съобщават от  Общината . На консултациите в зала „Варна“ на Общината са поканени представители на партия ГЕРБ, коалиция „БСП За България“, коалиция „Обединени Патриоти “, ДПС, „Воля“ и коалиция „Демократична България – Обединение“. За участие в консултациите партиите следва да представят редица документи. Сред тях е писмено предложение за състав на Общинската избирателна комисия, което съдържа имената на предложените лица, ЕГН, длъжност в комисията, образование, специалност и партията или коалицията, която ги предлага. Трябва да се приложи също, заверено от партията копие от удостоверението за актуално правно състояние на партията, издадено не по-рано от 16 юли 2019 г. (датата на насрочване на изборите), или заверено от представителя на коалицията копие от решението за образуване на коалицията, с което се удостоверяват пълномощията на лицата, представляващи съответната партия или коалиция. Сред необходимите документи е също пълномощно от лицата, представляващи партията или коалицията, когато в консултациите участват упълномощени лица. Трябва да се предоставят копие на диплома за завършено висше образование или оригинал на уверение за завършено висше образование от съответното висше учебно заведение (в случай, че все още няма издадена диплома), удостоверение за правоспособност (в случай, че са юристи) и предложение за резервни членове на партиите и коалициите по т. 1, които да заместят предложените от тях лица, в случаите по чл. 51, ал. 2 от Изборния кодекс или когато член на комисията не участва в заседанията ѝ повече от 10 дни. Сред задължителните необходими документи е също и декларация за съгласие от всяко едно лице да бъде предложено за член на ОИК, както и че отговаря на изискванията на Изборния кодекс.", "date": "2019.08.14", "title": "Варна: Общината насрочи консултации за сформиране на Общинската избирателна комисия"}
{"url": "http://www.focus-news.net/news/2019/08/14/2689372/the-washington-post-vseki-peti-grazhdanin-na-rusiya-iska-da-napusne-stranata.html", "text": "Резултати от скорошна анкета на Института за изследване на общественото мнение „Галъп“ попаднаха в заглавията на руските вестници, след като показаха, че рекордните 20% от гражданите на страната искат да я напуснат. Сред младите руснаци този показател се оказа още по-висок: във възрастовата група от 15 до 29 години боят на анкетираните, които признават, че искат да емигрират, е 44%, отбелязва американското издание  The Washington Post . \r\n \r\n Агенция „Фокус“ представя превод на материала с уточнението, че той отразява единствено позицията на авторите. \r\n \r\nКъде биха искали да отидат? Германия (15%) и САЩ (12%) са най-популярните дестинации, споменати в това проучване. Показателите, свързани с желанието за емиграция, и реалната емиграция, разбира се, не съвпадат, но получените данни показват широко недоволство в Русия от настоящото състояние на нещата в страната. \r\nОсвен това младите хора изразяват недоволството си. Те бяха начело на неотдавнашните протести в Москва и поискаха независимите и опозиционни кандидати да бъдат допуснати до участие в местните избори през септември. Протестите в Екатеринбург през май доведоха до бързото завършване на строителството на църквата в един от парковете, разположени в центъра на града. Мащабните протести срещу пенсионната реформа през 2018 г. показаха широкото недоволство от социално-икономическите условия, както и трудностите на сегашния режим, свързани с нереализирането на очакванията на обществото. \r\n \r\n Кой иска да напусне Русия? \r\n \r\nВъз основа на нашето изследване установихме, че връзките с хора, които живеят в друга държава или пребиваването известно време в чужбина – нещо, което се определя в изследването като  „транснационални връзки“ – е добър показател за това дали млад човек иска да напусне от Русия и къде би искал да се установи. Подобни транснационални отношения позволяват да се правят интересни изводи за руската външна и вътрешна политика, което прави този анализ много важен - и недостатъчно обсъждани – характеристиките на руския политически пейзаж. \r\nВ Берлин, Центърът за източноевропейски и международни изследвания (Zentrum fϋr Osteuropa- und internationale Studien - ZOiS) през 2018 г. проведе проучване, фокусирано върху млади хора на възраст от 16 до 34 години. В онлайн проучването участваха 2000 респонденти, живеещи в 15 града на Руската федерация с население от 1 милион или повече. Въз основа на метода на извадката, базиран на квотата, използвахме данни, получени в резултат на по-задълбочено проучване на руските потребители. \r\nСпоред ZOiS 54% от анкетираните са заявили намерението си да емигрират, а 50% от тях обмислят да се преместят в друга част на Руската федерация, 21% обсъждат преместване в една от страните на Европейския съюз, а 7% - в САЩ. \r\nКакво е известно за онези млади хора, които казват, че искат да напуснат Русия? Налице е значителна връзка със съществуващите транснационални връзки: предишен опит в емиграция, семейство или приятели в чужбина, пътуване в чужбина или получаване на финансови трансфери от приятели или членове на семейството, живеещи извън Русия. Открита е силна връзка между пътуванията в чужбина и избора на дестинация в случай на емиграция, въпреки че данните не ни позволяват да бъде изяснено причинно-следствените връзки на тази корелация.  \r\nВ момента около 20% от анкетираните имат транснационални отношения с лица от страните от Европейския съюз, около 21% - с други бивши републики на Съветския съюз, 12% - със САЩ / Канада и 6% - с Азия. Колкото по-млад е човекът, толкова по-голям е шансът му да има транснационални връзки. По-високото ниво на образование, както и живеенето в Москва или Санкт Петербург също увеличава вероятността от транснационални връзки. \r\nНо има и други интересни аспекти. Анализът показва, че младите руснаци, желаещи да заминат за някоя от страните от ЕС, най-вероятно не са гласували за Владимир Путин, а те основно живеят в Москва или в Санкт Петербург, което подчертава международната свързаност на тези два града. \r\nОтбелязва се също, че хората с по-активни транснационални връзки - тези, които са пътували повече или имат повече международни контакти, са по-склонни да изразят желание да заминат в чужбина, включително в някоя от бившите републики на Съветския съюз. Транснационалните връзки с конкретни региони по света са предпочитани миграционни дестинации. За разлика от това, хората с по-малко транснационални връзки ограничават своите миграционни намерения до границите на Руската федерация. \r\n \r\n Има ли по-широко въздействие върху външната политика? \r\n \r\nВъздействат ли транснационалните връзки върху външната политика? Проучването включва въпроса с коя държава младите хора биха искали Русия да има по-близки отношения. Най-често се споменава Китай (28%) от отделните страни, следван от САЩ (19%). Като цяло страните от ЕС споменават 19% от анкетираните, сред които Германия (7%) заема първо място. \r\nЯвно степента на транснационална откритост е ясно свързана със съществуващите предпочитания в областта на външната политика. След като анализирахме различни видове транснационални връзки, е открито по-специално, че онези хора, чиито роднини живеят в определена държава или регион, са за установяване на по-близки отношения с тази страна или регион. Това е най-очевидно по отношение на Европейския съюз, САЩ и Канада, както и на страните от бившия Съветски съюз. Пътуването до държави от ЕС и републиките на бившия Съветски съюз също корелира, независимо от други причини, с ориентацията на респондентите в областта на външната политика спрямо конкретен регион. \r\n \r\n Транснационални отношения и вътрешна политика \r\n \r\nВлияят ли транснационалните отношения на формирането на мнения в областта на вътрешната политика? Авторите стигат до извода, че онези хора, които имат транснационални връзки със страните от Европейския съюз, със САЩ или Канада, най-вероятно не са гласували за Путин. Същото може да се каже и за анкетираните с по-високо ниво на образование. Като цяло наличието на транснационални връзки предполага по-малко доверие в Руската православна църква, в апаратурата на органите за сигурност, в местната власт и, може да изглежда парадоксално, в нестопанските организации. Защо НПО попадат тук? Това най-вероятно се дължи на скептично отношение към руските институции и политика. \r\nАко отидем още по-дълбоко, може да се каже, че хората с връзки с Европейския съюз/Северна Америка е по-малко вероятно да се доверят на Путин. Също така се регистрира значителна връзка между транснационалните връзки с Европейския съюз и убеждението, че вътрешните протести са легитимна форма на политическо поведение. \r\n \r\n Нарастващото предизвикателство пред руския режим \r\n \r\nРезултатите от изследването показват наличието на промени в руското общество, които вероятно ще изискват отговор от съществуващия политически режим. Невъзможно е да се предвиди дали намеренията на потенциалните емигранти ще бъдат реализирани и ако е така, кога това ще се случи обаче, но получените данни показват важно предизвикателство за руския режим. Останалите неизпълнени икономически и политически очаквания на по-младото поколение може да доведат до увеличаване на нивото на емиграция, както и до загуба на висококвалифицирана работна ръка. Това изисква появата на нов разказ, който ще се хареса на младите руснаци в цялата страна, които все повече отказват нископлатените работни места в публичния сектор и които стават все по-видими в протестите в навечерието на местните избори в Москва. \r\n \r\n Тереза Герова", "date": "2019.08.14", "title": "The Washington Post: Всеки пети гражданин на Русия иска да напусне страната"}
{"url": "http://www.focus-news.net/news/2019/08/14/2689367/premierat-boyko-borisov-inspektira-novostroyashtiya-se-uchastak-ot-avtomagistrala-hemus-mezhdu-buhovtsi-i-pv-belokopitovo.html", "text": "Премиерът Бойко Борисов инспектира новостроящия се участък от автомагистрала „Хемус“ между Буховци и п.в. „Белокопитово“, предаде репортер на  Радио „Фокус“ . По трасето в участък от около 1 км завършват предварителни археологически проучвания под ръководството на гл. ас. д-р Андрей Аладжов. На инспекцията присъстват зам.-министърът на регионалното развитие и благоустройство Николай Нанков и министърът на финансите Владислав Горанов.", "date": "2019.08.14", "title": "Премиерът Бойко Борисов инспектира новостроящия се участък от автомагистрала „Хемус“ между Буховци и п.в. „Белокопитово“"}
{"url": "http://www.focus-news.net/news/2019/08/14/2689374/ivan-nikolov-kits-bosilegrad-uvelichilo-se-e-zhelanieto-na-bosilegradskite-balgari-za-pridobivane-na-grazhdanstvo-i-obuchenie-v-balgarskite-universiteti.html", "text": "Увеличило се е желанието на босилеградските българи за придобиване на гражданство и обучение в българските университети. Това каза председателят на Културно-информационен център „Босилеград” Иван Николов в интервю за  Агенция „Фокус“  във връзка с улеснената процедура за българи в чужбина. Николов открои като основна тенденция повишаването на интереса към българските университети: „Той се увеличава константно от 1998 година, когато България отпускаше по 30 места за Западните покрайнини. Днес вече отпуска по 210 места за Сърбия и тази година са кандидатствали 156 кандидат-студенти от Босилеград, което е почти целият випуск от Босилеградската гимназия“, обясни той. Николов посочи и кои са условията за кандидатстване на българи по произход: „Необходимо е кандидат-студентите да знаят български език и да се справят с изпитите по история и български език и литература“, обясни той. Николов отбеляза като успех действията на центъра, вследствие на които почти целите випуски от Босилеград отиват да следват в България, а и отбеляза, че много хора отиват да искат българско гражданство: „Съжалявам, че трябва да чакат почти 5 години, за да го придобият, но това е единственият отдушник и единственият начин да могат да намерят препитанието си в западните държави или в България и да поддържат семействата си в Босилеград“, добави още той. \r\n \r\nТеодора ПАВЛОВА \r\n \r\n Пълния текст на интервюто четете по-късно в „Мнение”", "date": "2019.08.14", "title": "Иван Николов, КИЦ – Босилеград : Увеличило се е желанието на босилеградските българи за придобиване на гражданство и обучение в българските университети"}
{"url": "http://www.focus-news.net/news/2019/08/14/2689376/pleven-nepalnoleten-mladezh-e-zadarzhan-za-nanasyane-na-poboy-70-godishen-mazh.html", "text": "Непълнолетен младеж е задържан за нанасяне на побой 70-годишен мъж. Това съобщиха от пресцентъра на  МВР . Сигналът за побоя е подаден около 8.20 часа вчера в полицията в областния град. Служителите на реда установили, че 14-годишен е влязъл в необитаема къща в града, но бил забелязан от 70-годишен съсед. Когато възрастният човек му направил забележка, непълнолетният го ударил с лопата и кол и избягал. Пострадалият е без опасност на живота, транспортиран е за оказване на медицинска помощ. Извършителят е установен в дома си и задържан с полицейска мярка за срок до 24 часа. Образувано е досъдебно производство. Уведомен е прокурор. Продължава работа разследващ полицай.", "date": "2019.08.14", "title": "Плевен: Непълнолетен младеж е задържан за нанасяне на побой 70-годишен мъж"}
{"url": "http://www.focus-news.net/news/2019/08/14/2689339/varna-danachni-inspektori-sa-zapechatali-25-obekta-v-grada-i-kurortite-zaradi-neizdavane-na-kasovi-bonove.html", "text": "25 търговски обекта във Варна и областта са били запечатани от данъчни инспектори през последните месеци. Сред тях са китайски ресторант, заведения за бързо хранене, СПА център, бензиностанция и други. Това съобщават от  Териториалното бюро на Националната агенция по приходите . По време на осъществения контрол от началото на месец юли до средата на август са съставени 142 акта за административни нарушения. 35 от тях са за неиздаване на фискален касов бон, както и 91 акта за установена разлика в касовата наличност и 5 за липса на фискално устройство. Всички търговци, които не издават касова бележка, са санкционирани със запечатване на търговския обект, освен наложената глоба, като обектите остават затворени в продължение на 2 седмици след запечатването. Варненските данъчни, подкрепени от колеги от вътрешността на страната, са извършили над 2 300 проверки по Северното Черноморие и населените места по крайбрежието от началото на месец юли. Те проверяват за отчитане на обороти и издаване на касови бележки, както и за движението на рискови стоки, включително алкохол и тютюневи изделия в крайморските курорти. Контролът се осъществява от органите по приходите чрез извършване на контролни покупки, съпоставка на касовата наличност с отчетените обороти, проследяване на плащанията и отразяването им в касовата книга на обектите.  \r\nПод физически контрол са поставени 20 високооборотни заведения за обществено хранене и дискотеки на територията на Варна и курортните комплекси. При извършените наблюдения само в един от ресторантите в присъствието на данъчните оборотът се е покачил от 9 хиляди на 15 хиляди лева. В останалите обекти не се отчита разминаване в отчитането на продажбите.  \r\nИ през този сезон данъчните проверяват  хотелски комплекси и къщи за гости по Северното Черноморие, като следят отчитането на заетостта  на местата за настаняване и внасят ли се осигурителните вноски на работещите в обектите. До средата на август са извършени 242 такива проверки и са съставени два акта за административно нарушение на данъчните закони. Под постоянно наблюдение на служителите от “Фискален контрол“ от НАП - Варна са превозните средства, които зареждат със стока курортните комплекси по Северното Черноморие.  \r\nОт началото на юли фискалните агенти на НАП са извършили 6 624 проверки на транспортни средства, като са проследили движението на рискови стоки, включително алкохол и тютюневи изделия, на стойност близо 6 млн. лева. По време на проверките публичните изпълнители от дирекция „Събиране“ са посетили и иззели паричните средства от касите на 62 обекта, като са внесли в бюджета над 90 хил. лева. Тази крайна мярка ще продължи да се прилага спрямо търговци с просрочени данъчни задължения, които имат възможност да изпълняват задълженията си към бюджета, но не го правят.", "date": "2019.08.14", "title": "Варна: Данъчни инспектори са запечатали 25 обекта в града и курортите заради неиздаване на касови бонове"}
{"url": "http://www.focus-news.net/news/2019/08/14/2689378/burgas-mazh-e-opital-da-si-prerezhe-garloto-sas-staklena-butilka.html", "text": "Мъж е опитал да си пререже гърлото със стъклена бутилка в Бургас. Това потвърди за  Радио „Фокус“-Бургас  Цветелина Рандева, говорител на ОДМВР-Бургас. Към 8.30 часа жена с 2-годишно дете е потърсила съдействие от патрулиращ полицейски автомобил в района на Морската градина за това, че безпричинно става жертва на агресията на непознат мъж, като е била замеряна с подръчни предмети. Тя избягва нападението и търси съдействие от полицаите, като дава описание на мъжа. На място той бива установен след 5-6 минути. Мъжът още като вижда полицейския патрул вади една стъклена бутилка от раницата си, чупи я и се опитва да си пререже гръкляна. До пристигането на спешния център, полицаите му оказват първа помощ като затискали раната с хавлии, но е получил голяма кръвозагуба. Към момента не е ясно точното му състояние. \r\nДеница ДИМИТРОВА", "date": "2019.08.14", "title": "Бургас: Мъж е опитал да си пререже гърлото със стъклена бутилка"}
{"url": "http://www.focus-news.net/news/2019/08/14/2689380/burgas-v-grada-shte-se-provede-9-iyat-natsionalen-turnir-po-konen-sport-za-kupa-burgas.html", "text": "На 16-ти и 17-ти август ще се проведе 9-ият национален турнир по конен спорт за „Купа Бургас“. Това съобщиха от пресцентъра на  Община Бургас . Началото ще бъде дадено в петък от 09:00 часа на конната база в Парк Езеро. Специален гост на турнира ще бъде рок певицата Милена Славова, която ще присъства на втория състезателен ден – 17 август. Общият награден фонд на проявата е 17 000 лв., а освен тях организаторите на проявата предвиждат и индивидуални награди за „Най-добър състезател в категория  – деца“ и “ Най-добър състезател в турнира“. Държавното първенство се провежда по наредба на БФКС за 2019 година. В турнира няма да се допускат коне, които нямат редовни паспорти, т. е. паспорти без нанесени ваксини и изследвания за инфекциозна анемия и сап за 2019 г. Паспортите на конете трябва да бъдат оформени според изискванията на БФ Конен спорт раздел IV „Картотекиране на коне и необходими документи“, както и да са с редовни картотеки за 2019 г.", "date": "2019.08.14", "title": "Бургас: В града ще се проведе 9-ият национален турнир по конен спорт за „Купа Бургас“"}
{"url": "http://www.focus-news.net/news/2019/08/14/2689362/kyustendil-na-myastoto-na-pozhara-kray-dupnitsa-shte-bade-dadena-preskonferentsiya.html", "text": "В 13.00 часа на мястото на пожара на \"Феникс Ресурс\" ще бъде дадена пресконференция. Това съобщиха от пресцентъра на  Община Дупница . До мястото под магистралата се стига през отбивката за Грамаде.", "date": "2019.08.14", "title": "Кюстендил: На мястото на пожара край Дупница ще бъде дадена пресконференция"}
{"url": "http://www.focus-news.net/news/2019/08/14/2689381/premierat-boyko-borisov-shte-bade-uvazheno-poiskanoto-udalzhenie-na-sroka-na-arheologicheski-razkopki-po-traseto-na-avtomagistrala-hemus-s-dva-mesetsa.html", "text": "Министър-председателят Бойко Борисов инспектира строителните дейности по изграждането на автомагистрала „Хемус“ в участъка между пътните възли „Белокопитово“ и „Буховци“.  \r\n„Колко ни е красива държава и колко трудно е строителството. Колко скална маса трябва да се извози. Защото после като стане готово, всички казват – „лесно“, заяви премиерът Бойко Борисов при огледа на извършваните дейности, съобщиха от  правителствената информационна служба . По време на инспекцията министър-председателят бе с министъра на финансите Владислав Горанов и заместник-министъра на регионалното развитие и благоустройството Николай Нанков. Строителният екип ги запозна с етапа, на който е изграждането на 207-метровия мост по трасето.  \r\nУчастъкът между пътните възли „Буховци“ и „Белокопитово“ на АМ „Хемус“ е 16.32 км и трябва да е готов през 2021 г. Първата копка беше направена точно преди година - на 16 август 2018 г.   \r\nВ изходната част на трасето има два обекта с археологически разкопки, по които работят специалистите от Националния археологически институт с музей при БАН. Те проучват фрагменти от 5000 години преди новата ера (ранния халколит и ранножелязната епоха). Според анализа на експертите единият обект се нуждае от по-подробно изследване, което ще продължи около два месеца.  \r\n„Благодаря на археолозите. Имаме перфектни отношения и добър синхрон“, заяви министър-председателят Бойко Борисов. Той добави, че поисканото от археолозите удължение на срока с два месеца ще бъде уважено. „Хем строим, хем разкриваме красотите“, каза още премиерът, разглеждайки разкопките на разкрито древно селище. На обекта работят близо 100 души – работници, археолози и геодезисти.   \r\nОбщата дължина на АМ „Хемус“ е около 420 км. В експлоатация са участъците от София до Ябланица и от с. Белокопитово до Варна с дължина близо 170 км. Довършването на „Хемус“ е сред основните приоритети на правителството и се планира тя да е готова от София до Варна през 2023 г.", "date": "2019.08.14", "title": "Премиерът Бойко Борисов: Ще бъде уважено поисканото удължение на срока на археологически разкопки по трасето на автомагистрала „Хемус“ с два месеца"}
{"url": "http://www.focus-news.net/news/2019/08/14/2689379/kathimerini-gratskiyat-premier-pristiga-na-opustosheniya-ot-pozhara-ostrov-evbeya.html", "text": "Министър-председателят на Гърция Кириакос Мицотакис впосети гръцкия остров Евбея, където огромен пожар предизвика евакуацията на няколко населени места и прунуди властите да апелират за помощ към партньорите на Европейския съюз, съобщава електронното издание на атинския ежедневник  Kathimerini . \r\nОчаква се Мицотакис да посети мобилното звено „Олимпос“ на пожарната служба, за да бъде информиран за напредъка в борбата с пожара. По-рано през деня гръцкият премиер се срещна с европейския комисар за хуманитарна помощ и управление на кризи Христос Стилианидис в Атина.  \r\nМицотакис благодари на кипърския служител за непосредствения принос на Европейския съюз към продължаващите усилия за борба с пожарите, като същевременно подчерта необходимостта от европейска солидарност в условията на природни бедствия. На свой ред Стилиниадес заяви, че италиански самолет е пристигнал в Гърция и втори е на път. \r\nМинистърът на защитата на гражданите Михалис Хрисохоидис подчерта, че властите са „успели да защитят живота на хората, за да няма загубен човешки живот и да спасят имотите им“. \r\nМеждувременно европейската система за сателитно картографиране „Коперник“ помага за предоставянето на карти за оценка на щетите на засегнатите области. \r\n \r\n Тереза Герова", "date": "2019.08.14", "title": "Kathimerini: Гръцкият премиер пристига на опустошения от пожара остров Евбея"}
{"url": "http://www.focus-news.net/news/2019/08/14/2689382/burgas-s-opasnost-za-zhivota-e-mazhat-koyto-se-narani-sas-schupena-butilka.html", "text": "С опасност за живота е мъжът, който се нарани със счупена бутилка. Това съобщиха от  ОДМВР - Бургас . Той е 31-годишен мъж от Казанлък и е настанен в отделение \"Реанимация\" на УМБАЛ – Бургас с опасност за живота. Сутринта в Морската градина в района до ресторант \"Воденицата\" той се е самонаранил със счупена бутилка в областта на гърлото. Мъжът е локализиран от полицейските служители след подаден около 08.35 часа сигнал от млада жена, която разхождала в Морската градина двугодишното си дете за това, че безпричинно е замеряна от непознат мъж с буци пръст и подръчни средства. Жената дала описание на непознатия, който минути по-късно е установен от полицейски автопатрул и забелязвайки служителите на реда, бръкнал в раницата си, извадил стъклена бутилка, счупил я и с остатъка от стъклото се наранил в областта на гърлото. \r\nДо пристигане на екипа на Спешния център полицейските служители оказали първа долекарска помощ, като се опитали да спрат обилната кръвозагуба, настъпила вследствие на самонараняването.  \r\n31-годишният мъж от Казанлък е откаран в УМБАЛ – Бургас и настанен за лечение. Разпитани са свидетели – очевидци на инцидента. Иззети са видеозаписи от разположени в близост до местопроизшествието камери. По случая е образувано досъдебно производство.", "date": "2019.08.14", "title": "Бургас: С опасност за живота е мъжът, който се нарани със счупена бутилка"}
{"url": "http://www.focus-news.net/news/2019/08/14/2689370/inzh-metodi-chimev-kmet-na-dupnitsa-vsichko-v-pravomoshtiyata-na-obshtinata-e-napraveno-po-kazusa-s-obekta-za-vtorichni-surovini-kadeto-se-vazplameni-pozhar.html", "text": "Всичко в правомощията на Общината е направено по казуса с обекта за вторични суровини в района на Дупница в близост до автомагистрала „Струма“, където във вторник се възпламени пожар. Това каза на пресконференция кметът на Община Дупница инж. Методи Чимев, предаде репортер на  Радио „Фокус“ – Пирин . Чимев обясни, че многократно на фирмата, стопанисваща обекта, са съставяни актове, част от които са били обжалвани от собственика. Инж. Чимев добави, че от Община Дупница са пускали и сигнали до РИОСВ за обекта, както и до всички останали компетентни институции, които е следвало също да предприемат действия.  \r\nНа въпрос дали теренът е собственост на Общината и не е ли трябвало тя да предприеме мерки срещу случващото се, инж. Чимев заяви, че има кадастър, в който може да се направи проверка чия собственост е теренът. \r\nЛивия НИНОВА", "date": "2019.08.14", "title": "Инж. Методи Чимев, кмет на Дупница: Всичко в правомощията на Общината е направено по казуса с обекта за вторични суровини, където се възпламени пожар"}
{"url": "http://www.focus-news.net/news/2019/08/14/2689384/haskovo-blizo-7000-parfyuma-i-toaletni-vodi-s-logoto-na-izvestni-marki-zadarzhaha-mitnicheski-sluzhiteli-na-gkpp-kapitan-andreevo.html", "text": "Близо 7000  парфюма и тоалетни води със съмнения, че са произведени в нарушение на права върху интелектуалната собственост задържаха  митническите служители от Териториална дирекция Южна Морска и Главна дирекция „Митническо разузнаване и разследване“, съобщиха от пресцентъра на  Агенция „Митници“ . Стоката е открита на 10 август 2019 г. при проверка на автобус с турска регистрация, пътуващ по редовната линия Истанбул –Букурещ, при прилагане на мерките по защита на интелектуалната собственост. Пред митническите служители един от пътниците декларирал, че е закупил ароматите от пазара в Истанбул, но не знаел, че са имитация на световноизвестни марки. Открити са 6900 парфюма и тоалетни води с логото на  15 различни световни марки,  като по-голяма част на „Hugo Boss“, „Creed“, „Carolina Herrera“, „Versace“, „Chanel\", \"Armani\", \"Paco Rabanne\". За случая ще бъдат информирани правопритежателите на търговските марки. \r\nВъв връзка със защитата на права върху интелектуалната собственост, в изпълнение на Регламент 608/2013 г. на ЕС и Закона за марките и географските означения,  от началото на годината до момента, митническите служители на МП \"Капитан Андреево\" са задържали при 266 случая близо 150 000 артикула. Най-често задържаните стоки са облекла, парфюми и козметика, обувки, маратонки и чанти.", "date": "2019.08.14", "title": "Хасково: Близо 7000 парфюма и тоалетни води с логото на известни марки задържаха митнически служители на ГКПП  \"Капитан Андреево\""}
{"url": "http://www.focus-news.net/news/2019/08/14/2689387/plovdiv-okrazhniyat-sad-ostavi-v-aresta-mazh-obvinen-za-prichinyavane-na-smart-pri-katastrofa.html", "text": "Окръжният съд взе най-тежката мярка за неотклонение „задържане под стража“ спрямо 56-годишния Димитър И., който е обвинен в причиняване на смърт по непредпазливост при катастрофа. Това съобщиха от пресцентъра на  съда . \r\nСпоред обвинението на 10 август 2019 г. на пътя от Пловдив за Асеновград в района на КЦМ при управление на МПС Димитър И. е нарушил правилата за движение по пътищата, като по непредпазливост е причинил смъртта на мотоциклетист. Обвиняемият не е спрял, а е избягал от местопроизшествието и е управлявал микробус без да има необходимата правоспособност. За престъпленията, в които е обвинен най-тежкото наказание,  предвидено в закона е лишаване от свобода от 3 до 15 години. \r\nОкръжните съдии прецениха, че от събраните по делото доказателства и разпитите на свидетели са налице достатъчно данни, от които може да се направи обосновано предположение за съпричастност на Димитър И. към деянията, в които е обвинен. \r\nМагистратите приеха, че има реална опасност при по-лека мярка за неотклонение обвиняемият да се укрие и да извърши престъпление. За да направи горните,  изводи съдът отчете поведението на Димитър И., а именно бягството от местопроизшествието, фактът че дори не е спрял да помогне, както и предходни осъждания, последното от които за управление на МПС без свидетелство за правоуправление. \r\nОпределението не е окончателно, то подлежи на протест и обжалване пред Апелативен съд – Пловдив на 22.08.2019 г. от 10 ч.", "date": "2019.08.14", "title": "Пловдив: Окръжният съд остави в ареста мъж, обвинен за причиняване на смърт при катастрофа"}
{"url": "http://www.focus-news.net/news/2019/08/14/2689386/dobrich-vavezhda-se-vremenna-organizatsiya-na-dvizhenieto-v-grada-zaradi-remont-na-ul-maksim-gorki.html", "text": "Въвежда се временна организация на движението в града заради ремонт на ул. \"Максим Горки\". Това съобщиха от пресцентъра на  Община Добрич . Във връзка със строително-монтажни дейности на 15 август 2019 г. от 08.00 часа до 12.00 часа ще бъде затворена ул. \"Максим Горки\" в частта от бул. \"3-ти март\" до ул. \"Кирил и Методий\".", "date": "2019.08.14", "title": "Добрич: Въвежда се временна организация на движението в града заради ремонт на ул. \"Максим Горки\""}
{"url": "http://www.focus-news.net/news/2019/08/14/2689383/voenni-vodolazi-sa-otkrili-tyaloto-na-deteto-izcheznalo-v-cherno-more-kray-varna.html", "text": "Екип от водолази и специалисти от състава на формированията  на Флотилия бойни и спомагателни кораби – Военноморски сили (ВМС), дислоцирани в Пункт за базиране Варна, се включи днес в търсенето на детето, което изчезна във водите на Черно море в района на централния плаж на Варна вчера. Това съобщиха от пресцентъра на  Министерство на отбраната . Акцията продължи от 7.30 часа до 11.30 часа. Обследван бе районът на централния плаж в дълбочина до 50 метра от бреговата черта. След намиране на тялото, двама военни водолази го изваждат на брега, съвместно със спасител. За съжаление детето е било вече мъртво.  \r\nЕкипът бе в състав: 16 военнослужещи, от които 15 водолази от аварийно-спасителния отряд и Центъра за подготовка на водолази и бордни спасители, 1 водолазен лекар от състава на военното формирование 28 580 – Варна и цивилен служител психолог. Участието в спасителната акция е по искане от областния управител на Варна.", "date": "2019.08.14", "title": "Военни водолази са открили тялото на детето, изчезнало в Черно море край Варна"}
{"url": "http://www.focus-news.net/news/2019/08/14/2689385/tass-poslanikat-na-sasht-v-rusiya-kazva-che-nyama-planove-za-razpolagane-na-raketi-v-evropa.html", "text": "САЩ възнамеряват да разположат ракети със среден и по-малък обсег на първата островна верига в Азиатско-Тихоокеанския регион, а не в Европа. Това заяви американският посланик в Русия Джон Хънтсман в интервю за радиостанция „Эхо Москвы“, предава  TACC . \r\nСпоред него има много спекулации  темата. „Но дори да са необходими системи от този клас оръжия, те най-вероятно ще бъдат поставени на първата верига острови в Азиатско-Тихоокеанския регион, а не в Европа\", заяви дипломатът. \r\nХънтсман подчерта, че тази тема не е обсъждана на срещи с руското ръководство. \r\n \r\n Тереза Герова", "date": "2019.08.14", "title": "ТАСС: Посланикът на САЩ в Русия казва, че няма планове за разполагане на ракети в Европа"}
{"url": "http://www.focus-news.net/news/2019/08/14/2689390/prof-kostadin-dinchev-folklorist-kalendarat-i-razdelyaneto-mu-na-lyatna-i-zimna-obrednost-se-svarzva-s-predstavata-na-nashite-predtsi-za-ustroystvoto-na-godishnoto-vreme.html", "text": "Календарът и разделянето му на лятна и зимна обредност се свързва с представата на нашите предци за устройството на годишното време. Това каза за  Радио „Фокус“ – Пирин  проф. Костадин Динчев, фолклорист и почетен гражданин на Община Благоевград. По думите му между тях има и преходни времена – пролет и есен. „Лятната обредност и по-конкретно преходът между двете,  започва още от Костадинов и Спасовден, но в календара съществуват два върха. Първият е на Коледа, на който се смята, че е зимното слънцестоене, другият е лятното на 24 юни Еньовден, когато всъщност е и лятното слънцестоене. Тоест това идва да покаже, че празниците които отбелязваме и днес,  са имали за задачата да очертаят промяната в климата и самото време“, каза още проф. Динчев. Той добави, че друг голям летен празник е Петровден, който отбелязваме на 29 юни. „След това ще дойде празникът на Светите братя Козма и Дамян на 1 юли, летният Св. Атанас на 5 юли, горещниците на 15, 16 и 17 юли, за да стигнем до Илинден, който е на 20 юли“, добави проф. Динчев. Той уточни, че след това е денят на Св. Панталеймон, на 6 август е Преображение Господне, а на 15 август – Успение на Пресвета Богородица. \r\nЛивия НИНОВА", "date": "2019.08.14", "title": "Проф. Костадин Динчев, фолклорист: Календарът и разделянето му на лятна и зимна обредност се свързва с представата на нашите предци за устройството на годишното време"}
{"url": "http://www.focus-news.net/news/2019/08/14/2689388/blizo-1500-l-rakiya-bez-dokumenti-sa-zadarzhani-pri-proverki-v-dve-sela-v-oblastite-veliko-tarnovo-i-blagoevgrad.html", "text": "Близо 1500 л ракия без документи са задържани при проверки в две села в областите Велико Търново и Благоевград. Това съобщиха от пресцентъра на  Агенция „Митници“ . Митнически служители от ГД „Митническо разузнаване и разследване“ са задържали наливния алкохол без документи при две отделни проверки в частни домове във Великотърновско и в село в община Сандански. \r\n800 литра ракия митническите служители намират в частен дом, в района на село в област Велико Търново. На 12.08.2019 г., на база анализ на риска, митническите служители извършват проверка на частния имот, където установяват нерегистриран съгласно Закона за акцизите и данъчните складове дестилатор за изваряване на ракия. Към момента на проверката казанът не е работил, но освен него в помощни постройки митническите служители откриват и голямо количество етилов алкохол – около 800 литра ракия, съхранявана в различни съдове - бидони, дамаджани, ПВЦ туби и ПВЦ бутилки. В рамките на проверката не са представени документи за платен или обезпечен акциз. За случая е уведомен разследващ митнически инспектор и е образувано досъдебно производство под надзора на РП - Горна Оряховица. Алкохолът е иззет и работата по случая продължава. \r\nПо-рано този месец при проверка на 4 август 2019 г. митническите служители откриват 630 литра наливен алкохол – ракия без документи за платен акциз, съхранявана в туби и бидони. В рамките на проверката лицето, стопанисващо частния имот в село в община Сандански, не е представило документи, които да доказват заплащането на акциза. И при този случай на мястото е открит малък дестилатор, който не е регистриран и не отговаря на условията за регистрация по Закона за акцизите и данъчните складове. В момента на проверката казанът не работел. Алкохолът, лулата и капакът на казана са иззети, а по случая е образувано досъдебно производство под надзора на РП - Сандански. Работата по случая продължава. \r\nОбщото количество установен алкохол без заплатен акциз при двата случая е 1430 литра.", "date": "2019.08.14", "title": "Близо 1500 л ракия без документи са задържани при проверки в две села в областите Велико Търново и Благоевград"}
{"url": "http://www.focus-news.net/news/2019/08/14/2689389/veliko-tarnovo-polk-ivan-malamov-ofitsialno-poe-posta-nachalnik-na-natsionalniya-voenen-universitet-vasil-levski.html", "text": "Полк. Иван Маламов официално пое поста началник на Националния военен университет „Васил Левски“ във Велико Търново. В церемонията се включи зам.-министърът на отбраната Анатолий Величков, предаде репортер на  Радио „Фокус“ – Велико Търново . Предаването на длъжността уважиха още генерали, офицери и военни от страната, областният управител проф. Любомира Попова, зам.-кметът проф. Георги Камарашев и други представители на местната власт.  \r\nДо днес поста бе заеман от бриг. ген. Пламен Богданов, който бе началник на НВУ от юни 2015 година. Той пожела успех на приемника си, на всички свои колеги, на настоящите и бъдещи курсанти, студенти и ги призова да помнят и спазват думите на полк. Борис Дрангов – „За да началстваш законно, достойно и полезно, забрави себе си“.  \r\nЗам.-министър Величков изказа благодарност към ген. Богданов и му пожела в бъдещите си поприща да постига само успехи. Това бяха думите му и към полк. Иван Маламов. Маламов е офицер, завършил висшето артилерийско училище в Шумен и Военната академия в София. Има редица признания, материални и морални награди от ръководителите си и лично от министъра на отбраната Красимир Каракачанов, който го предложи за новия пост. „Пред него се очертават две основни предизвикателства. Едното е отделянето на авиационния факултет в самостоятелно висше военно училище – тежка задача, с която един ръководител следва да се справи. Второто също е организационно – създаването на единен център за начално военно обучение, което трябва да даде същност на проекта за създаване на доброволна военна служба за българските граждани. Пожелавам му успех“, каза още зам.-министърът. \r\nНовият началник също благодари и подчерта, че в управлението на университета ще продължи добрите традиции и ще работи за повишаване авторитета на НВУ в национален и международен план. \r\nЛуиза ТРАНЧЕВА", "date": "2019.08.14", "title": "Велико Търново: Полк. Иван Маламов официално пое поста началник на Националния военен университет „Васил Левски“"}
{"url": "http://www.focus-news.net/news/2019/08/14/2689377/kyustendil-direktorat-na-oblastno-patno-upravlenie-inzh-yuliyana-bozhilova-shte-napravi-izyavlenie-sled-ogleda-na-saorazhenieto-na-am-struma-zasegnato-ot-pozhara.html", "text": "Около 16.00 часа директорът на Областно пътно управление - Кюстендил инж. Юлияна Божилова ще обобщи първоначалният анализ от огледа на съоръжението на АМ „Струма“ край Дупница, което бе засегнато от пожара край магистралата вчера. Това съобщиха от пресцентъра на  Агенция „Пътна инфраструктура“ . Изявлението ще бъде направено в близост до съоръжението при 62-ри км на АМ „Струма“.", "date": "2019.08.14", "title": "Кюстендил: Директорът на Областно пътно управление инж. Юлияна Божилова ще направи изявление след огледа на съоръжението на АМ „Струма“, засегнато от пожара"}
{"url": "http://www.focus-news.net/news/2019/08/14/2689392/aktsenti-v-predavaneto-simitli-minalo-nastoyashte-i-badeshte-po-radio-fokus-pirin.html", "text": "В предаването „Симитли – минало, настояще и бъдеще“ по  Радио „Фокус“ – Пирин  и тази сряда продължаваме поредица от издания, които ще посветим на 50-ата годишнина от обявяването на Симитли за град. В предаването днес ще си говорим за миналото на общинския център, за настоящето, но и за бъдещето. Ще ви срещнем с представители на различни институции, както и с видни личности допринесли за развитието на Симитли. В първите минути от днешното предаване очаквайте репортаж, свързан с актуалната обстановка около заболяването африканска чума по свинете, както и повече информация за среща, която се проведе в Симитли в навечерието на ловния сезон. Веднага след това ще чуем още една от личностите, обявени за почетен гражданин на Симитли, но коя е тя ще имате възможността да разберете само ако ни слушате до финала на предаването. \r\nВ края на изданието няма да пропуснем и традиционния обзор на всичко по-важно, което се случи в Община Симитли през изминалите дни. \r\nТелефоните в студиото са 0885 303 373 и 073/ 88-55-81, е-майл: pirin@focus-news.net. Предаването „Симитли – минало, настояще и бъдеще“ се излъчва на честотите на Радио „Фокус“ – Пирин всяка сряда от 15.00 до 16.00 часа с водещ Ливия Нинова.", "date": "2019.08.14", "title": "Акценти в предаването „Симитли – минало, настояще и бъдеще“ по Радио „Фокус“ – Пирин"}
{"url": "http://www.focus-news.net/news/2019/08/14/2689394/ruse-politsiyata-razsledva-61-g-mazh-vlachil-kuche-s-mototsiklet.html", "text": "Бързо производство е образувано в РУ–Бяла по сигнал за вързано и влачено с мотоциклет куче, съобщиха от пресцентъра на  МВР . Сигналът постъпил вчера от жител на града, който съобщил в полицията за видяното по ул. „Сливница“ в града - 61-годишен мъж, управлявал мотоциклет, влачел пале на около 6 месеца, вързано за врата. Мъжът откачил въжето от мотоциклета и освободил животното, което имало наранявания по врата. Случаят бил документиран в РУ–Бяла, срещу 61-годишния е започнато разследване в хода на образуваното бързо производство за престъпление по чл. 325б, ал. 2, т. 3, пр. 1 вр. ал. 1 от НК.", "date": "2019.08.14", "title": "Русе: Полицията разследва 61 г. мъж, влачил куче с мотоциклет"}
{"url": "http://www.focus-news.net/news/2019/08/14/2689391/plovdiv-za-oshte-edna-krazhba-e-obvinena-zhenata-otkradnala-ot-vazrasten-mazh-3800-leva.html", "text": "За друга кражба по измамлив начин е заподозряна 48-годишната жителка на село Йоаким Груево, задържана при проведено разследване от служителите на реда в Пловдив.  Това съобщиха от пресцентъра на   МВР . Както съобщихме вчера, тя бе разкрита от криминалисти на Четвърто РУ, след като в два поредни дни през юли отнела 3800 лева от 78-годишен пенсионер, заблуждавайки го със съдействие за смяна на тазобедрена става. Междувременно и колегите им от Второ РУ събрали доказателства, че същия месец жената се представила за инкасатор на ВиК и влязла в дома на 82-годишен жител на областния град, от когото откраднала сумата от 1000 лева. Работата по изясняване съпричастността на извършителката и към други подобни престъпления продължава под наблюдение на районната прокуратура.", "date": "2019.08.14", "title": "Пловдив: За още една кражба е обвинена жената, откраднала от възрастен мъж 3800 лева"}
{"url": "http://www.focus-news.net/news/2019/08/14/2689401/aktsenti-v-predavaneto-belovo-gradat-na-trite-planini-na-radio-fokus-pazardzhik.html", "text": "В днешното издание на съвместното предаване „Белово – градът на трите планини” на  Радио „Фокус“ – Пазарджик  и Община Белово ще разговаряме с кмета на село Сестримо Стефан Джамов за историята и традициите в населеното място, което отбелязва своя празник на 15 август. Ще отделим минути и за историята на читалището в село Голямо Белово като по темата наш събеседник ще бъде Ана Кехайова, председател на НЧ „Тодор Каблешков“.  \r\nВъв втората част на предаването ще ви интересната история на Рибно стопанство „Долни Юндол“ на река Яденица. По темата ще разговаряме със Севдалина Попова, старши експерт „Музейно дело“ в община Белово.  \r\nПредаването „Белово – градът на трите планини” се излъчва всяка сряда по Радио „Фокус“ – Пазарджик от 15.00 до 16.00 часа. Водещ на предаването е Албена Жилекова. Телефоните за връзка със студиото са 0885 606692 и 034 420020.", "date": "2019.08.14", "title": "Акценти в предаването „Белово – градът на трите планини” на Радио „Фокус“ – Пазарджик"}
{"url": "http://www.focus-news.net/news/2019/08/14/2689400/targovishte-shofyor-s-20-akta-za-narusheniya-e-predaden-na-sad-za-podkup-na-politseyski-sluzhiteli.html", "text": "На съд с обвинителен акт Окръжната прокуратура в Търговище е предала 33-годишния Ерхан Р., обвинен за две престъпления – даден подкуп на полицейски служители и шофиране с над 1.2 промила алкохол. Това съобщиха от пресцентъра на  Апелативна прокуратура - Варна . Бързото производство срещу подсъдимия е било образувано, след както на 6 август тази година управлявал личния си автомобил между селата Зараево и Садина в община Попово, след като употребил алкохол. Концентрацията на алкохол в кръвта му е била 1.25 промила, установена с дрегер.  \r\nСлед като бил спрян за проверка, полицейските служители установили, че свидетелството за управление на МПС му е отнето за нарушение по Закона за движение по пътищата. За да избегне съставянето на акт за административно нарушение, Ерхан хвърлил в полицейския автомобил 50 лева. „Работата е оправена“, казал на служителя, който съставял акта. Проверяващият предупредил подсъдимия Ерхан да прибере парите си, защото в противен случай ще бъде задържан.  \r\nВместо да изпълни това, 33-годишният мъж решил, че парите са недостатъчни, и хвърлил през прозореца на служебната кола още една банкнота от 50 лева. Парите са били иззети като веществено доказателство по образуваното бързо производство. Показанията на дрегера Ерхан Р. оспорил, но отказал да даде кръвна проба. \r\nОт 2005 до август тази година на Ерхан Р. са били съставени общо 20 акта и 15 фиша на извършени многобройни нарушения  от всякакъв вид по Закона за движение по пътищата. Налагани са му наказания глоба от 2000 лева и е бил лишаван от право да управлява МПС за срок от 2 години за всеки отказ от негова страна да бъде тестван за алкохол, както и за непредставяне на документ за правоспособност за управление на  МПС. Заради реабилитацията му по право данните за съдимостта му ще бъдат ползвани по това бързо производство като характеристични данни.  \r\nПредстои делото по бързото производство срещу 33-годишния Ерхан Р. да бъде насрочено за разглеждане в Търговищкия окръжен съд.", "date": "2019.08.14", "title": "Търговище: Шофьор с 20 акта за нарушения е предаден на съд за подкуп на полицейски служители"}
{"url": "http://www.focus-news.net/news/2019/08/14/2689397/unikalniyat-art-lokomotiv-na-bdzh-shte-bade-kompoziran-na-garata-vav-varna-za-praznika-na-grada.html", "text": "Уникалният арт локомотив на БДЖ ще бъде композиран на гарата във Варна за празника на града. Това съобщават от пресслужбата на  БДЖ . Между 09.30 часа и 10.30 часа уникалният арт локомотив ще бъде композиран на жп гарата за посетители и любители на железопътния транспорт. Вчера за първи път от Централна гара София отпътува уникалният по рода си изцяло изрисуван локомотив.  \r\nПроектът е иновативна идея с послание към графити артистите, че контролираното рисуване може да има красив краен резултат. Своеобразното произведение на изкуството се реализира от небезизвестния стрийт арт художник Станислав Трифонов – Nasimo и е част от маркетинговата стратегия на дружеството за отдаване на площи с рекламна цел. Художествената трансформация на локомотива е единствена по рода си, като в изображенията е направена препратка към няколко основни национални символа.", "date": "2019.08.14", "title": "Уникалният арт локомотив на БДЖ ще бъде композиран на гарата във Варна за празника на града"}
{"url": "http://www.focus-news.net/news/2019/08/14/2689399/plovdiv-dete-postrada-leko-pri-katastrofa-v-grada.html", "text": "Дете пострада леко след пътно произшествие вчера в града. Това съобщиха от пресцентъра на  МВР .  По първоначални данни около 17.40 часа на ул. „Крайна“ внезапно изскочило на пътното платно 2-годишно момченце било блъснато от товарен автомобил „Пежо“ с 54-годишен водач. След преглед в болница  детето е освободено за домашно лечение с натъртвания по тялото. Алкохолната проба на шофьора е отрицателна. По случая е взето административно отношение от служители на сектор „Пътна полиция“.", "date": "2019.08.14", "title": "Пловдив: Дете пострада леко при катастрофа в града"}
{"url": "http://www.focus-news.net/news/2019/08/14/2689393/enver-hodzhay-srabskite-tsarkvi-v-kosovo-prinadlezhat-na-stranata.html", "text": "Вицепремиерът на Косово в оставка Енвер Ходжай направи провокативно изявление, в която подчерта, че всички църкви, джамии, исторически и културни забележителности в Косово принадлежат на държавата, предава македонската телевизия  Pressing TV . \r\nТой добави, че манията на Сърбия е да присвоява всичко и че това е причината за няколко войни на Балканите. \r\n„Сръбската политика със своите игри срещу албанците често включва учени и манипулира фактите. Това е нелепа и абсурдна игра на Сърбия, защото Косово е факт“, коментира Ходжай. \r\n \r\n Тереза Герова", "date": "2019.08.14", "title": "Енвер Ходжай: Сръбските църкви в Косово принадлежат на страната"}
{"url": "http://www.focus-news.net/news/2019/08/14/2689405/gd-granichna-politsiya-intenziven-e-trafikat-na-granitsata-sas-sarbiya-i-rumaniya.html", "text": "Интензивен е трафикът на границата със Сърбия и Румъния. Това съобщиха от пресцентъра на ГД „Гранична полиция“. Информацията е към 14.00 часа. На границата с Република Сърбия трафикът на ГКПП „Калотина“ е интензивен за излизане от страната с леки автомобили. На  границата с Румъния трафикът на ГКПП „Дунав мост-Русе“, ГКПП „Дуранкулак“ и ГКПП „Кардам“ и на границата с Република Гърция на ГКПП „Кулата“ и ГКПП „Маказа“ е интензивен за влизане и излизане от страната за леки автомобили. На границата с Република Северна Македония и Република Турция трафикът е нормален на всички гранични контролно-пропускателни пункта.", "date": "2019.08.14", "title": "ГД „Гранична полиция“: Интензивен е трафикът на границата със Сърбия и Румъния"}
{"url": "http://www.focus-news.net/news/2019/08/14/2689406/ministar-nikolina-angelkova-v-primorsko-promenite-v-zakona-za-turizma-shte-namalyat-oshte-administrativnata-tezhest-i-shte-nasarchavat-kachestvoto-na-uslugite.html", "text": "С последните промени в Закона за туризма, които Министерският съвет прие вчера, продължава реализацията на политиката ни за намаляване на административната тежест за бизнеса. Това заяви министърът на туризма Николина Ангелкова на работна среща с представители на бранша в Приморско, съобщиха от пресцентъра на  Министерството . В срещата участваха кметът на Община Приморско Димитър Германов и председателят на Общинския съвет Златина Тюлиева.  \r\nМинистър Ангелкова съобщи, че предстои в скоро време да се приемат измененията в Наредбата за категоризация на местата за настаняване и заведенията за хранене и развлечения, която ще отрази тези промени. \"В нея ще отпаднат доста изисквания, които вие споделяхте нееднократно, че затрудняват работата ви, обърна се тя към бизнеса. Разбира се, трябва да продължаваме да се стремим към високо качество на предлаганите услуги, за да успеем да надградим постигнатото през последните силни години в туризма\", посочи още министърът. \r\nТя акцентира върху новите текстове в закона, визиращи статута на националните курорти, и изтъкна отговорността на местните консултативни съвети по туризъм с участие на бранша, които ще играят все по-важна роля за устойчивото развитие на отрасъла и ще вземат решения с 2/3 мнозинство.  \r\nТя обърна внимание също върху значението на специализираните видове туризъм и особено на културно-историческия, който е сред приоритетите в маркетинговата и рекламната стратегия на институцията. \"Създаването на нов национален регистър на туристическите забележителности, фестивали и събития не само ще засили интереса на туристите, но и ще насочи по-голям финансов ресурс за развитието им\", каза още Ангелкова.  \r\nФактор за засилване притока на повече туристи към България ще бъде и подготвяният механизъм за стимулиране на организирания туризъм чрез насочена реклама. Той ще бъде основно за крилата на сезона - месец май, юни, септември и ще се базира върху броя регистрирани туристи в местата за настаняване, стана ясно от думите на министър Ангелкова. За разработването на механизма е проучен опитът на силни държави в туризма като Хърватия, Гърция, Малта и др. Министерството също така поддържа постоянен диалог с МВнР в посока визите за туристи от Русия и Турция да станат дългосрочни. \r\nМинистър Ангелкова информира, че продължават традиционните срещи с големи чуждестранни туроператори, опериращи на пазар България с чешки, полски, руски, германски и др. Целта е да се насърчат ранните записвания за следващите сезони и максимално да се разширят крилата им в рамките на 2-3 години, като нагласата е пълен капацитет да се достигне не от юли, а доста по рано. Ще се проведе двустранен бизнес-форум съвместно с Асоциацията на туроператорите в Русия, по време на който ще се състоят и срещи с българския туристически бранш. \r\nМинистър Ангелкова коментира постигнатото в сектора през тази година в условията на силна международна конкуренция. Знаехме, че сезонът ще е тежък, но независимо от трудния юни, данните за първото шестмесечие на 2019 г. сочат спад от 0.3% в чуждестранните визити спрямо същия период на рекордната 2018 г.  \r\nТя призова бизнеса да продължи да работи още по-усърдно и да се включи в реализацията на Единната система за туристическа информация (ЕСТИ), която ще стартира от 1 октомври т.г. До тази дата бе даден гратисен период за бизнеса и общините, а след това законът предвижда санкции за всеки, който не се е регистрирал в базата данни. \"При неспазване на изискванията ще има сериозни санкции\", предупреди министърът.  \r\nКметът на Община Приморско Димитър Германов приветства туристическия бранш за положените усилия и отправи призив да се промени мисленето на обществото и да се откроява положителното в достойнствата на България като дестинация. \"Да уважаваме себе си, за да ни уважават и другите, както правят нашите съседи\", заяви той. На дискусията представителите  на бизнеса в Приморско изразиха интереса си към двустранни срещи с чуждестранните туроператори и туристическите борси, където да представят продукта си, потвърдиха необходимостта от по-дългосрочни визи за туристите и по-дълъг срок на наемане на изпълнителските кадри от трети страни по Черноморието.", "date": "2019.08.14", "title": "Министър Николина Ангелкова в Приморско: Промените в Закона за туризма ще намалят още административната тежест и ще насърчават качеството на услугите"}
{"url": "http://www.focus-news.net/news/2019/08/14/2689398/sport-barselona-prati-delegatsiya-za-neymar-v-parizh.html", "text": "Барселона не се отказва от привличането на Неймар през летния трансферен прозорец, въпреки че Пари Сен Жермен засега упорито отказва да върне бразилската си звезда на каталунците. Делегация на испанците вече е в Париж, където води преговори с ръководството на французите. \r\nВестник \"Паризиен\" твърди, че от Барселона са предложили размяна с Филипе Коутинъо плюс доплащане в порядъка на 60-80 милиона евро. Версията на \"Мундо Депортиво\" е малко по-различна. Каталунското издание информира, че Барселона настоява само за размяна на играчи, докато французите са съгласни на бартер, но със задължително доплащане.", "date": "2019.08.14", "title": "Спорт: Барселона прати делегация за Неймар в Париж"}
{"url": "http://www.focus-news.net/news/2019/08/14/2689404/dobrich-obshtinata-razprostranyava-bezplatno-turisticheska-karta-na-grada-s-polezna-informatsiya-za-gostite.html", "text": "Общината разпространява безплатно туристическа карта на града с полезна информация за гостите, предаде кореспондентът на  Радио „Фокус” – Варна . Двуезичната туристическа карта съдържа слогана на Добрич: „Златен сноп от векове“. Поместена е информация за 12 от забележителностите в града, като Художествената галерия, Регионалния исторически музей, Архитектурния етнографския музей на открито „Старият Добрич“, Военното гробище музей, Къщата музей с Дом-паметник „Йордан Йовков“, Центъра за защита на природата и животните, Държавния куклен театър „Дора Габе“, Драматичния театър „Йордан Йовков“, Регионалната библиотека „Дора Габе“, Младежкия център „Захари Стоянов“ и други административни и културни обекти. Туристическата карта съдържа информация за всички религиозни храмове в града, по-известните монументи, спортните съоръжения, като зали, комплекси, басейни, игрища и стадиони, местата за настаняване, както и местонахождението на заведения за хранене, болница и поликлиника, Автогара, жп гара, поща и паркинги. Информацията е на български и английски език. Туристическата карта, издадена от Общината, се разпространява безплатно. \r\nЖулиета НИКОЛОВА", "date": "2019.08.14", "title": "Добрич: Общината разпространява безплатно туристическа карта на града с полезна информация за гостите"}
{"url": "http://www.focus-news.net/news/2019/08/14/2689407/hurriyet-turtsiya-shte-razshiri-voennoto-si-prisastvie-v-katar-s-nova-baza.html", "text": "Турция ще открие нова военна база близо до съществуващия съвместен команден център в Катар тази есен и значително да разшири присъствието си в емирството на Персийския залив, съобщава проправителственият вестник  Hurriyet . \r\n„Броят на войниците ще се увеличи. Не мога да разкрия цифри, като се имат предвид интересите и сигурността на Турция, но мога да кажа, че тя ще се увеличи драстично\", пише кореспондентът на вестника Ханде Фират, като същевременно добавя, че президентът на Турция Реджеп Тайип Ердоган ще се присъедини към катарския емир за церемонията по откриването на базата по-късно тази година.  \r\nЗа първи път турски войници бяха изпратени в Катар през октомври 2015 г. с цел засилване на двустранните отношения. Те подготвят съвместни програми за обучение и провеждат военни учения.Но след като съседите на Катар от Персийския залив, водени от Саудитска Арабия и Обединените арабски емирства, наложиха блокада на емирството през юни 2017 г., военното присъствие на Турция придоби по-голямо значение. \r\nСред исканията на блока, воден от Саудитска Арабия, е Катар да прекрати военното си сътрудничество с Турция и да разпореди извеждането на всички нейни войски от Катар. Вместо това обаче Анкара изпрати допълнителен контингент през декември миналата година, предприемайки нова стъпка към сближаване с Катар – страна, която може да се похвали с третите най-големи запаси от природен газ в света. Единственият й съсед е Саудитска Арабия. \r\n„Когато разгледаме енергийните войни в региона, програмата на САЩ, ориентирана срещу Иран, евентуалните маневри на Техеран, използвайки шиитското си население и страните от Персийския залив, тайните или явни операции на Саудитска Арабия срещу Турция, можем да разберем значението на турската армия база в Катар много по-добре“, пише авторът на материала.  \r\nНовата база е построена близо до тази в Тарик ибн Зияд. В нея – съгласно описанието на автора – има безброй социални съоръжения, строителството е завършено… Катар също отдава голямо значение на тази военна база. Говори се за церемония за „голямо откриване“ през есента. \r\n \r\n . \r\n \r\n Тереза Герова", "date": "2019.08.14", "title": "Hurriyet: Турция ще разшири военното си присъствие в Катар с нова база"}
{"url": "http://www.focus-news.net/news/2019/08/14/2689403/afp-pakistan-obeshta-da-otgovori-na-vsyaka-indiyska-agresiya-v-kashmir.html", "text": "Премиерът на Пакистан Имран Хан предупреди Индия, че страната му е готова да отговори на всяка агресия в спорния регион Кашмир, подчертавайки, че може би е настъпил момента, в който Исламабад ще даде урок на Делхи, предава  AFP . \r\n„Пакистанската армия има информация, че планират да направят нещо в Кашмир. Те са готови и ще дадат солиден отговор\", заяви Хан по време на телевизионна реч в Музафарабад, столицата на управлявания от Пакистан Кашмир. \r\n„Решихме, че ако Индия извърши някакъв вид нарушение, ние ще се борим до края\", подчерта пакистанският министър-председател. \r\n \r\n Тереза Герова", "date": "2019.08.14", "title": "AFP: Пакистан обеща да отговори на всяка индийска агресия в Кашмир"}
{"url": "http://www.focus-news.net/news/2019/08/14/2689409/vladimir-todorov-bapk-ot-nachaloto-na-2019-g-zaginalite-pri-katastrofi-sa-poveche-ot-minalata-godina.html", "text": "Повече са загиналите при катастрофи за 2019 г. от същия период за миналата година. Това каза в интервю за  Агенция „Фокус“ председателят на Управителния съвет на Българската асоциация на пострадалите при катастрофи Владимир Тодоров за катастрофите от началото на година и как да внимаваме на пътя. Владимир Тодорово каза още, че най-опасните места на пътя са тези, където има интензивен трафик и при неправилно изпреварване на завои се навлиза в насрещното, а това е много опасно. „Това са няколко пътни участъка: Русе – Бяла, Кресненското дефиле, Пловдив – Асеновград, Варна – Бургас, от Созопол към Синеморец, около Мездра и около Видин“, поясни той.  \r\nНадежда ИВАНОВА \r\n Пълния текст на интервюто четете в „Мнение”", "date": "2019.08.14", "title": "Владимир Тодоров, БАПК: От началото на 2019 г. загиналите при катастрофи са повече от миналата година"}
{"url": "http://www.focus-news.net/news/2019/08/14/2689395/veliko-tarnovo-desetki-miryani-shte-prespyat-v-dvora-na-manastira-sv-bogoroditsa-v-arbanasi-v-navecherieto-uspenie-bogorodichno.html", "text": "Десетки миряни очакват тази вечер в Арбанаси. По традиция те ще преспят в двора на манастира „Св. Богородица“ в навечерието на един от най-големите християнски празници – Успение Богородично. Утре сутринта ще имат възможност да се включват в литургията, която започва в 8.30 часа. Това съобщи за  Радио „Фокус“ – Велико Търново  кметът на населеното място Тошо Кръстев. Той уточни, че от началото на седмицата има много туристи, които почти са напълнили легловата база на хотелите. Много от тях са в Арбанаси, за да се поклонят на известната икона „Света Богородица Троеручица“. „Историята разказва, че малко, след като селото почти е изцяло унищожено от пожар, момче, което е пасяло животните си в района, чува женски плач. Като се води по звука той стига до района на изгорения тогава манастир „Св. Богородица“, започва да копае и намира известната икона. Това довежда до мисълта да може да се възстанови отново светата обител и иконата си остава в него като една от емблемите на манастира и на селото. През другите дни тя е в притвора, а утре ще бъде изнесена навън, за да може миряните да и се поклонят и да се помолят за здраве и благоденствие“, каза още Тошо Кръстев и прикани всеки, който е вярващ и има възможност, да се включи в празника. \r\nЛуиза ТРАНЧЕЕВА", "date": "2019.08.14", "title": "Велико Търново: Десетки миряни ще преспят в двора на манастира „Св. Богородица“ в Арбанаси в навечерието Успение Богородично"}
{"url": "http://www.focus-news.net/news/2019/08/14/2689410/premierat-boyko-borisov-nyakolko-veche-sa-arestuvanite-za-pogroma-v-stolichno-zavedenie-vsichki-sa-s-povdignati-obvineniya.html", "text": "Няколко вече са арестуваните за погрома в столично заведение. Това каза министър-председателят Бойко Борисов в отговор и на въпрос за погрома в столично заведение, предаде репортер на  Радио „Фокус“ - Шумен . „Няколко вече са  арестуваните, всички са с повдигнати обвинения, арестуват се по най-бързите процедури да се вкарат в затвора. Всички издирвачи са на улицата, един по един ще ги изловят бързо“, добави Бойко Борисов. Той посочи, че полицията не спира да работи. „Виждате какви складове с наркотици и с оръжия задържат. Сега има и много интересна реализация във Варна, как крият нелегален алкохол за курортите“, заяви Бойко Борисов. \r\nИвелина ИВАНОВА", "date": "2019.08.14", "title": "Премиерът Бойко Борисов: Няколко вече са арестуваните за погрома в столично заведение, всички са с повдигнати обвинения"}
{"url": "http://www.focus-news.net/news/2019/08/14/2689402/ea-daily-v-sarbiya-zavarshiha-parviya-sektor-ot-uchastaka-na-turski-potok.html", "text": "В Сърбия завърши изграждането на първия сектор от 403-километровия участък от газопровода „Турски поток“, предава руската информационна агенция  EA Daily , като се позовава на местни медии. \r\nСтава въпрос за отсечка от българската граница до град Чуприя. В момента вторият от четирите участъка - от Чуприя до Дунав, е в процес на изграждане. Планира се тръбопроводът да бъде завършен до края на годината. \r\nПо-рано министърът на минното дело и енергетиката на Сърбия Александър Антич заяви, че тръбите се доставят в сръбските пристанища на река Дунав в Нови Сад и Смедерево. \r\nСърбия започна строителни работи по своя участък от газопровода, без да чака завършването на работата по българския. На 5 март сръбската енергийна агенция одобри строителството, планираше се работата да започне през април. Изграждането на тръбопровод в Сърбия от границата с България до границата с Унгария се извършва от съвместно предприятие на Газпром и „Сърбиягаз Газтранс“. Сръбският участък на „Турски поток“ ще започне да доставя природен газ до края на април 2020 г. \r\nМиналата година приключи полагането на тръбите в морския участък на „Турския поток“. Едното разклонение на газопровода с капацитет 15,75 милиарда кубически метра газ годишно е предназначена за нуждите на Турция, а втората със същия капацитет - за Европа, включително и за България. „Турски поток“, който се планира да стартира в края на 2019 г., ще може напълно да замени балканския маршрут за транспортиране на газ от Русия, който минава през Украйна. \r\n \r\n Тереза Герова", "date": "2019.08.14", "title": "EA Daily: В Сърбия завършиха първия сектор от участъка на „Турски поток“"}
{"url": "http://www.focus-news.net/news/2019/08/14/2689411/marius-kurkinski-prof-milko-kolarov-i-prof-dimitar-kamburov-sa-novite-pochetni-grazhdani-na-varna.html", "text": "Актьорът и режисьор Мариус Куркински, композиторът проф. Милко Коларов и изтъкнатият лекар и бивш ректор на Медицинския университет проф. Димитър Камбуров са новите почетни граждани на Варна. Те ще бъдат удостоени с отличието по повод празника на града – 15 август, предаде репортер на  Радио „Фокус“ – Варна . Маестро Коларов е отличен за изключителните му заслуги като композитор, диригент и музикален педагог от международен мащаб.  \r\nПроф. Камбуров получава признанието за постиженията му като учен и лекар специалист, както и за повишаване престижа на МУ „Проф. д-р Параскев Стоянов“.  \r\nМариус Куркински, който тази година навършва 50 години, е удостоен за приноса му към развитието на българската култура и издигане авторитета на Варна.  \r\nПочетните звания по традиция ще бъдат връчени на 15 август. Церемонията по удостояване ще се състои в Летния театър в рамките на тържествения концерт за Деня на Варна, който е с начален час 20.00. Удостоените със званията „Почетен гражданин на Варна“ и „За заслуги към Варна“ се вписват в Почетната книга на Общината. Почетните граждани получават удостоверение за присъденото звание, символичния ключ на града, специален нагръден знак с лента и 5 000 лева. Началото на традицията е поставено преди 140 години. Първият носител на званието е кап. Тугарски, полицай майстер на Варна, удостоен през юни 1879 г. \r\nДиана СТОЕВА", "date": "2019.08.14", "title": "Мариус Куркински, проф. Милко Коларов и проф. Димитър Камбуров са новите почетни граждани на Варна"}
{"url": "http://www.focus-news.net/news/2019/08/14/2689417/veliko-tarnovo-bezplaten-transport-do-manastira-pokrov-bogorodichen-osiguryava-obshtina-svishtov-na-15-avgust.html", "text": "Безплатен транспорт до манастира „Покров Богородичен“ осигурява Община Свищов на 15 август. Поводът е големият християнски празник Успение Богородично, който е и храмов празник на светата обител, поясняват за  Радио „Фокус“ – Велико Търново  от местната администрация. По традиция в манастира ще има служба и литийно шествие до близкото аязмо с чудотворната икона на Богородица, известна още като „иконата на Божията майка със счупения пръст“.  Вярва се, че тя лекува очни, нервни заболявания и безплодие. Празничните прояви продължават с литургия и курбан за здраве. \r\nБезплатният транспорт, който местната администрация осигурява, ще се движи от 8.00 до 13.30 часа. Маршрутите са два. Първият е от пл. „Велешана” – пл. „Алеко” – пл. „Свобода” – ул. „33-ти Свищовски полк” – манастир „Покров Богородичен” и обратно, а вторият от  пл. „Велешана” – МБАЛ „Д-р Димитър Павлович” – пл. „Хан Бъчва” – стадион „Академик” – манастир „Покров Богородичен” и обратно. \r\nОт града автобусите ще тръгват на всеки час от 8.00 до 13.00 часа, а от манастира – на всеки час от 8.30 до 13.30 часа. \r\nЛуиза ТРАНЧЕВА", "date": "2019.08.14", "title": "Велико Търново: Безплатен транспорт до манастира „Покров Богородичен“ осигурява Община Свищов  на 15 август"}
{"url": "http://www.focus-news.net/news/2019/08/14/2689375/sport-atletiko-madrid-dade-nad-300-mln-evro-za-novi-igrachi.html", "text": "Атлетико Мадрид засенчи почти всички клубове на трансферния пазар това лято, след като обяви още една гръмка сделка. Столичният испански гранд вече уреди за 60 млн. евро нападателя на Валенсия Родриго Морено, който се очакваше да премине медицинските прегледи. Сделката бе на прага на провал, но в крайна сметка двата тима се разбраха, след като генералният мениджър на „прилепите\" Матеу Алемани се споразумя с президента на столичния тим Мигел Анхел Хил. Така Атлетико вече записа над 300 млн. евро за нови играчи през лятото, изравнявайки се с Реал Мадрид, който също даде малко над тази сума за футболисти. Трансферът на Родриго освободи нападателя на Атлетико Анхел Кореа, който вече е сигурен напускащ и може да премине в Милан, с който уговори личните си условия. \r\nМеждувременно в Атлетико Мадрид се похвалиха, че звездата в селекцията Жоао Феликс е задминал легенди като Лионел Меси. Младият португалец бележи или изработва гол на всеки 36 минути в предсезонната подготовка, докато най-доброто постижение на Меси е попадение на всеки 51 минути през сезон 2011/12. Остава само взетият от Бенфика играч да повтори тези показатели и в официалните мачове през кампанията.", "date": "2019.08.14", "title": "Спорт: Атлетико Мадрид даде над 300 млн. евро за нови играчи"}
{"url": "http://www.focus-news.net/news/2019/08/14/2689413/vladimir-todorov-bapk-sledvashtite-3-dni-prognozirame-ogromen-trafik-zaradi-kraya-na-bayrama-i-pribiraneto-na-turskite-grazhdani-kam-zapadna-evropa.html", "text": "Следващите 3 дни прогнозираме огромен трафик заради края на Байрама и прибирането на турските граждани към Западна Европа. Това каза в интервю за  Агенция „Фокус“  председателят на Управителния съвет на Българската асоциация на пострадалите при катастрофи Владимир Тодоров за катастрофите от началото на година и как да внимаваме на пътя.  \r\n“В рамките на 2 до 3 денонощия ще минат може би 50-60 хил. автомобила извънредно от ГКПП „Капитан Андреево“ към ГКПП „Калотина“, което ще създаде допълнителна опасност за трафика”, добави той. Тодоров коментира, че засиленото полицейско присъствие може да се използва като мярка за намаляване на пътнотранспортните инциденти. „Това, което ние предлагаме от много време и което трябва да се случи, е турските и транзитно преминаващите чужди автомобили, когато направят нарушение на скоростта, тази глоба за нарушението да бъде платена на изхода на граничния пункт на България“, каза още той и добави, че сега фишовете се изпращат до съответните държави и така България губи милиони от подобни глоби. „Процедурата е дълга и неработеща. Колко по-лесно би било, ако на едно заснето нарушение на излизане на границата му се предостави фиша и той трябва да го плати на момента“, коментира Владимир Тодоров.  \r\n Пълния текст на интервюто четете в „Мнение”  \r\nНадежда ИВАНОВА", "date": "2019.08.14", "title": "Владимир Тодоров, БАПК: Следващите 3 дни прогнозираме огромен трафик заради края на Байрама и прибирането на турските граждани към Западна Европа"}
{"url": "http://www.focus-news.net/news/2019/08/14/2689416/faz-duo-polititsi-se-kandidatira-za-rakovodniya-post-v-gsdp.html", "text": "В надпреварата за председателския пост в Германската социалдемократическа партия (ГСДП) се включи необичаен кандидат – или по-точно двама. Ралф Щегнер и Гезине Шван са представили кандидатурата си като дуо, съобщава националният ежедневник  Die Frankfurter Allgemeine Zeitung . \r\nСъответното бе обявено от партийните кръгове. Според медийна информация двойката политици са представили кандидатурата си на тримата действащи председатели на ГСДП - Малу Драйер, Мануела Швезиг и Торстен Шефер-Гюмбел. В петък следобед те ще дадат и официално изявление. \r\n \r\n Тереза Герова", "date": "2019.08.14", "title": "FAZ: Дуо политици се кандидатира за ръководния пост в ГСДП"}
{"url": "http://www.focus-news.net/news/2019/08/14/2689415/burgas-katastrofa-e-stanala-mezhdu-dva-avtomobila-i-mikrobus-po-patya-sozopol-chernomorets-nyama-postradali.html", "text": "Катастрофа е станала между два автомобила и микробус по пътя Созопол – Черноморец, няма пострадали, движението е възстановено. Това съобщи за  Радио „Фокус“ – Бургас Цветелина Рандева , говорител на ОДМВР – Бургас. Около 14.15 часа днес по пътя Созопол – Черноморец в дясна пътна лента, непосредствено преди бензиностанция „Лукойл“, настъпва пътен инцидент, при който един от автомобилите сваля скоростта си, но поради липсата на дистанция, пътуващият зад него автомобил го блъска. В резултат на това един от автомобилите се завърта и се удря в микробус. Между трите моторни превозни средства са настъпили единствено материални щети. Дясната пътна лента е останала затворена за поколо 30 минути до обработване на местопроизшествието. Към момента трафикът е възстановен – преминава се и в лява, и в дясна пътна лента. Няма данни в района да е образувано задръстване. \r\nМария ПОПЧЕВА", "date": "2019.08.14", "title": "Бургас: Катастрофа е станала между два автомобила и микробус по пътя Созопол – Черноморец, няма пострадали"}
{"url": "http://www.focus-news.net/news/2019/08/14/2689418/sliven-praznichen-obyad-shte-ima-pred-katedralen-hram-sv-dimitar-na-uspenie-bogorodichno.html", "text": "Празничен обяд ще има пред катедрален храм „Св. Димитър” на 15 август – Успение Богородично. Това съобщиха от   Църковното настоятелство = По случай големия Богородичен празник ще бъде отслужена светата Божествена Литургия в чест на Божията Майка, а от 11.30 часа настоятелството ще предложи на всички осветен празничен обяд.", "date": "2019.08.14", "title": "Сливен: Празничен обяд ще има пред катедрален храм „Св. Димитър” на Успение Богородично"}
{"url": "http://www.focus-news.net/news/2019/08/14/2689420/haskovo-izgaseni-sa-vsichki-ognishta-na-pozhara-mezhdu-selata-rodopi-bryagovo-i-lyubenovo.html", "text": "Изгасени са всички огнища на пожара между селата Родопи, Брягово и Любеново. Това съобщиха за  Агенция „Фокус“  от  пресцентъра на Областна администрация – Хасково . Основните части, които са се занимавали с гасенето му, вече са изтеглени. На мястото са останали два противопожарни екипа, които да обхождат периметъра и да наблюдават да не се разпали отново. Причината за пожара е човешка небрежност, като 39-годишен мъж от село Брягово е привлечен като обвиняем и в момента се работи с него. По случая се подготвят експертизи. \r\n \r\nТеодора ПАВЛОВА", "date": "2019.08.14", "title": "Хасково: Изгасени са всички огнища на пожара между селата Родопи, Брягово и Любеново"}
{"url": "http://www.focus-news.net/news/2019/08/14/2689422/sport-frozinone-shte-vdiga-ofertata-za-kostov.html", "text": "Въпреки че Левски отхвърли първата оферта от италианския Фрозиноне за голмайстора на Първа лига за миналия сезон Станислав Костов, тимът от римските предградия не се е отказал от подписа на нападателя. Според италианските медии ръководството е започнало нова офанзива за привличането на българина. При предишния контакт със сините представителите на Апенините отправиха предложение на стойност 250 хиляди евро за него, докато от \"Герена\" са поискали 700 хиляди. Сега обаче нещата може да започнат от коренно различни позиции, Фрозиноне вече има спешна нужда от нов и доказан нападател, защото се раздели с голямата си звезда Даниел Чиофани. 34-годишният таран премина в Кремонезе. И като се има предвид, че в касата на клуба ще влязат 1.1 милиона евро от продажбата му, Фрозиноне ще може да предложи исканите от Левски пари за Костов. В момента Станислав лекува травма в адукторите. Във Фрозиноне са наясно с този негов проблем.", "date": "2019.08.14", "title": "Спорт: Фрозиноне ще вдига офертата за Костов"}
{"url": "http://www.focus-news.net/news/2019/08/14/2689423/yambol-13-godini-i-4-mesetsa-zatvor-poluchi-mazh-podsadim-za-krazhba-grabezh-i-ubiystvo.html", "text": "По внесен обвинителен акт на Окръжна прокуратура – Ямбол, съдът наложи общо наказание от 13 години и 4 месеца „лишаване от свобода“ спрямо Христо В., подсъдим в извършване на кражба и грабеж, придружен с убийство на мъж. Това съобщиха от  Апелативната прокуратура  . \r\nПо внесен от Окръжна прокуратура – Ямбол обвинителен акт, съдът наложи общо наказание от 13 години и 4 месеца „лишаване от свобода“ спрямо Христо В. Той е подсъдим за това, че вечерта на 19 срещу 20.07.2018 г. в гр.Тополовград, в дом, находящ се на ул. „Капитан Петко войвода“, отнел чужди движими вещи – сумата от 980 лева от владението на мъж, с намерение противозаконно да ги присвои, като употребил за това сила и грабежът е придружен с убийството на пострадалия (осъществил механична асфикция – загърляне, чрез пристискане на шията на пострадалия, като опъвал с ръце краищата и притискал с ръба на олекотена завивка), извършено по особено мъчителен начин за убития – престъпление по чл.199, ал.2, т.2, предл.1, вр. чл.198, ал.1, вр. чл.116, ал.1, т.6, предл.2 от НК. \r\nТой е признат за виновен и за това, че на неустановена дата около и преди 11.07.2018 г. на същото място, отнел чужди движими вещи – сумата от 200 лева, от владението на същия пострадал, без негово съгласие и с намерение противозаконно да ги присвои – престъпление по чл.194, ал.1 от НК. \r\nПрисъдата е постановена от окръжния съд в града в условието на проведено съкратено съдебно следствие. \r\nНаказанието трябва да бъде изтърпяно при първоначален „строг“ режим в затвор. \r\nПрисъдата на Окръжен съд – Ямбол може да бъде обжалвана пред Апелативен съд – Бургас.", "date": "2019.08.14", "title": "Ямбол: 13 години и 4 месеца затвор получи мъж, подсъдим за кражба, грабеж и убийство"}
{"url": "http://www.focus-news.net/news/2019/08/14/2689408/boyko-borisov-mnogo-barzo-shte-badat-otstraneni-shtetite-ot-pozhara-na-am-struma.html", "text": "Много бързо ще бъде отстранено това, което е на АМ „Струма“. Това заяви премиерът Бойко Борисов, в отговор на журналистически въпрос за състоянието на магистралата след пожара, предаде репортер на  Радио „Фокус“ - Шумен . „В момента се извършва обследване, проверяват се основите на моста за компрометирани елементи. Хората, които са разрешили да се строи незаконно отдолу, ще си понесат отговорност\", посочи Борисов. „Заместник-министър Николай Нанков беше през нощта там. Много бързо ще се справим. Има прокурори, да им повдигат обвинения, да ги вкарват в затвора. Аз строя, няма да ходя и да ги пазя после. В момента се прави обследване, използва се т.нар. прострелване на  колони, проверяват се дали вътре армировката е компрометирана, други елементи. Много бързо ще направят реорганизация на движението и ще се справят“, каза Бойко Борисов.  \r\nИвелина ИВАНОВА", "date": "2019.08.14", "title": "Бойко Борисов: Много бързо ще бъдат отстранени щетите от пожара на  АМ „Струма“"}
{"url": "http://www.focus-news.net/news/2019/08/14/2689424/blagoevgrad-nyakolko-signala-za-opit-za-telefonni-izmami-sa-podadeni-prez-vcherashniya-den-kam-ru-simitli.html", "text": "Няколко сигнала за опит за телефонни измами са подадени през вчерашния ден към РУ – Симитли. Това съобщиха за  Радио „Фокус“ – Пирин  от Община Симитли. От полицията предупреждават населението на общината за пореден път и апелират да не се доверяват на непознати. При схемата измамниците се представят за полицаи, които разследват телефонни измами. Полицейският участък напомня на жителите да не се доверяват на всякакви телефонни обаждания. Униформените предупреждават за съхраняване и опазване на личното имущество (пари и ценности), защото се получават анонимни телефонни обаждания, като на хората се заявява, че имат нужда от пари за спешна операция, получаване на колети, внасяне на гаранции, печалби от томболи или телевизионни игри, предоставяне на социални помощи и ремонт на жилища, наемане на квартира, наеми на познат, представят се за полицейски служители и други. При такива обаждания сигнализирайте веднага на телефон 112, напомнят от полицията.", "date": "2019.08.14", "title": "Благоевград: Няколко сигнала за опит за телефонни измами са подадени през вчерашния ден към РУ – Симитли"}
{"url": "http://www.focus-news.net/news/2019/08/14/2689419/ivaylo-ivanov-glaven-sekretar-na-mvr-dvama-ot-uchastnitsite-v-pogroma-v-stolichno-zavedenie-vse-oshte-ne-sa-identifitsirani.html", "text": "Двама от участниците в погрома в столично заведение все още не са идентифицирани. Това съобщи пред журналисти в Пловдив главен комисар Ивайло Иванов – главен секретар на МВР, предаде репортер на  Радио „Фокус“- Пловдив . Той поясни, че в момента, в който те бъдат идентифицирани, ще бъдат обявени за издирване. „Засега задържаните не съдействат на разследващите и не се признават за виновни, не искат да издадат съучастниците си“, каза още главен комисар Иванов. Основната версия, по която се работи, е бизнес конфликт между собственика на заведението и негов съдружник. „Събират се доказателства и се работи и по други версии“, каза главният секретар. Задържаните са с различни криминални провинения. Според главния секретар едва ли тези, които се издирват са напуснали страната, тъй като провинението не е толкова сериозно – няма пострадали граждани и причинени тежки телесни повреди. \r\nЦветана ТОНЧЕВА", "date": "2019.08.14", "title": "Ивайло Иванов, главен секретар на МВР: Двама от участниците в погрома в столично заведение все още не са идентифицирани"}
{"url": "http://www.focus-news.net/news/2019/08/14/2689425/rts-sarbiya-srabskite-vlasti-obyaviha-izvanredno-polozhenie-zaradi-razliv-na-mazut-v-reka-moravitsa.html", "text": "Властите в западната сръбска община Иваница обявиха извънредно положение, след като 70 тона мазут се разля в река Моравица, предава националният радио и телевизионен оператор  РТС . \r\n„В река Моравица се разляха 70 тона мазут от Специалната болница за рехабилитация. Екологичните и комунални инспектори реагираха незабавно. Засега не мога да посоча причината или виновника. За нас е важно да спрем разлива, тъй като тази река тече през Ариле, Пожега и Чачак, което може да доведе до екологична катастрофа в цяла Западна Сърбия“, предупреди общински служител. \r\nСпоред РТС, мазутът се е съхранявал за зимния сезон в предприятие, от където се е разлял в реката. Спасителите работят на терен, опитвайки се да съберат мазута от водната повърхност. \r\n \r\n Тереза Герова", "date": "2019.08.14", "title": "РТС (Сърбия): Сръбските власти обявиха извънредно положение заради разлив на мазут в река Моравица"}
{"url": "http://www.focus-news.net/news/2019/08/14/2689421/zam-ministar-milko-berner-otkri-seminar-na-tema-pazi-zhivota-na-patya-shofiray-trezvo-i-otgovorno.html", "text": "Постигането на по-висока безопасност на движението по пътища и намаляването на жертвите от пътнотранспортни произшествия са сред приоритетите в работата на правителството на Република България, заяви зам.-министър Милко Бернер по време на откриване на семинара в Пловдив.  Това съобщиха от пресцентъра на  МВР . Той припомни предприетите стъпки в тази посока, сред които - Националната стратегия за подобряване на безопасността на движението по пътищата на Република България за периода 2011-2020 г., създаването на Държавната агенция „Безопасност на движението по пътищата“, и допълни, че Министерството на вътрешните работи е ангажирано изключително активно в този процес. „Благодарение на усилията на всички нас – държавни институции, органи на местната власт, медии, общественици, граждани и не на последно място благодарение на работата на органите на пътна полиция, може да се каже, че е избран верният път за постигането на поставените цели. Само с обединени усилия може да има напредък в този процес“, обобщи заместник-министърът.  \r\nВ обръщението си към участниците на форума, главният секретар на МВР гл. комисар Ивайло Иванов посочи, че съставът на МВР работи изключително активно за постигане на държавната политика за намаляване на загиналите и ранените при пътнотранспортни произшествия. Сред предприетите мерки са и дадените правомощия на териториална полиция за контрол по пътищата и подпомагане на работата на пътна полиция. В процес на изграждане е Единен център за обработка на нарушенията, с което се цели повишаване на ефективността в работата по отношение прилагането на административнонаказателна отговорност, закупени са нови технически средства за контрол над нарушителите, беше обновен и автопаркът“, посочи още главният секретар на МВР.  \r\nПо думите на директора на ГДНП гл. комисар Христо Терзийски дълг на МВР е да оправдае очакванията на обществото. Той добави, че сред предприетите комплексни мерки са техническото обезпечаване на служителите от Пътна полиция, целящо да облекчи административните им задължения за сметка на действителния контрол на пътя.  \r\nВ рамките на откриването бе изразена увереност, че дискусиите и споделените добри практики по време на семинара ще имат добавена стойност за постигането на общите цели, в които важен и коректен партньор са и медиите.  \r\nВъв формата участват представители на ДАБДП, ИААА, АПИ, Районната прокуратура в Пловдив, служители на териториална и пътна полиция, журналисти.", "date": "2019.08.14", "title": "Зам.-министър Милко Бернер откри семинар на тема „Пази живота на пътя – шофирай трезво и отговорно!“"}
{"url": "http://www.focus-news.net/news/2019/08/14/2689427/glaven-komisar-ivaylo-ivanov-23-litsa-sa-obyaveni-za-izdirvane-sled-mashtabnata-operatsiya-sreshtu-narkorazprostranenieto-v-stranata.html", "text": "23 лица са обявени за издирване след продължението на мащабната операция на ГДБОП и Специализираната прокуратура срещу наркоразпространението в страната. Това съобщи пред журналисти в Пловдив главен комисар Ивайло Иванов – главен секретар на МВР, предаде репортер на  Радио „Фокус“- Пловдив . „Това са лица, на които са повдигнати обвинения, за които има достатъчно събрани доказателства“, добави главният секретар. При акцията са иззети около 100 кг наркотици. Предстои да бъде уточнен видът им след експертизите, които се правят. Знае се, че сред наркотиците има голямо количество марихуана и амфетамини. Открито е също и бойно оръжие и боеприпаси. На оръжието също ще бъде назначена експертиза, за да бъде установено дали то не е било използвано за други престъпления. „Нашата работа продължава. Лицата обявени за издирване ще бъдат задържани, а ако бъдат събрани още доказателства, броят на издирваните ще нарасне“, каза още главен комисар Ивайло Иванов. \r\nЦветана ТОНЧЕВА", "date": "2019.08.14", "title": "Главен комисар Ивайло Иванов: 23 лица са обявени за издирване след мащабната операция срещу наркоразпространението в страната"}
{"url": "http://www.focus-news.net/news/2019/08/14/2689428/alsat-m-makedoniya-vs-v-skopie-potvardi-tomor-morina-nyama-da-bade-ekstradiran-v-sarbiya.html", "text": "Върховният съд на Република Северна Македония потвърди решението на Наказателния съд да отхвърли искането на Сърбия за екстрадиция на бившия член на Армията за освобождение на Косово (АОК) Томор Морина, предава излъчващият на албански език скопски телевизионен канал  „Алсат-М“ . \r\n„ВС на Република Северна Македония информира обществеността, че на 14 август 2019 г. той се произнася по делото, регистрирано под № 30/2019, в което потвърждава решението на Наказателния съвет на отдела за организирана престъпност и корупция на Основния съд Скопие No.252/19 от 07.08.2019 г., с което се реши, че не са изпълнени законовите условия за екстрадирането на лицето ТМ, гражданин на Великобритания и Република Косово.Решението ще бъде изпратено до министерството на правосъдието, което ще вземе окончателно решение“, се казва в разпространения текст. \r\n \r\n \r\n Тереза Герова", "date": "2019.08.14", "title": "„Алсат-М“ (Македония): ВС в Скопие потвърди - Томор Морина няма да бъде екстрадиран в Сърбия"}
{"url": "http://www.focus-news.net/news/2019/08/14/2689431/veliko-tarnovo-chetvarta-obrabotka-sreshtu-komari-be-izvarshena-v-grada.html", "text": "Четвърто третиране срещу комари бе извършена във Велико Търново през последните две вечер – 12 и 13 август, съобщиха от пресцентъра на  Община Велико Търново .  Приложен е методът на димна обработка с топъл аерозол, обхванати са както парковите зони в Старата столица, така и улиците в кварталите. Използваните количества  биоциди са стриктно съобразени с изискванията, описани в издадените от Министерството на здравеопазването разрешителни за предоставяне на съответните препарати на пазара.  \r\nПо същия метод е извършена и предходната обработка на паркове и улици срещу комари, проведена на 24 и 25 юли. Преди това обществените пространства и зелените зони са третирани срещу насекомите чрез студен аерозол (вода и биоцид) – на 25-26 юни и 8-9 юли. През март са извършени още две обработки срещу ларви на комари, като са обхванати зони по поречието на р. Янтра. Всички пръскания са проведени съобразно сключения договор между Община Велико Търново и фирмата изпълнител и са съобразени с метеорологичните условия.  \r\nПоради променливото и влажно време, както и предвид обилните валежи в периода май-юли, популацията на комари се е увеличила драстично. Обработките ще продължат и през остатъка от летния сезон при сигнали за масова поява на комари.", "date": "2019.08.14", "title": "Велико Търново: Четвърта обработка срещу комари бе извършена в града"}
{"url": "http://www.focus-news.net/news/2019/08/14/2689414/kyustendil-dosadebno-proizvodstvo-e-obrazuvano-za-vazniknaliya-pozhar-v-rayona-na-firma-feniks-resurs-kray-dupnitsa.html", "text": "Досъдебно производство е образувано за възникналия пожар в района на фирма „Феникс-Ресурс“, непосредствено под автомагистрала „Струма“ край Дупница. Това съобщиха от пресцентъра на  Община Дупница . Пожарът вчера доведе до опустошаването на хиляди декари ниска растителност и лозя в землищата на няколко села. Заради пожара кметът на Дупница инж. Методи Чимев обяви вчера частично бедствено положение, което ще продължи до полунощ днес. Магистралата е все още затворена, като се очакват резултатите, които да дадат отговор дали има нарушение в здравината на носещите колони. \r\nИнж. Чимев даде импровизирана пресконференция днес на мястото на пожара. „Проблемът е това, което се случи вчера и защо трябваше да стигаме до тук. Още на 2 април 2018 г. съм алармирал с писмо АПИ, че на територията на общината, фирма реализира отпадъци върху имоти, попадащи под надлез на автомагистрала. Виждате писмото, с което ясно казвам, че натрупването на отпадъци е предпоставка за създаване на пожароопасност и да се засегне част от автомагистралата, за което алармирам да вземете необходимите мерки по компетентност. Ето и другото писмо до РИОСВ - Перник от месец юни миналата година за тази „бомба със закъснител“. Водим дела с ползвателя на имотите, които не са негова собственост, спечелили сме на първа инстанция и момента текат обжалвания. Издали сме му актове, някои обжалва. Сервитутът на автомагистралата е публична държавна собственост. Каквото са ми позволявали правомощията е направено“, заяви инж. Чимев. \r\n„Пожарните коли са тук на място и следят за ситуацията. Има на места тлеещи огнища, но няма засега опасност да се разрази отново. Тук са и служители от Община Дупница, техника на Общината и фирми, които продължават работа по овладяването на ситуацията. Има назначена комисия от мен с председател зам.-кметът Крум Милев, които започват веднага проверка на щетите“, допълни още инж. Чимев. \r\n„В момента няма проблем да бъде отменено бедственото положение. Има резултати от лабораторията на Гражданска защита. Оказа се, че няма проблеми с въздуха. Измервания са правени в село Блажиево и Джерман, както и тук на място. Няма опасност за хората“, обясни Милев.", "date": "2019.08.14", "title": "Кюстендил: Досъдебно производство е образувано за възникналия пожар в района на фирма „Феникс-Ресурс“ край Дупница"}
{"url": "http://www.focus-news.net/news/2019/08/14/2689429/veliko-tarnovo-initsiativen-komitet-izdigna-nezavisimata-kandidatura-za-nov-mandat-na-nastoyashtiya-kmet-na-svishtov-gencho-genchev.html", "text": "Инициативен комитет издигна независимата кандидатура за нов мандат на настоящия кмет на Свищов Генчо Генчев, съобщават от  пресцентъра на Общината . На проведеното номинационно събрание стана ясно, че зад номинацията застават повече от 70 обществени личности и жители на община Свищов, представители на различни културни, образователни, здравни и социални институции. Кметовете на кметства, редица представители на местния бизнес и Съюзът на земеделските кооперации засвидетелстваха своята категорична подкрепа към Генчо Генчев, а като основни негови качества те изтъкнаха човечността на градоначалника, усилията за подобряване качеството на живот в общината и близостта му до хората. Безапелационна подкрепа показаха и културните клубове на пенсионера в община Свищов в лицето на председателя на обединения Национален съвет на Съюза на пенсионерите – 2004 Валентина Николаева и председателя на общинските клубове Мария Радулова. \r\n \r\nНоминацията на Инициативния комитет беше категорично подкрепена от четирите основни политически сили в България – ГЕРБ, БСП, ВМРО и ДПС. Местните представители на партиите застанаха зад номинацията на Генчо Генчев, убедени в успешния модел на управление, който се доказа като такъв през последните три години и девет месеца. На срещата бяха изредени редица от постигнатите неща по време на мандата, като стана ясно, че през изминалия период в Общината са привлечени инвестиции за над 58 милиона лева. Реализирани са 106 проекта и инициативи за над 61 милиона лева, от които 27 милиона европейско финансиране, 31 милиона национално и само 2.2 милиона собствен принос. \r\n \r\nНастоящият кмет на Свищов благодари за доверието, което му бе гласувано и каза: „Като вярващ човек, за мен е изключително важно, че Инициативният комитет издигна моята номинация в навечерието на един от най-големите християнски празници – Голяма Богородица. Вярвам, че следвайки християнските ценности, с подкрепата на моите съграждани и четирите политически сили в нашата община ще вървим напред, заедно и обединени във всичко!“, категоричен бе Генчо Генчев.", "date": "2019.08.14", "title": "Велико Търново: Инициативен комитет издигна независимата кандидатура за нов мандат на настоящия кмет на Свищов Генчо Генчев"}
{"url": "http://www.focus-news.net/news/2019/08/14/2689433/sofiya-retsidivist-ot-dragoman-e-zadarzhan-za-72-chasa-za-huliganstvo.html", "text": "Рецидивист от Драгоман е задържан за 72 часа за хулиганство, съобщиха от пресцентъра на  МВР . Криминално проявеният и осъждан мъж бил задържан от служители на РУ- Сливница във вторник за извършени от него груби хулигански прояви. Около 18 часа в полицията постъпил сигнал за мъж в нетрезво състояние, който провокира скандал с персонала и клиентите на кафе- павилион на ул. \"Александър Стамболийски\" в Драгоман. Изпратените на място служители на реда установили извършителя, връчили му предупредителен протокол, след което той се отправил към дома си. Два часа по- късно полицейските служители отново били потърсени за съдействие в същото заведение. Оказало се, че все още под въздействие на консумирания алкохол, 47-годишният драгоманец се е върнал и буйства- псувал, обиждал и заплашвал персонала и клиентите, умишлено преобърнал масите и столовете, опитал даже да събори металната конструкция на павилиона. Заради извършените от него хулигански действия, грубо нарушаващи обществения ред, криминално проявеният и осъждан мъж е задържан веднага за срок до 24 часа и срещу него е образувано бързо производство. След доклад на събраните доказателства в районната прокуратура му е повдигнато обвинение и мярката му за задържане е удължена до 72 часа.", "date": "2019.08.14", "title": "София: Рецидивист от Драгоман е задържан за 72 часа за хулиганство"}
{"url": "http://www.focus-news.net/news/2019/08/14/2689432/vzglyad-zelenski-napravi-podarak-na-ruskite-prestapnitsi-i-opozitsioneri.html", "text": "„Можем да играем заедно тази игра“, помисли си президентът на Украйна Владимир Зеленски, като чу новината за опростяването на процедурите за получаването на руско гражданство за украинци. На 13 август той подписа указ, който ще улесни някои руснаци да получат украински паспорт. Кой точно - и наистина литози отговор е симетричен?“. Така започва статия в руския вестник  „Взгляд“ , публикувана под заглавие „Зеленски направи подарък на руските престъпници и опозиционери“. \r\nЗеленски планира да разшири списъка с причините, които ще послужат за основа за кандидатстване за получаване на гражданството на Украйна. Например, сега всеки, който е преследван заради политически убеждения, вече може да поиска паспорт. Достатъчно е да предоставите декларация за отказ от гражданство на Руската федерация и удостоверение за същите тези преследвания. Вярно е, че видеоклип от товарене във вагон не е достатъчен, сертификатите се издават от дипломатически мисии/консулски служби на Украйна „... по начина, предписан от кабинета на министрите на Украйна\". Каква е тази поръка, не е известно. Но ще приемем, че съществува и дипломатическите мисии на Украйна наистина са готови да ги издадат. \r\nОтделно с указа се говори за гражданите на Руската федерация, които участват в конфликта в Донбас. Президентът се задължава да разработи и представи на Върховната Рада проектозакон, който ще опрости придобиването на украинско гражданство от тези воини. \r\nТук е подходяща малка забележка. Не толкова отдавна писахме за скандал в Министерството на отбраната на Украйна. Министърът инструктира да разбере защо войниците на въоръжените сили са участвали в церемониалното препогребване на останките на войниците от дивизията Вафен-СС „Галиция“. Така структурата на войските на СС някога е била създадена, включително с цел да не бъде давано на стотици хиляди колаборационисти германско гражданство. Фюрерът има нужда от войници, но само германците служат във Вермахта. А останалите са Wilcommen в специалните сили на СС.  \r\nВ Украйна са по-малко придирчиви. Ето защо, може би трябва дори да благодарим на Зеленски - в края на краищата много от онези руснаци, които се озоваха в страната му, бяха в списък на издирваните за наказателни обвинения. Сега, ако нарушат закона, вече не са в Русия. \r\nТова е така. Въпросът е различен: колко са тези хора? Например миналата година 988 чужденци получиха паспорт с тризъбец (изобразен на документа). 126 от тях са бивши руснаци. Но Руската федерация в никакъв случай не е на първо място, Сирия изпреварва (156 души). \r\nОбщо за периода 2014–2018 г. гражданството си са сменили малко по-малко от 6500 руснаци. И повечето от тях, според адвокат Маси Найем, са го получили през 2014–2016 г. 357 от тях - с указ на президента на Украйна. Т.е., може да се предположи, че това са точно същите преследвани от руските власти и бойци от батальоните на Националната гвардия. Точно сега Зеленски реши да ги раздели в отделна каста и да им даде гражданство, без да привлича прекомерното внимание на пресата. Едва ли има неистово желание за придобиване на украински паспорт. \r\nНо в обратна посока е така. Дори няма да дадем данните от тази година. \r\nПовече от 83 хиляди граждани на Украйна са получили руски паспорт през 2018 г., а около 65 хиляди са получили разрешение за пребиваване. Плюс още 312 хиляди за периода 2014 - средата на 2018 година. Т.е., до началото на текущата година най-малко 353 хиляди души. \r\nВсички те - пътувайки от Украйна до Русия и в обратна посока - търсят спокойствие за себе си. Вярно е, че понякога то се оказва вечно. Отвън можете да си припомните поне трима известни руснаци, избрали Украйна: журналистите Павел Шеремет, Александър Шчетинин и политикът Денис Вороненков. Двама от тях (Вороненков и Шчетинин) дори успяха да получат украинско гражданство. Всички те бяха убити, а самите убийства имат ясно определен характер. Ако Шеремет и Вороненков бяха останали в Русия, със сигурност щяха да са още живи. \r\nТова обаче сигурно не е така - никой не е в безопасност от съдбата. И несъразмерните данни също може да се обяснят. В крайна сметка повечето от тези 353 хиляди украинци са руснаци, жители на Донбас и Луганск. Да избягаш от войната и бедността е съвсем логично (вземете поне същите сирийци, които получават украински паспорти). Затова не е изненадващо, че те често бягат в Русия, а не обратното. \r\nДълбоката разлика между двата опростени режима (руски и украински) в перспектива: 353 хиляди са много, но само в сравнение с броя на руснаците, заминали за Украйна. Нека сега сравним това число с броя на бежанците, които Русия прие през 2014–2016 г. А също и със стотиците хиляди икономически мигранти от Украйна. Повечето от тях с радост биха се съгласили да променят гражданството си на руско, да преместят семейството си в Русия и да започнат живот на ново място. Но разходите и бюрокрацията спират мнозина. \r\nМожете също така да си припомните, че повече от 8,3 милиона души в Украйна (преброяване от 2000 г.) се идентифицираха като руснаци. Да не говорим за факта, че през 2005 г. повече от 34 милиона украинци определиха руския като свой роден език (проучване на Института по социология на Националната академия на науките на Украйна). \r\nВ следващите години в Украйна ще се проведе ново преброяване, където тези числа вече ще са много по-малки. Но те все още ще останат много впечатляващи, така че дори при опростен режим за получаване на руско гражданство, служители на Отдела по миграция на Министерството на вътрешните работи на Руската федерация ще имат напрегнати години. Лентата от 100 хиляди паспорта за бивши граждани на Украйна вероятно ще бъде преодоляна през тази година. Т.е. притокът на украинци към Русия е стабилен и след либерализацията на процедурите той само ще расте. \r\nДържавната дума нарече инициативата на Зеленски за предоставяне на гражданство на руснаците „абсурдно“. Но от обратната страна - тишина. Както вече споменахме, след шестхилядния скок през 2014–2016 г. никой не е особено напорист за паспорт от Украйна и по отношение на броя на издадените документи руснаците са на приблизително същото ниво с арменците. Ще има нов скок - гражданство ще бъде дадено на тези, които екипът на Порошенко игнорираше. Но като цяло тези, които по някаква причина са искали да напуснат, вече са напуснали. Т.е., в Русия, за разлика от Украйна, няма значителна и ясна база от потенциални мигранти именно в тази посока. \r\nНедоволни от властите и искат да напуснат Русия? Ами става. Само за Украйна, защо? \r\nВъпреки че можете да опитате да търсите такава база. От началото на август наблюдаваме опити за организиране на протести в Русия и за доказването на нещо чрез този протест пред властите. Сред демонстрантите вече са забелязали хора с украински знамена и дори табели „Получи се в Украйна - ще сработи и в Русия“ (Какво точно - гражданската война ли?). Аудиторията на тези протести е злато. Може би, точно там процентът на желаещите да получат украинско гражданство чрез опростената процедура се увеличава, приближавайки се по-близо до войната, етническата нетърпимост, икономическата криза и епидемията от морбили - но ние просто не знаем за това? \r\nСамо нещо ви подсказва, че отговорът ще бъде в духа на Шариков на Булгаков: „Не съм толкова глупав, че да се измъкна оттук!“ \r\nПо някаква причина организаторите и активните участници в тези протести не се движат в посока Леонтиевски път 18 (украинското посолство в Москва). \r\nИ бягат (в Киев) главно два вида хора. Или има сериозни проблеми със закона в Русия, или откровени русофоби като Айдер Муждабаев. Но последният, в интервю за украинските медии, всъщност призна това. \r\nС други думи, Украйна се превърна в първата държава в света, в която декларацията за омраза към друга държава беше направена като основа за получаване на гражданство. Ходът безспорно е силен, но глупостта му скоро ще стане очевидна дори за инициаторите. \r\n \r\n Тереза Герова", "date": "2019.08.14", "title": "„Взгляд“: Зеленски направи подарък на руските престъпници и опозиционери"}
{"url": "http://www.focus-news.net/news/2019/08/14/2689435/plovdiv-riosv-ustanovi-previsheniya-na-fini-prahovi-chastitsi-ot-pozhara-na-depoto-v-shishmantsi.html", "text": "Резултатите от първото 24-часово измерване на качеството на въздуха от мобилната автоматична станция, поставена в село Шишманци заради пожара в депото за неопасни отпадъци, показват превишение на средноденонощните стойности на фини прахови частици (ФПЧ10). Данните сочат 59 µg/m3 при алармен праг 50 µg/m3. \r\nПри останалите показатели няма превишения. Отчетените стойности на серен диоксид са 12 µg/m3 (при допустими 350 µg/m3), на азотен диоксид – 16 µg/m3 (при допустими 200 µg/m3) и на въглероден оксид 0,5 mg/ m3 (при допустими за 8 часа 10 mg/ m3. Предстои утре да станат ясни и окончателните данни за стойностите по показателя сероводород. \r\nНепрекъснатите замервания на качеството на атмосферния въздух в района ще продължат до нормализиране на ситуацията. Регионалната инспекция по околната среда и водите (РИОСВ) – Пловдив уведоми Регионалната здравна инспекция за резултатите от мониторинга, за да предприеме действия по компетентност. \r\nДнес при проверка на „Депо за неопасни отпадъци и Инсталация за биологично разграждане по закрит способ“ в с. Шишманци РИОСВ – Пловдив състави предписания за предотвратяване риска от бъдещи пожари. В проверката участваха и представители на МВР. Освен контрол по документи, експертите направиха и оглед на Клетка 1 на депото, която не е засегната от пожара, както и на инсталацията за биоразграждане.  \r\nЕкспертите провериха изпълнението на условията в комплексното разрешително на обекта. На оператора са съставени предписания за: стриктното спазване на технологиите за уплътняване на материала и запръстяване, както и поддържане на резервни количества земни маси, които да гарантират бърза реакция при пожар. Директорът на РИОСВ въвежда и допълнителна (втора) годишна проверка на инсталацията, която трябва да се извършва преди началото на лятото – през май. Това ще позволи превантивен контрол преди пожароопасния сезон.  \r\nПрез 2017 г. РИОСВ-Пловдив е установила превишения на индивидуалните емисионни ограничения и заустване на непречистени води и е наложила санкция на оператора на стойност 2000 лева.", "date": "2019.08.14", "title": "Пловдив: РИОСВ установи превишения на фини прахови частици от пожара на депото в Шишманци"}
{"url": "http://www.focus-news.net/news/2019/08/14/2689430/yuliya-tsinzova-za-peta-poredna-godina-stolichna-biblioteka-provezhda-dve-zeleni-initsiativi-zeleni-biblioteki-v-parka-i-biblioteka-v-planinata.html", "text": "За пета поредна година Столична библиотека провежда две зелени инициативи – „Зелени библиотеки в парка“ и „Библиотека в планината“ като част от кампанията „Зелени пътеки“.  Това съобщи в интервю за  Агенция „Фокус“  директорът на Столична библиотека Юлия Цинзова. „Столична библиотека има огромни книжни, електронни и дигитални ресурси и за нас е много важно те да стигнат до колкото се може повече софиянци. Ние използваме възможността през лятото да бъдем с тях в парковете на София и планината“, допълни тя. „На 17-ти август ще бъдем в парк „Света Троица“ и в парк в „Дружба 1“.  В парк „Света Троица“ с нас ще бъде поетесата Кристин Димитрова и  както обикновено поетите ще правят своите четения, ще раздават книги с автографи, а за децата имаме интересни събития – куклено шоу с артисти, като с тях ще бъде куклата „Непослушко“, каза Цинзова.  „В парк „Дружба 1“ ще бъде поетът Лъчезар Стоянов, издателство „Клевър бук“ със занимателни детски игри и книжки и библиобусът на Столична библиотека“, допълни тя. „На 24-ти август сме в Борисова градина с поетесата Виолета Кунева и детския поет и музикант Боби Мирчев. В  същия ден сме и в парк „Младост 3“ с поетесата Теодора Тотева,  издателство „Клевър бук“ и библиобуса“, каза още директорът на Столична библиотека. „На 25-ти сме на хижа „Алеко“ на Витоша като с нас ще бъде Калин Терзийски и за първи път ще представим една изложба „Витоша в стихове и снимки“.  На 31 август сме в парк „Гео Милев“, където с нас ще бъдат поетите Марин Бодаков и Бойко Ламбоски и Таня Гигова от куклено-театралната школа „ГлухАРТчета“ с детско ателие и библиобусът също“, обясни Цинзова.  \r\n Пълния текст на интервюто четете по-късно в „Мнение”  \r\nТеодора ПАТРОНОВА", "date": "2019.08.14", "title": "Юлия Цинзова: За пета поредна година Столична библиотека провежда две зелени инициативи – „Зелени библиотеки в парка“ и „Библиотека в планината\""}
{"url": "http://www.focus-news.net/news/2019/08/14/2689426/api-dvizhenieto-po-mosta-pri-62-ri-km-na-am-struma-kray-dupnitsa-ostava-ogranicheno-i-v-sledvashtite-dni.html", "text": "Движението по моста при 62-ри км на АМ „Струма“ край Дупница остава ограничено и в следващите дни, съобщиха от Агенция „Пътна инфраструктура“. Днес екип от специалисти на Института по пътища и мостове в Агенция „Пътна инфраструктура“ и на строителя направиха оглед на съоръжението, което беше обхваното от пожара в предприятието за преработка и изкупуване на вторични суровини в близост до автомагистралата на 13 август. Обследвани са стълбовете на съоръжението, ригели, фуги, греди и лагери. От пожара са засегнати 13 колони, от които 5 сериозно, 2 ригела, 3 греди, отводнители и няколко лагера на моста. Констатацията на експертите е, че части от моста и двете платна са силно засегнати от пожара и с оглед безопастността на движение е задължително спиране на трафика. Преди да започнат спешните аварийно-възстановителни дейности е необходимо да се направи обстойна оценка на състоянието на моста и допълнителни проучвания с цел поетапното възстановяване на движението, е становището на специалистите.  \r\nСлед като има точна количествено-стойностна сметка за необходимите ремонтните работи АПИ ще предяви иск към собственика на предприятието, направил нерегламентираното сметище и предизвикало пожара. \r\nДнес Агенция „Пътна инфраструктура“ внесе сигнал в Районна прокуратура - Дупница срещу собственика на цеха. В него се посочва, че под моста на АМ „Струма“ при 62-ри километър неправомерно са били струпани леснозапалими отпадъци. В сервитута на пътя, включващ според Закона за пътищата проекцията на съоръжението плюс два метра ограничителни ивици от двете му страни, е забранено депонирането на отпадъци.  \r\nПреминаването в участъка от АМ „Струма“ между п. в. „Дупница“ и п. в. „Бобошево“ остава ограничено в двете посоки. Трафикът се пренасочва по обходен маршрут от п. в. „Дупница“ по път I-1 (E-79) до п. в. „Бобошево“ на АМ „Струма“ и обратно. \r\nПо разпореждане на председателя на Управителния съвет на Агенция „Пътна инфраструктура“ Георги Терзийски на директорите на всичките 27 областни пътни управления в страната е разпоредено до 23 август да извършат обход на всички съоръжения за наличие на нерегламентирано използване на пространството под съоръженията и прилежащия сервитут.", "date": "2019.08.14", "title": "АПИ:  Движението по моста при 62-ри км на АМ „Струма“ край Дупница остава ограничено и в следващите дни"}
{"url": "http://www.focus-news.net/news/2019/08/14/2689436/kmetat-nikolay-zaychev-tri-sabitiya-ot-kulturniya-kalendar-na-peshtera-sme-predvidili-za-zhitelite-i-gostite-na-grada-v-kraya-na-lyatoto.html", "text": "Три събития от културния календар предвижда Община Пещера за жителите и гостите на града в края на лятото. Това каза за дневния информационен блок „Добър ден“ на  Радио „Фокус“  кметът Николай Зайчев. Културният туризъм е изключително важен за общината, обясни той, като уточни, че тя се грижи за поддържането му и за удовлетворяването на интересите на гражданите и гостите на града. „Крепостта „Перистера“ се превръща в място за културни събития. В петък, на 16 август, на крепостта „Перистера“ се провежда класическият фестивал „Перистера в музика“ с участието на Трио „Кантабиле“ и дуо „D`Amore“. Това са представители на старозагорската опера. Любителите на класическата музика в Пещера очакват с голямо нетърпение това събитие. На фона на древната крепост звучи изключително красиво както класическа музика и фолклор, така и рок музика. Следващият петък, на 23 август, ще се проведе рок-фестът „Рок на крепостта“, разказа Зайчев. Той обясни, че лятната културна програма приключва на 30 август с пътуващо кино. През годините Община Пещера утвърди Народния фолклорен фестивал с участието на групи от целия свят, Регионалния фолклорен събор на Св. Константин, празниците на цветята и на виното. Културният живот на общината е изпъстрен през всички месеци от годината, добави кметът на Пещера. \r\nЙоланда ПЕЛОВА", "date": "2019.08.14", "title": "Кметът Николай Зайчев: Три събития от културния календар на Пещера сме предвидили за жителите и гостите на града в края на лятото"}
{"url": "http://www.focus-news.net/news/2019/08/14/2689437/rse-makedoniya-lgbt-obshtnostta-poiska-izvinenie-ot-zaev.html", "text": "Националната мрежа срещу хомофобията и трансфобията настоя за публично извинение от министър-председателя на Македония Зоран Заев по повод изявленията му около случая „Рекет“, предава  Радио „Свободна Европа“  в местната си редакция. \r\nСъгласно разпространения текст, извинението, което Заев направи в социалната мрежа „Туитър“, е „още по-обидно“ от първите му изказвания.  \r\nЗа да поправи нанесените щети, Националната мрежа призовава премиера Заев не само да се извини публично, но и да поиска по-интензивно и сериозно да се ангажира с популяризирането на правата на ЛГБТ-общността в страната. \r\nОтносно спекулациите за участието му в скандала „Рекет“, във вторник Заев увери, че е дошъл на власт по волята на гражданите, борейки се за свобода, демокрация, върховенство на закона и нормална държава, и ще продължи да се бори за тези ценности. \r\n„Аз съм борец и ще продължа да се боря за тези ценности докрай, стига гражданите да ми дадат позиция. Със сигурност няма да позволя на няколко престъпници, суетен журналист и - да ме извинява ЛГБТ-общността - един педераст да свали това правителство. Не. Ще се борим до края, защото всички замесени, разбира се, трябва да поемат отговорност\", категоричен бе Заев. \r\n \r\n Тереза Герова", "date": "2019.08.14", "title": "РСЕ (Македония): ЛГБТ-общността поиска извинение от Заев"}
{"url": "http://www.focus-news.net/news/2019/08/14/2689440/burgas-turisticheski-kompleks-ostrov-sveta-anastasiya-shte-otbelezhi-svoya-praznik-na-15-avgust.html", "text": "Туристически комплекс „Остров Света Анастасия“ отбелязва своя празник за шеста поредна година. Това съобщиха от пресцентъра на  Община Бургас . Въпреки, че светицата-патрон на късчето земя в морето се почита на 22 декември, празникът на единственото обитаемо островче по българското Черноморие се чества на Успение на Пресвета Богородица – 15 август. Празничният ден ще започне с традиционното островитянско посрещане и автентична музика. В 11.00 часа ще бъде осигурен контролиран достъп до фара на острова, откъдето може да се насладите на неповторима гледка към Бургас и залива. В 11.30 часа ще бъде отслужен водосвет по случай празника на Голяма Богородица, а в 11:45 часа ще се състои традиционното островно хоро с ансамбъл „Странджа“. По обяд край шатрите на плажа може да опитате прясно изпечени миди на тенекия, току-що извадени от естествената островна ферма. След това ще се изявят поетите от бургаската писателска общност в „Часът на поета“. В 17:30 часа най-малките посетители ще могат да се впуснат в приключение заедно с „Щурата лаборатория“ и експерименти с въздух, огън, вятър и вода. Специален екип от специалисти ще запознава децата с историята на остров Света Анастасия чрез щури експерименти и игри. Празничният ден ще завърши с концертния спектакъл „Уестсайдска история – любовта на Мария и Тони“, с участието на Орлин Горанов, Орлин Павлов и Еделина Кънева. Началото е в 21.00 часа, а допълнителна информация за спектакъла тук.", "date": "2019.08.14", "title": "Бургас: Туристически комплекс „Остров Света Анастасия“ ще отбележи своя празник на 15 август"}
{"url": "http://www.focus-news.net/news/2019/08/14/2689438/veliko-tarnovo-chetvarta-obrabotka-sreshtu-komari-be-izvarshena-v-grada.html", "text": "Четвърто третиране срещу комари бе извършена във Велико Търново през последните две вечер – 12 и 13 август, съобщават от пресцентъра на Общината. Приложен е методът на димна обработка с топъл аерозол, обхванати са както парковите зони в Старата столица, така и улиците в кварталите. Използваните количества биоциди са стриктно съобразени с изискванията, описани в издадените от Министерството на здравеопазването разрешителни за предоставяне на съответните препарати на пазара. \r\nПо същия метод е извършена и предходната обработка на паркове и улици срещу комари, проведена на 24 и 25 юли. Преди това обществените пространства и зелените зони са третирани срещу насекомите чрез студен аерозол (вода и биоцид) – на 25-26 юни и 8-9 юли. През март са извършени още две обработки срещу ларви на комари, като са обхванати зони по поречието на р. Янтра. Всички пръскания са проведени съобразно сключения договор между Община Велико Търново и фирмата изпълнител и са съобразени с метеорологичните условия. \r\nПоради променливото и влажно време, както и предвид обилните валежи в периода май-юли, популацията на комари се е увеличила драстично. Обработките ще продължат и през остатъка от летния сезон при сигнали за масова поява на комари.", "date": "2019.08.14", "title": "Велико Търново: Четвърта обработка срещу комари бе извършена в града"}
{"url": "http://www.focus-news.net/news/2019/08/14/2689439/burgas-kontsertat-da-peem-zaedno-shte-se-provede-v-letniya-teatar-na-15-avgust.html", "text": "Стефан Диомов и група „5-те Сезона“, Драго Драганов и Йордан Марков ви канят на „Да пеем ЗАЕДНО“ на 15 август от 20.30 часа в Летен театър Бургас. Това съобщиха от пресцентъра на  Община Бургас . В концерта ще чуете част от песните от новия албум на Йордан Марков – „Силата на любовта“, както и едни от най-мелодичните и емблематични песни на всички времена, заедно с Драго Драганов, Стефан Диомов, и група „5-те Сезона“. Всичко това ще бъде допълнено с брилянтната хореография на момичетата от денс студио „Dеjà Vu“ и голямо аудио-визуално шоу с видео стени от „B Sound“. Билети за концерта все още можете да откриете на лятна каса „Часовника“ (тел.: 0894 898 098) и в мрежата на EVENTIM.", "date": "2019.08.14", "title": "Бургас: Концертът „Да пеем ЗАЕДНО“ ще се проведе в Летния театър на 15 август"}
{"url": "http://www.focus-news.net/news/2019/08/14/2689441/pazardzhik-blagotvoritelen-kontsert-na-vokalna-instrumentalna-shkola-zvanche-shte-se-provede-vav-velingrad-na-17-avgust.html", "text": "Благотворителен концерт на Детско юношеска вокална инструментална школа „Звънче” ще се проведе във Велинград на 17 август, съобщиха от Пресцентъра на  общинската администрация  в курорта. Събитието ще бъде на пл. „Николай Гяуров” и ще започне от 19:00ч.  Благотворителният концерт е под надслов „Пейте с нас” на Детско юношеска вокална инструментална школа „Звънче”.  Събраните средства ще бъдат за подпомагане на деца в неравностойно положение и нуждаещи се болни деца. Талантливите малки певци ще изпълнят голяма част от своя репертоар. Организатори на събитието са община Велинград и сдружение „Велинградски звънчета”.", "date": "2019.08.14", "title": "Пазарджик: Благотворителен концерт на вокална инструментална школа „Звънче” ще се проведе във Велинград на 17 август"}
{"url": "http://www.focus-news.net/news/2019/08/14/2689442/yambol-barabanisti-se-sabirat-za-unikalno-shou-na-rok-festa-v-grada.html", "text": "Барабанисти се събират за уникално „Super Drumming“ шоу на Рок феста в Ямбол. Това съобщиха от  пресцентъра на Община Ямбол . Трибюти на „Whitesnake“, „Bon Jovi“ и „Kiss“ са също акценти в програмата. Мега-събитието дава среща на повече от 40 световни и български музиканти. За поредна година Ямбол Рок Фест дава среща на мега-легенди от световната рок сцена. В 2019-а рок-маратонът ще бъде в четири поредни дни от 12 до 15 септември, отново на сцената в централния парк на града. Организатор е община Ямбол, а концертите са с вход свободен за публиката. \r\nСензацията този път е The „Super Drumming“ Show с трима от най-големите имена сред барабанистите на рока. Проектът е на Пит Йорк – един от създателите на  „Спенсър Дейвис груп“. В дръм шоуто ще му партнират Херман Реърбел („Скорпионс“) и Бернхард Велц (проекти с Джон Лорд, Иън Пейс и др.). Вечерта предвещава уникални емоции с култови парчета на „Спенсър Дейвис груп“, „Скорпионс“ и др., изпълнени едновременно от тримата барабанисти на сцената. В шоуто участват още Кайтнер Дока (китара), Дейв Маркс (бас), Ернесто Гези (клавир, „Готхард“), вокалните изпълнения са поверени на Мичъл Емс („The Voice of UK”). Концертът е на 14 септември, събота, от 21.30. \r\nПрограмата на Ямбол рок фест предлага още супер трибюти на: Whitesnake (13 септември, петък), Bon Jovi (14 септември, събота) и Kiss (15 септември, неделя). Хитовете на „Whitesnake“ ще прозвучат в изпълнение на „Bad Boys” - Тома Здравков, Иван Попов, Кирил Кожушков, Станислав Петров, Николай Николаев и Славин Славчев. В „Bon Jovi“ ще се превъплътят италианците от „New Jersey“, спечелили си славата като най-близки до оригинала. „Kiss Forever Band” (Унгария) пък са утвърдени като най-успешният и автентичен  трибют на „Kiss“ в Европа. \r\nРок-маратонът стартира на 12 септември, четвъртък, с една от най-обичаните клубни групи у нас: Casual Threesome. Бандата ще забие заедно с Николай Воденичаров-Никеца и още звезди от „Гласът на България“: Мария Величкова, Деница Петрова, Калоян Николов. \r\nСвободният достъп до концертите и култовите изпълнители отново превръщат Ямбол Рок Фест в гореща точка на фестивалния живот у нас през есента. В предишните му издания феновете се срещнаха с оригиналния китарист на „Whitesnake“ Бърни Марсдън, с Греъм Бонит и Дуги Уайт („Voises of Rainbow“) и още куп наши и световни рок-легенди.  \r\nПовече за програмата на Ямбол Рок Фест `2019 – на: www.yambol.bg .", "date": "2019.08.14", "title": "Ямбол: Барабанисти се събират за уникално шоу на Рок феста в града"}
{"url": "http://www.focus-news.net/news/2019/08/14/2689445/komisar-rosen-rapchev-gdnp-sas-185-po-malko-sa-patnotransportnite-proizshestviya-prez-tazi-godina.html", "text": "Със 185 по-малко са пътнотранспортните произшествия през тази година, в сравнение с миналата. Това съобщи по време на семинар по Пътна безопасност комисар Росен Рапчев, от ГДНП, предаде репортер на  Радио „Фокус“- Пловдив . С 10 по-малко са и загиналите при пътнотранспортни произшествия през тази година, в сравнение с миналата, но ранените са с 288 повече. Най-много са загиналите водачи на моторни превозни средства – 173-ма, а загиналите пешеходци са 70. \r\nНай-много произшествия на пътя са станали на територията на СДВР, ОДМВР-Пловдив и Варна. Най-малко произшествия има в Кюстендил и Кърджали.  „Сериозен ръст на пътните произшествия е отбелязан през месец март тази година спрямо миналата година, когато има 12 загинали на пътя“, каза още комисар Рапчев. Най-тежък е бил и месец юни 2019 година с 19 повече загинали, в сравнение със същия период на 2018 година. Причини за катастрофите са нарушения на водачите на превозни средства, както и на пешеходците. Най-честа причина за пътнотранспортни произшествия се оказва несъобразената скорост на водачите. \r\n4 деца под 6 -годишна възраст са загинали на пътя от началото на годината, а 38 са били ранени, бе отчетено още на семинара. \r\nЦветана ТОНЧЕВА", "date": "2019.08.14", "title": "Комисар Росен Рапчев, ГДНП: Със 185 по-малко са пътнотранспортните произшествия през тази година"}
{"url": "http://www.focus-news.net/news/2019/08/14/2689434/zam-ministar-nikolay-nankovpredprieti-sa-neobhodimite-deystviya-po-situatsiyata-s-pozhara-na-am-struma.html", "text": "Геодезисти, проектанти, експерти от Института по пътища и мостове в АПИ , включително и строителят извършват обследване на мостовото съоръжение на АМ „Струма“, засегнато от пожара,  за да може до края на деня да имаме конкретика в цифри и срокове, каза пред журналисти заместник- министърът на регионалното развитие и благоустройството Николай Нанков, предаде репортер на  Радио „Фокус“- Шумен .  Той, заедно с премиера Бойко Борисов и финансовия министър Владислав Горанов извършиха оглед на строителството на новия участък от АМ „Хемус“ между Буховци и п.в. Белокопитово. „По отношение на самото сметище, доколкото получаваме информация,  част от съоръжението за третиране на отпадъци  е разрешено от РИОСВ, част от него е неразрешено, т.е. капацитет е бил изчерпан, по думите на самия собственик, като той е започнал да депонира нерегламентирано. Общината не се е погрижила, имаме сигнали от зам .- областен управител, от кмета до РИОСВ, сигнализирани са съответните институции. Нямало е действия. За съжаление, проект с европейско финансиране е  нарушен в най- тежкия момент, когато имам засилен трафик в посока Гърция“, каза Николай Нанков. В отговор на журналистически въпрос, той посочи, че  санкции от Европа не би трябвало да има, тъй като случилото се е  непредвидена ситуация. „Това е форсмажор, но със сигурност ще бъде предявен иск и регрес за финнасовия ресурс, като той ще бъде разходван за укрепването,  към собственика на съответното регламентираното сметище“, заяви зам.-министър Николай Нанков. \r\n \r\nИвелина ИВАНОВА", "date": "2019.08.14", "title": "Зам.- министър Николай Нанков:Предприети са необходимите действия по ситуацията с пожара на АМ „Струма“"}
{"url": "http://www.focus-news.net/news/2019/08/14/2689444/blagoevgrad-startira-izgrazhdaneto-na-svetofarna-uredba-na-vhoda-na-kvartal-strumsko.html", "text": "Стартира изграждането на светофарна уредба на входа на квартал „Струмско“. Това съобщиха от  пресцентъра на Община Благоевград . Строително-монтажните дейности по изграждането й са започнали от днес. С поставянето на светофара ще се улесни движението на моторни превозни средства и ще се осигури безопасност при преминаване на пешеходци. В района се подменя и тротоарната настилка. \r\nКръстовището свързва квартал „Струмско“ с останалата част на Благоевград и служи за вход и изход към главен път Е-79. \r\nВ началото на 2019 година, по настояване на жители на областния център, бе изграден и светофар на улица „Славянска“.", "date": "2019.08.14", "title": "Благоевград: Стартира изграждането на светофарна уредба на входа на квартал „Струмско“"}
{"url": "http://www.focus-news.net/news/2019/08/14/2689447/ivan-yorgov-e-kandidaturata-na-pp-abv-za-kmet-na-obshtina-tundzha.html", "text": "Бизнесменът Иван Йоргов, който има зад себе си солидна спортна кариера и няколко години на поста заместник-областен управител на Ямболска област, е кандидатурата на АБВ за кмет на община Тунджа. Това съобщиха от пресцентъра на  ПП АБВ . Пред медиите Йоргов беше представен от председателя на партията Румен Петков.  \r\n„Човек който има дух, който има стръв, с шампионско самочувствие, потвърдено и в спортната биография, но на първо място – човек който има достойнство“. \r\nНа базата на богатия си досегашен опит, Иван Йоргов заяви, че има много идеи как да върне бизнеса в общината, да създаде по-добър живот, да запази младите хора и дори да и да ги върне на територията на община Тунджа. \r\nАБВ ще има самостоятелна листа с кандидати за съветници в община Тунджа, в останалите общини ще се търси по-широк формат за участие на местните избори. В Стралджа ще бъде подкрепен досегашния кмет Атанас Киров, в Ямбол ще се търси формула, която да се противопостави на ГЕРБ и БСП", "date": "2019.08.14", "title": "Иван Йоргов е кандидатурата на ПП АБВ за кмет на община Тунджа"}
{"url": "http://www.focus-news.net/news/2019/08/14/2689446/the-hill-nansi-pelosi-obeshta-nyama-sdelka-s-london-ako-brekzit-zastrashi-belfaskoto-sporazumenie.html", "text": "Председателят на Камарата на представителите в Конгреса на САЩ Нанси Пелоси отново изрази възражението си срещу споразумение за свободна търговия с Обединеното кралство, ако оттеглянето му от Европейския съюз застраши Белфаското споразумение (известно и като Споразумението от Разпети петък) от 10 април 1998 г., което урежда мира и бъдещето на Северна Ирландия, съобщава американското издание  The Hill . \r\n„Споразумението от Разпети петък служи за основата на мира в Северна Ирландия и като маяк на надеждата за целия свят. След векове на конфликти и кръвопролития, светът стана свидетел на чудото на помирението и постигнатия напредък“, подчерта Пелоси в изявление. \r\n„Ако Брекзит подкопае споразумението от Разпети петък, няма да има вероятност търговско споразумение между САЩ и Великобритания да мине в Конгреса. Споразумението за мир се пази от американския народ и ще бъде защитавано яростно на двупалатна и двупартийна основа в Конгреса на САЩ\", категорична бе тя. \r\nСпоразумението от Разпети петък от 1998 г. сложи край на конфликта в Северна Ирландия, който избухна през 60-те години на миналия век. Северна Ирландия е централен въпрос за преговарящите за Брекзит. Страната, която е част от Обединеното кралство, споделя граница с Ирландия, която е част от ЕС. \r\nКритиците на Брекзит изразиха опасения от възможността за налагането на твърда граница между Северна Ирландия и Ирландия, което може да подкопае споразумението, което поддържа мира в продължение на две десетилетия. \r\nЗабележките на Пелоси идват, след като съветникът по националната сигурност  Джон Болтън заяви, че САЩ ще подкрепят Брекзит „без сделка“ , което вероятно ще доведе до налагането на т.нар. твърда граница. Председателят на финансовата комисия на Сената Чък Грасли (републиканец от Айова) също наскоро заяви, че ще подкрепи излизането на страната от ЕС без споразумение. \r\nВсяка нова търговска сделка за заместване на споразуменията между САЩ и Великобритания, договорени чрез ЕС, ще трябва да бъде подложена на гласуване в Конгреса, което означава, че председателят на органа може да я блокира. \r\nНовият министър-председател на Великобритания Борис Джонсън обеща напускане на ЕС  до 31 октомври, но е изправен пред няколко препятствия в преговорите. \r\n \r\n Тереза Герова", "date": "2019.08.14", "title": "The Hill: Нанси Пелоси обеща – няма сделка с Лондон, ако Брекзит застраши Белфаското споразумение"}
{"url": "http://www.focus-news.net/news/2019/08/14/2689448/varna-trima-mazhe-sa-zadarzhani-kray-grada-za-prevozvaneto-na-blizo-edin-ton-alkoholni-napitki-bez-banderol.html", "text": "Трима мъже са били задържани днес преди обед край Варна за превозването на близо половин тон нелегален алкохол. Това съобщи на пресконференция в сградата на Районната прокуратура изпълняващата функцията на ръководител на звеното прокурор Владислава Панайотова, предаде репортер на  Радио \"Фокус\" - Варна . Повече от половин тон мента, водка, уиски и ракия са открити в тетрапак опаковки в брандиран микробус на  винзавод \"Първенец\" при проверка, извършена в района на \"Харамията\" от гранични полицаи. Това съобщи комисар Деян Иванов от Гранична полиция във Варна. По думите му в микробуса са открити и законни напитки с бандерол. Според представителя на Гранична полиция е използвано прикритието на официалните разфасовки, за да се прикрие нелегалното. Прокурор Владислава Панайотова допълни, че след претърсването на микробуса са иззети 150 тетрапак опаковки, повечето от които по 5 литра и по-малко - от по 3 литра. Намерени са и оригинални бутилки на винпрома с водка, мастика и мента. По думите на прокурор Панайотова, тепърва ще се установява дали тези бутилки играят роля на мостри. Ще се разследва и дали количествата алкохол без бандерол са изнесени от предприятието.  Там също се водят процесуално-следствени действия. Разследването е на много начален етап. Задържани са водачът и двама пътници, един от които синът му. Тепърва ще се прецени дали да им бъде взета най-тежка мярка за неотклонение след изтичането на първоначалния срок на задържането. Имената на шофьора и на единия от пътниците са Добромир Н. и Костадин К. И. Престъплението е по член 236 от Наказателния кодекс за държане на стоки без бандерол, а предвиденото в зякона наказание е от 1 до 6 години лишаване от свобода. По думите на прокурор Панайотова, не е ясно коя е варненската фирма, на която е трябвало да бъдат доставени опаковките. В момента микробусът се намира на територията на пристанище Варна. \r\n \r\nДиана СТОЕВА", "date": "2019.08.14", "title": "Варна: Трима мъже са задържани край града за превозването на близо половин тон алкохолни напитки без бандерол"}
{"url": "http://www.focus-news.net/news/2019/08/14/2689451/veliko-tarnovo-zapochvat-vzrivnite-raboti-za-izgrazhdaneto-na-tunela-pod-prohoda-shipka.html", "text": "Започват взривните работи за изграждането на тунела под прохода Шипка, който ще свързва Северна и Южна България. Това съобщават за  Радио „Фокус“ – Велико Търново  от Община Габрово. От там уточниха, че първите дейности ще стартират на 15 август (четвъртък) и ще продължат до 20 (вторник). Те ще протичат във времето от 12.00 до 17.00 часа. От фирмата изпълнител информират, че ще се извършват по утвърдени и съгласувани проекти, при спазване на изискванията на Правилника по безопасността на труда при взривните работи. При всяко взривяване ще бъдат произведени следните сигнали: \r\n \r\n - „Предупредителен“ – прекъснат вой на сирена с продължителност 1 мин. \r\n \r\n - „Боен“ – непрекъснат вой на сирена в продължение на 30 сек. \r\n \r\n - „Отбой“ – прекъснат вой на сирена в продължение на 30 сек. \r\n \r\n „Фокус“  припомня, че тунелът под Шипка е планирано инфраструктурно съоръжение за моторни превозни средства, което ще преминава през Стара планина и ще осигурява връзка между Северна и Южна България. То ще е част от републикански път Русе – Маказа. \r\n \r\nЛуиза ТРАНЧЕВА", "date": "2019.08.14", "title": "Велико Търново: Започват взривните работи за изграждането на тунела под прохода Шипка"}
{"url": "http://www.focus-news.net/news/2019/08/14/2689449/pp-abv-po-ofitsialen-red-shte-iziska-podrobnosti-za-predlozhenieto-na-yordan-kamchev-za-pocheten-konsul-na-balgariya-v-severna-makedoniya.html", "text": "На базата на Закона за достъп до обществена информация, ПП АБВ ще изиска подробности за това кой е инициаторът на предложението на Йордан Камчев за почетен консул на България в Северна Македония. Това съобщи пред медиите в Ямбол председателят на партията Румен Петков, съобщиха от пресцентъра на  партията . Той определи подобен акт като недопустим.  \r\nС официално писмо ПП АБВ ще се обърне към Министерски съвет и Министерството на външните работи с въпросите кой е бил инициаторът за тази номинация и дали са спазени всички процедури по нея.  \r\nРумен Петков коментира, че е бил впечатлен силно от въпросната номинация, но остава важността на отговорите на споменатите по-горе въпроси, не толкова подробности около Боки 13, Б.Б. или З.З.", "date": "2019.08.14", "title": "ПП АБВ по официален ред ще изиска подробности за предложението на Йордан Камчев за почетен консул на България в Северна Македония"}
{"url": "http://www.focus-news.net/news/2019/08/14/2689453/veliko-tarnovo-konsultatsii-za-opredelyane-sastava-na-obshtinskata-izbiratelna-komisiya-za-mestni-izbori-2019-se-provedoha-v-svishtov.html", "text": "По покана на кмета Генчо Генчев в Община Свищов се проведоха консултации за определяне състава на Общинска избирателна комисия за изборите за общински съветници и кметове, насрочени за 27 октомври 2019 година. Това съобщават от  пресцентъра на местната администрация . \r\nВъв връзка с изготвяне на предложение до Централна избирателна комисия, при провеждане на консултациите, представителите на партиите и коалициите се споразумяха за заеманите позиции в 13-членния състав на Общинска избирателна комисия, който се състои от един председател, двама зам.-председатели, един секретар и деветима члена. \r\nВ община Свищов в състава на ОИК ще бъдат назначени представители на следните партии и коалиции: ПП ГЕРБ, „БСП за България“, ДПС, Коалиция „Обединени патриоти“, „Воля“ и „Демократична България – обединение“. \r\nПри консултациите председателското място в ОИК бе определено за представител на  ПП ГЕРБ, двете зам.-председателски места бяха разпределени между Коалиция „Обединени патриоти“ и ДПС, а позицията на секретар бе решено да се заеме от представител на „БСП за България“. Останалите 9 члена ще бъдат назначени, като се запазва съотношението между парламентарно представените партии и коалиции в 44-то Народно събрание, съобразно броя на народните представители от всяка парламентарна група към 16.07.2019 г., като се използва методът на най-големия остатък, но не по-малко от един член на всяка парламентарно представена партия или коалиция.", "date": "2019.08.14", "title": "Велико Търново: Консултации за определяне състава на Общинската избирателна комисия за МЕСТНИ ИЗБОРИ 2019 се проведоха в Свищов"}
{"url": "http://www.focus-news.net/news/2019/08/14/2689450/pernik-obshtinata-podmeni-oshte-edna-svetofarna-uredba-s-nova.html", "text": ".Общината подмени още една светофарна уредба с нова. Това съобщиха от пресцентъра на  Община \"Перник\" . Съоръжението се намира на бул. \"Юрии Гагарин\" на кръстовището при ПГЕМП \"Христо Ботев\" и бензиностанция OMV. \r\nПодменени са контролера, както и старите три и дву-лампови секции с нови светодиодни. Новите осигуряват на шофьорите по-добра видимост при слънце, също така са девет пъти по-икономични.  \r\nСлед подмяната има 72-часов тестов период, след което съоръжението ще бъде въведено в експлоатация.  \r\nВ договора с фирмата, поддържаща светофарните уредби на територията на Общината е предвидено да бъдат подменени старите лампови секции на още шест кръстовища. Това са всички светофари по протежението на бул. \"Юрий Гагари\", кръстовище \"Шахтьор\", при магазин Кауфланд - център и в село Драгичево на Път I -1 при разклона за село Рударци.", "date": "2019.08.14", "title": "Перник: Общината подмени още една светофарна уредба с нова"}
{"url": "http://www.focus-news.net/news/2019/08/14/2689455/sport-ot-uefa-prieli-rodnoto-uuuu-za-rasizam-lokomotiv-pd-obzhalva-nakazanieto.html", "text": "Ръководството на Локомотив (Пд) обжалва пред УЕФА наказанието за расизъм, което беше наложено на клуба след първия мач със Страсбург. УЕФА затвори най-големия сектор на „Лаута“ за следващия домакински мач на тима. Според Централата, българското „уууууу“ е расизъм. Във Франция нямат подобен възглас и са го приели като маймунски звуци, обясни президентът на клуба Крушарски. \r\nЛокомотив (Пд) допусна загуба с 0:1, след като игра почти цял мач с човек по-малко. Като цяло „черно-белите“ изиграха добър мач и може да съжаляват за грешката на Йосип Томашевич, който получи червен картон още в 10-ата мин.", "date": "2019.08.14", "title": "Спорт: От УЕФА приели родното „уууу“ за расизъм, Локомотив Пд обжалва наказанието"}
{"url": "http://www.focus-news.net/news/2019/08/14/2689454/the-jerusalem-post-liderite-na-germaniya-italiya-frantsiya-i-avstriya-potvardiha-uchastieto-si-na-tseremoniyata-za-75-ata-godishninata-ot-osvobozhdavaneto-na-aushvits.html", "text": "Няколко световни лидери потвърдиха участието си в петия Световен форум за Холокоста, който ще се проведе в Ерусалим през януари следващата година, съобщава вестник  The Jerusalem Post , като уточнява, че сред тях са държавните и правителствените ръководители на Германия, Италия, Франция и Австрия. \r\nФорумът ще отбележи 75-ата годишнина от Освобождението на „Аушвиц“, както и Международния ден за възпоменание на Холокоста. Сред световните лидери, потвърдили присъствието си, са френският президент Еманюел Макрон, държавният глава на ФРГ Франк-Валтер Щайнмайер, както и колегите им от Италия и Австрия - Серджо Матарела и Александър Ван дер Беллен. \r\nФорумът, озаглавен „Помнете Холокоста, борбата срещу антисемитизма“, се организира от фондацията на Световния форум за Холокоста, ръководена от председателя на Европейския еврейски конгрес д-р Моше Кантор, в сътрудничество с Яд Вашем и под егидата на президента на Израл Риувен Ривлин.  \r\nВ изявление за събитието се подчертава, че то е „особено важно, тъй като Холокостът се отдалечава миналото, част от паметта му се забравя и уроците му вече не се учат“. \r\n„Никога повече“ е план за действие, който трябва да възвърнем като призив да защитим бъдещето, докато помним миналото“, коментира Кантор той и добави, че ще даде на световните лидери „уникална възможност“ да се изправят и да кажат: „Достатъчно“ на антисемитизма, нетърпимостта и расизма“.  \r\n \r\n \r\n Тереза Герова", "date": "2019.08.14", "title": "The Jerusalem Post: Лидерите на Германия, Италия, Франция и Австрия потвърдиха участието си на церемонията за 75-ата годишнината от освобождаването на „Аушвиц“"}
{"url": "http://www.focus-news.net/news/2019/08/14/2689443/inzh-yuliyana-bozhilova-opu-kyustendil-prouchva-se-sastoyanieto-na-kolonite-i-gredite-na-mostovoto-saorazhenieto-na-am-struma-zasegnato-ot-pozhara-kray-dupnitsa.html", "text": "Проучва се състоянието на колоните и гредите на мостовото съоръжението на АМ „Струма“, засегнато от пожара край Дупница. Това каза на пресконференция директорът на Областно пътно управление инж. Юлияна Божилова, предаде репортер на  Радио „Фокус“ – Пирин . Тя отбеляза, че огледите на място са започнали още във вечерните часове вчера, след като огънят в обекта за вторични суровини е бил потушен. Инж. Божилова добави, че проучванията са продължили и днес като в тях са участвали екип специалисти от Института по пътища и мостове в Агенция „Пътна инфраструктура“ и на строителя. „С експертите коментирахме становището и резултатите след първоначалния оглед, като за момента може да кажем, че автомагистрала „Струма“ ще остане затворена“, каза още инж. Божилова. Тя не се ангажира със срок – кога движението по магистралата ще бъде възстановено, тъй като от първостепенно значение е да се гарантира живота и здравето на пътуващите. „Обследвани са стълбовете на съоръжението, ригели, фуги, греди и лагери“, посочи инж. Божилова. Тя подчерта, че няма нанесени поражения от пожара върху пътната настилка на автомагистрала „Струма“. Инж. Божилова коментира, че с цел безопасност движението се пренасочва  по главен път Е-79. „Пътните възли, които да се използват са оказани с табели“, допълни инж. Божилова. \r\n \r\nМеждувременно от пресцентъра на Агенция „Пътна инфраструктура“ съобщиха, че от пожара са засегнати 13 колони, от които 5 сериозно, 2 ригела, 3 греди, отводнители и няколко лагера на моста. Констатацията на експертите е, че части от моста и двете платна са силно засегнати от пожара и с оглед безопастността на движение е задължително спиране на трафика. Преди да започнат спешните аварийно-възстановителни дейности е необходимо да се направи обстойна оценка на състоянието на моста и допълнителни проучвания с цел поетапното възстановяване на движението. Преминаването в участъка от АМ „Струма“ между п. в. „Дупница“ и п. в. „Бобошево“ остава ограничено в двете посоки. Трафикът се пренасочва по обходен маршрут от п. в. „Дупница“ по път I-1 (E-79) до п. в. „Бобошево“ на АМ „Струма“ и обратно. \r\n \r\nЛивия НИНОВА", "date": "2019.08.14", "title": "Инж. Юлияна Божилова, ОПУ – Кюстендил: Проучва се състоянието на колоните и гредите на мостовото съоръжението на АМ „Струма“, засегнато от пожара край Дупница"}
{"url": "http://www.focus-news.net/news/2019/08/14/2689456/kmetat-nikolay-zaychev-do-kraya-na-mesetsa-priklyuchva-stroitelstvoto-na-okolovrastnoto-shose-na-grad-peshtera.html", "text": "До края на месеца приключва строителството на Околовръстното шосе на град Пещера. Това каза за дневния информационен блок „Добър ден“ на  Радио „Фокус“  кметът на Община Пещера Николай Зайчев. Стойността на проекта е 5 млн. лв., припомни той, като обърна внимание на важността му. Кметът на Пещера коментира и останалите проекти, по които работи общината. „Приключваме подготовката и започваме санирането на три многофамилни жилищни сгради и една общинска. Работим и по по-малки проекти, свързани с изграждането на нови улици в населените места. Три нови улици ще бъдат асфалтирани в село Капитан Димитриево. Очаква се асфалтиране след обществените поръчки и на улиците „Иван Вазов“ и „Кьосеиванов“, които са изключително важни за инфраструктурата на общината. Ще бъде изградена и спортна площадка в техникума „Атанас Ченгелев“. Почти завършен е новият административен център в кметството в село Радилово“, обясни Николай Зайчев. Той каза още, че за утре е насрочена Държавната приемателна комисия за строителството на нов завод, като уточни, че това е един от най-големите проекти на територията на България. Проектът е по плана „Юнкер“ и е на стойност 150 млн., обясни Зайчев. Той изрази надежда представителите на ЕК и министър-председателят Бойко Борисов да присъстват на откриването на обекта през септември.  \r\nЙоланда ПЕЛОВА", "date": "2019.08.14", "title": "Кметът Николай Зайчев: До края на месеца приключва строителството на Околовръстното шосе на град Пещера"}
{"url": "http://www.focus-news.net/news/2019/08/14/2689460/dobrich-mezhdunaroden-plener-prostranstvo-i-vreme-shte-sabere-hudozhnitsi-ot-rusiya-latviya-ukrayna-azerbaydzhan-frantsiya-i-balgariya.html", "text": "Mеждународен пленер „Пространство и време“ ще събере художници от Русия, Латвия, Украйна, Азербайджан, Франция и България в Държавния културен институт – Културен център „Двореца“ в Балчик, предаде кореспондентът на  Радио „Фокус” – Варна . Пленерът е по изобразително изкуство и ще се проведе в периода от 20 до 30 август. В него ще вземат участие изявени художници - Лариса Талипан, Самир Гафаров, Намиг Исмаил – Зада, Мариана Силахина, Олга Кашкай, Наталия Савинска, Анна Абидина, Теменуга Димова, Огнян Кузманов. Идеята на проекта е да приобщи общността и гостите към естетиката на живописта, да провокира креативността на художниците и интереса на подрастващите към изобразителното изкуство. Той ще осигури достъп до изкуство чрез скъсяване на дистанцията между творци и потребители от различни социални, възрастови и етнически групи. Проектът „Пространство и време“  има за цел да засили ролята на изкуството като социален интегратор и двигател в изграждане на идентичността и неповторимостта на „Двореца“ в Балчик. В културния процес ще се включат разнородни като мъдрост, индивидуалност и талант творци, като всеки от тях в процеса на работа ще бъде част от усвояването на нови културни пространства, посочват организаторите. На 30 август в зала “Учебен център по изкуства Двореца” участниците в пленера ще подредят своя изложба. \r\n Жулиета НИКОЛОВА", "date": "2019.08.14", "title": "Добрич: Mеждународен пленер „Пространство и време“ ще събере художници от Русия, Латвия, Украйна, Азербайджан, Франция и България"}
{"url": "http://www.focus-news.net/news/2019/08/14/2689459/burgas-muzikanti-ot-belgiya-koreya-sasht-frantsiya-i-balgariya-shte-vzemat-uchastie-vav-vtorata-chast-na-dzhaz-v-burgas-2019.html", "text": "Музиканти от Белгия, Корея, САЩ, Франция и България ще вземат участие във втората част на „Джаз в Бургас“ 2019, съобщиха от пресцентъра на Община Бургас. Не пропускайте да се потопите в лятната непринудена и приятна атмосфера в градината на Ескпозиционен център „Флора“ с ефирните и майсторски джаз изпълнения на световно ниво. Фестивалът в Бургас ви очаква, а промо билети, все още можете да закупите от GRABO. Билети може да намерите на касите на Експо център „Флора“, лятна каса „Часовника“ и онлайн на Grabo, Eventim и Urbo.", "date": "2019.08.14", "title": "Бургас: Музиканти от Белгия, Корея, САЩ, Франция и България ще вземат участие във втората част на „Джаз в Бургас“ 2019"}
{"url": "http://www.focus-news.net/news/2019/08/14/2689412/the-times-hamand-e-uveren-che-parlamentat-mozhe-da-predotvrati-brekzit-bez-sdelka.html", "text": "Бившия министър на финансите на Обединеното кралство в кабинета на премиера Тереза Мей – Филип Хамънд, изрази увереност, че парламентът в Лондон може да осуети плановете на новия министър-председател Борис Джонсън за извеждане на страната от структурите на Европейския съюз без споразумение, съобщава националният ежедневник  The Times . \r\nХамънд повдигна перспективата за втори референдум именно поради причината, че е „много уврене“ в успеха да се предотврати Брекзит без сделка. Бившият финансов министър бе категоричен, че депутатите ще приемат закон за блокиране на безрезултатния Брекзит, след като обвини Доминик Къмингс, най-големия помощник на Борис Джонсън, в опит да унищожи всеки шанс за постигане на договорка.  \r\nХамънд предположи, че ако - след като попречи на правителството да изведе Великобритания от ЕС без споразумение за оттегляне - парламентът не е в състояние да постигне напредък, ще трябва да има или общи избори, или втори референдум за членството в Общността. \r\n \r\n Тереза Герова", "date": "2019.08.14", "title": "The Times: Хамънд е „уверен“, че парламентът може да предотврати Брекзит без сделка"}
{"url": "http://www.focus-news.net/news/2019/08/14/2689458/kyustendil-pod-rakovodstvoto-na-rayonna-prokuratura-dupnitsa-se-vodi-razsledvane-na-intsidenta-s-nahapano-ot-kuche-maloletno-dete.html", "text": "Под ръководството на Районна прокуратура – Дупница се води разследване по образувано досъдебно производство за извършено престъпление по чл. 325в, ал.1 от Наказателния кодекс, съобщиха от  Апелативна прокуратура – София“ . Около 14.00 часа на 13 август пред жилищен блок в гр. Дупница, петгодишно дете било нахапано от куче. По първоначални данни животното е бездомно. Пострадалото дете е закарано в МБСМП „Пирогов“ в столицата с наранявания на дланта и седалищната област за оказване на медицинска помощ, без опасност за живота.  В хода на разследването е извършен оглед на местопроизшествие, разпитани са свидетели очевидци, разпоредено е на общинските служби залавянето на кучето, изискани са медицински документи от лечебното заведение.", "date": "2019.08.14", "title": "Кюстендил: Под ръководството на Районна прокуратура – Дупница се води разследване на инцидента с нахапано от куче малолетно дете"}
{"url": "http://www.focus-news.net/news/2019/08/14/2689457/plovdiv-na-teritoriyata-na-oblastta-sa-registrirani-nay-mnogo-tezhki-transportni-proizshestviya.html", "text": "Тежките пътнотранспортни произшествия на територията на Област Пловдив намаляват със 100 бр. през първите 7 месеца на 2019 г. в сравнение със същия период на миналата година. Това съобщиха по време на семинар по пътна безопасност, който се провежда в Пловдив от Държавна агенция по безопасност на движението, предаде репортер на  Радио „Фокус“-Пловдив . Въпреки това в региона са регистрирани най-много пътни инциденти като средно на всеки 8 катастрофи в България, една е на територията на местното ОДМВР. Поради тежкия пътен травматизъм Държавна агенция „Безопасност на движението по пътищата“ инициира извънредно заседание на Областната комисия по пътна безопасност. В нея участие взеха председателят на ДАБДП Малина Крумова, областният управител на Пловдив Здравко Димитров, представители на МВР, общините в областта, неправителствени организации и др. „Отчитаме усилията на институциите на местно ниво, но трябва да набележим още допълнителни мерки, защото нивото на пътния травматизъм в областта е неприемливо високо“, подчерта Малина Крумова. По думите ѝ общо 444 тежки пътни инциденти са станали на територията на областта, загинали са 34 човека, а ранените са 556. Фаталните инциденти намаляват с 8, а ранените са със 162-ма по-малко в сравнение със същия период на миналата година. „Сериозно намаляване на пътния травматизъм се наблюдава след пускане в експлоатация на новия път между Пловдив и Асеновград, но остава тревожната статистиката голям брой инциденти да настъпват в градски условия, затова ще изискваме още инфраструктурни решения от общините“, посочи председателят на държавната агенция. Според статистиката на МВР, катастрофите са съсредоточени в активната част от денонощието, като най-много инциденти с пострадали лица възникват между 18 и 19 ч. \r\nТърсим възможност за изграждане на полигон и автомобилна писта, съобщи областният управител на Пловдив Здравко Димитров. Той призова общините в региона да набележат подходящи терени. Едно подобно съоръжение би подобрило както подготовката на младите водачи, така и ще бъде място за безопасно увеличаване на скоростта, вместо това да се случва по булевардите на града, подчерта Здравко Димитров. Той се ангажира и областната комисия по безопасност на движението да заседава на всеки три месеца, а на всяка среща да се набелязват мерки с конкретни срокове, които ще бъдат обект на постоянен мониторинг. \r\nОбщина Пловдив е инициирала подмяна и поставяне на осветление на пешеходните пътеки и в зоните в близост до училища и детски градини, които ще бъдат завършени до началото на есента. Общинската комисия по пътна безопасност заседава редовно, като продължават да се търсят най-добрите инфраструктурни решения за обезопасяване на пешеходните пътеки. \r\nНай-голямо намаление на пътните инциденти през първата половина на 2019 г. в България се отчита именно на територията на ОДМВР Пловдив. Служителите на реда продължават да увеличават контрола като в момента активно участват в акция „скорост“, която се провежда на територията на цялата страна. През първото шестмесечие на 2019 г. служители на ОДМВР – Пловдив са констатирали над 66 хил. нарушения. В сравнение със същия период на 2018 г. броят на установените нарушения е с близо 15 хил. повече, а основна част от тях са за движение с превишена скорост. От областната дирекция на МВР съсредоточават контрол не само в града, но и в по-малките населени места и на пътищата, които се отчита повишен пътен травматизъм.", "date": "2019.08.14", "title": "Пловдив: На територията на областта са регистрирани най-много тежки транспортни произшествия"}
{"url": "http://www.focus-news.net/news/2019/08/14/2689462/burgas-suhi-i-normalno-prohodimi-sa-patishtata-v-oblastta.html", "text": "Сухи и нормално проходими са пътните настилки в област Бургас. Това съобщиха за  Радио „Фокус“ – Бургас  от Областното пътно управление. Условията за шофиране са добри – видимостта е добра, движението се осъществява без затруднения, няма затворени пътни участъци. \r\nПо-интензивен е трафикът на територията на град Бургас. Струпване на автомобили се наблюдава по входно-изходните пътни артерии на града. Интензивен е автомобилният трафик в района на пътен възел „Юг“. В централната градска част движението е натоварено в района на кръстовището между ул. „Христо Ботев“ и бул. „Сан Стефано“, както и по бул. „Стефан Стамболов“ в района на УМБАЛ – Бургас. \r\n \r\nДеница ДИМИТРОВА", "date": "2019.08.14", "title": "Бургас: Сухи и нормално проходими са пътищата в областта"}
{"url": "http://www.focus-news.net/news/2019/08/14/2689461/vmro-dpmne-izyavlenieto-na-zaev-otrazyava-psihicheskoto-mu-sastoyanie.html", "text": "Изявлението на премиера Зоран Заев от вторник точно отразява психологическото състояние, в което той се намира и съвсем не е наивно. Той е отчаян и нервен и това може да се види много ясно – или поне според говорител на ВМРО-ДПМНЕ Димче Арсовски, който направи коментар по повод изявленията на премиера на югозападната ни съседка по случая „Рекет“, предава македонската информационна агенция  „Макфакс“ . \r\nСпоред Арсовски Заев губи почва под краката си и вече не е в състояние да решава за бъдещето на гражданите и на държавата. \r\n„Зоран Заев е в отчаяно състояние, той изглеждаше и заплашваше като бос на мафиотска банда, не приличаше на министър-председателя... Той заплаши както медиите, така и всички останали, които възнамеряват да разобличат всичките му престъпления и престъпленията на неговото ръководство“, заяви говорителят на опозиционната партия. \r\nАрсовски подчерта, че ако Заев наистина иска да реши случая, тогава той няма да защити близките си от ръководството, които, според него, са пряко замесени в него. \r\nТой подчерта още, че докато Заев заплашва гражданите, бившият специален прокурор Катица Янева все още не е извикана в Прокуратурата за разпит и е на свобода. \r\n„Ние осъждаме неговото изявление и го призоваваме да спре да заплашва журналистите и медиите, да спре да притиска гражданите да бъдат слепи за престъплението му и да подаде оставка възможно най-скоро, защото доверието в него в момента е по-малко от нула“, заяви Арсовски, като завърши с призива за провеждането на предсрочни парламентарни избори. \r\n \r\n Тереза Герова", "date": "2019.08.14", "title": "ВМРО-ДПМНЕ: Изявлението на Заев отразява психическото му състояние"}
{"url": "http://www.focus-news.net/news/2019/08/14/2689452/plovdiv-oblastnata-komisiya-po-bezopasnost-na-dvizhenieto-obsadi-dopalnitelni-merki-za-povishavane-na-bezopasnostta-na-dvizhenieto-v-oblastta.html", "text": "Областният управител Здравко Димитров откри извънредното заседание на Областната комисия по безопасност на движението по пътищата на територията на област Пловдив, съобщиха за  Радио „Фокус“- Пловдив  от областната администрация. На заседанието присъстваха Малина Крумова – председател на Държавна агенция „Безопасност на движението по пътищата“, заместник областният управител Димитър Керин, инспектор Ботьо Гиргинов от „Пътна полиция“ Пловдив, инж. Златин Велев – заместник кмет по транспорта в Община Пловдив, председателят на БЧК – Пловдив Таня Георгиева, секретарят на комисията от Областна администрация – Пловдив и представители на общините от Област Пловдив и НПО. На заседанието бяха обсъдени допълнителните мерки за повишаване на безопасността на движението на територията на Област Пловдив. Областният управител подчерта, че съвместната работа на институциите е изключително важна за намаляване на броя на пътно-транспортните произшествия в региона и затова е нужно регулярно да се правят анализи и да се вземат адекватни решения. \r\nПо информация от Държавната агенция „Безопасност на движението по пътищата“, пътнотранспортният травматизъм в Област Пловдив за първите седем месеца на 2019 г. регистрира най-голямо понижение за цялата страна на тежките пътнотранспортни произшествия /- 67 броя/, спрямо същия период от предходната година. Но, въпреки това областта остава на едно от водещите места по брой на ПТП и ранени при тях. Забелязва се съществено намаляване броя на загиналите, което се обуславя от непрекъснато подобряващата се пътна инфраструктура и положителните показатели на действащите мерки за повишаване на безопасността на движението по пътищата в област Пловдив. \r\nПредседателят на Държавна агенция „Безопасност на движението по пътищата“ Малина Крумова коментира, че за намаляване броя на тежките ПТП в областта съществена роля има и изграждането на съвременни пътни артерии като пътя Пловдив – Асеновград. Сред най-честите причини за възникване на тежки ПТП са несъобразената скорост и отнемането на предимство, както и недостатъчната подготовка на младите водачи. Именно поради тази причина беше предложено да се търси подходящо място за изграждане на учебен център и полигон за обучение на младите шофьори, които в момента нямат достатъчно голяма практическа подготовка и са сред най-рисковите участници в движението. \r\nСред другите предложени мерки, бяха нормативни промени, които да регламентират по-добрата събираемост на глобите при нарушаване на правилата на движение, а събраните средства да отиват целево в общинските бюджети и да се използват за подобряване на мерките за безопасност по пътищата. \r\nС оглед на предстоящото начало на учебната година, беше предложено да се направи полицейска акция за използването на предпазни колани и на детски столчета в автомобилите.", "date": "2019.08.14", "title": "Пловдив: Областната комисия по безопасност на движението обсъди допълнителни мерки за повишаване на безопасността на движението в областта"}
{"url": "http://www.focus-news.net/news/2019/08/14/2689467/blagoevgrad-dvizhenieto-po-patya-zelen-dol-selishte-se-osashtestvyava-v-edna-lenta-poradi-remont-na-avtomatichno-ustroystvo-zapisvashto-patniya-trafik.html", "text": "Движението по третокласен път IІІ-106 Зелен дол – Селище при км 5+980 се осъществява в една лента поради ремонт на автоматично устройство записващо пътния трафик. Участъкът е сигнализиран с пътни знаци до 14 август. Това съобщиха за  Радио „Фокус“ – Пирин  от Областно пътно управление – Благоевград. Също така движението по второкласен път-84 Юруково – Дрангово при км 87+500 се осъществява в една лента поради ремонт на автоматично устройство записващо пътния трафик. Участъкът е сигнализиран с пътни знаци до 15 август. \r\nВ региона няма въведени други ограничения за преминаването на леки и товарни автомобили. Трафикът по автомагистрала „Струма“ и главен път Е-79, също и по второкласен път – 19 Симитли – Гоце Делчев е натоварен. През деня не са регистрирани тежки пътни инциденти. \r\nЛивия НИНОВА", "date": "2019.08.14", "title": "Благоевград: Движението по пътя Зелен дол – Селище се осъществява в една лента поради ремонт на автоматично устройство записващо пътния трафик"}
{"url": "http://www.focus-news.net/news/2019/08/14/2689465/api-shofyorite-da-karat-vnimatelno-v-rayona-na-gr-pravets-poradi-remont-na-uchastak-ot-pat-i-3.html", "text": "Шофьорите да карат внимателно в района на гр. Правец, поради ремонт на участък от  \r\nпът I-3. Това съобщиха от пресцентъра на  Агенция \"Пътна инфраструктура\" . \r\nДо края на август движението по път I-3 Ботевград - Правец от км 190+000 до км 200+000 ще се осъществява поетапно в една лента поради ремонтни дейности на настилката. Трафикът ще се извършва двупосочно в съседната лента. Необходимо е шофьорите да карат внимателно, със съобразена скорост и да спазват стриктно пътната сигнализация. \r\nВсички граждани и транспортни фирми могат да получават информация за актуалната пътна обстановка от интернет страницата на АПИ – www.api.bg, както и по всяко време от денонощието на тел. 0700 130 20 в АПИ.", "date": "2019.08.14", "title": "АПИ: Шофьорите да карат внимателно в района на гр. Правец поради ремонт на участък от път I - 3"}
{"url": "http://www.focus-news.net/news/2019/08/14/2689468/kyustendil-preminavaneto-po-patya-pastra-rilski-manastir-v-uchastak-ot-250-metra-se-osashtestvyava-v-edna-lenta-poradi-avariyno-vastanovitelni-deynosti.html", "text": "Преминаването по третокласен път – 107 Пастра – Рилски манастир от км 27+575 до км 27+825 в участък от 250 метра се осъществява в една лента поради аварийно-въстановителни дейности за преодоляване на падащи камъни. Това съобщиха за  Радио „Фокус“ – Пирин  от Областно пътно управление – Кюстендил. Движението в района се регулира от светофарна уредба и при необходимост от сигналисти до края на месец август. Ремонтни дейности се извършват по второкласен път 62 Дупница – Клисура от км 42+263 до км 59+071. Там преминаването се осъществява в една лента на отделни участъци поради рехабилитация пътното платно до 17 септември. По същия път, но в района на град Дупница движението е в една лента при км 42+936 поради ремонтни дейности на мостово съоръжение над река Тополница. Участъкът е сигнализиран с пътни знаци и светофарна уредба до 17 септември. Движението по третокласен път – 6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци и е въведен обходен маршрут през Згурово – Неделкова Гращица – Невестино – Друмохар – Ваксево и обратно за срок до 30 септември. Освен това движението по третокласен път 623 Бобов дол – Мало село в село Мламолово от км 10+407 до км 10+545 се осъществява в една лента поради изграждане на анкерна стоманобетонова стена. Движението се регулира чрез светофарна уредба до 19 януари 2020 г. Трафикът по автомагистрала „Струма“ и главен път Е-79 е нормално натоварен. \r\n \r\nЛивия НИНОВА", "date": "2019.08.14", "title": "Кюстендил: Преминаването по пътя Пастра – Рилски манастир в участък от 250 метра се осъществява в една лента поради аварийно-въстановителни дейности"}
{"url": "http://www.focus-news.net/news/2019/08/14/2689464/zatvor-ot-3-godini-lishavane-ot-svoboda-poluchi-podsadim-prevozval-tsigari-bez-banderol-na-stoynost-1-866-000-leva.html", "text": "Затвор от 3 години лишаване от свобода получи подсъдим, превозвал цигари без бандерол на стойност 1 866 000 лева, съобщиха от  Апелативна прокуратура - София . \r\nСъдът е одобрил споразумение, сключено между Районна прокуратура – Петрич и защитата на подсъдимия Л.Р., признал се за виновен за извършено от него престъпление по чл. 234, ал. 3, т. 3, вр. ал. 1, пр. 2 от НК.  \r\nНа 26 йли 2019 г., на входящо трасе при ГКПП – Кулата, в посока от Гърция към България, пристигнала товарна композиция, състояща се от влекач и ремарке, управлявана от румънския гражданин Л.Р. При проверка с рентген били установени укрити акцизни стоки, поради което била извършена щателна митническа проверка. Зад три палета, съдържащи млечен продукт, били открити други такива, опаковани с картон без надписи и обозначения. При отстраняването им митническите служители установили кашони с различни размери, съдържащи кутии цигари без поставен на потребителската опаковка акцизен бандерол на Министерство на финансите на Република България.  \r\nОбщото количество на държаните от подсъдимия Р. тютюневи изделия – цигари от различни марки, е 248 000 кутии, на стойност 1 866 000 лева. Чуждият гражданин бил привлечен в качеството на обвиняем за извършено от него престъпление.  \r\nС определение на съда на подсъдимия Р. е наложено наказание от три години „лишаване от свобода“ с петгодишен изпитателен срок, което има последиците на влязла в сила присъда.", "date": "2019.08.14", "title": "Затвор от 3 години лишаване от свобода получи подсъдим, превозвал цигари без бандерол на стойност 1 866 000 лева"}
{"url": "http://www.focus-news.net/news/2019/08/14/2689466/prof-oleg-asenov-tol-sistemata-mozhe-da-podpomogne-patnata-bezopasnost-chrez-kontrol-na-izvangabaritnite-tovari.html", "text": "Електронната система за събиране на пътни такси има потенциал да подпомогне превенцията на пътната безопасност чрез осигуряване на данни за контрол на извънгабаритните товари и претоварването на пътни превозни средства. Това заяви проф. Олег Асенов, член на Управителния съвет на Агенция „Пътна инфраструктура“, на семинар за пътната безопасност на тема: „Пази живота на пътя – шофирай трезво и отговорно”, организиран от Главна дирекция “Национална полиция”. Това съобщиха от пресцентъра на  Агенция \"Пътна инфраструктура\" . \r\nДанните от 3D скенерите, с които са оборудвани всички 100 нови стационарни контролни точки на тол системата, може да бъдат използвани ефективно за контрол на извънгабаритния тежкотоварен трафик при движение без необходимото за това разрешително, обясни той. Проф. Асенов напомни, че извънгабаритните товари затрудняват видимостта, създават редица проблеми при организацията на пътното движение и са предпоставка за пътно транспортно произшествие. Ние ще можем да подаваме сигнали на “Пътна полиция” за мястото, където сме засекли извънгабаритен товар, който се движи без разрешително или извън маршрута, за който има разрешително, каза още той. \r\nСензорите за тежест, вградени в пътната настилка на стационарните контролни точки, могат да се използват за превенция на претоварването на пътните превозни средства, обясни проф. Асенов. Той отбеляза, че претоварените автомобили освен че рушат пътищата, създават предпоставка за пътно-транспортни произшествия. Ако един тежкотоварен автомобил с обща технически допустима максимална маса до 35 тона е претоварен и превозва 50 тона той е потенциално опасен на пътя, тъй като спирачната му система не е разчетена за такава маса. Сензорите на тол системата могат да засичат как е разпределена тежестта на товара и съответно да се осъществява контрол на небалансирано натоварените превозни средства, които също създават представка за ПТП, защото могат да се преобърнат на пътя. \r\nПроф. Асенов отбеляза, че след въвеждане на тол системата в други държави се забелязва дисциплина от гледна точка на извънгабаритния товар и претоварени тежкотоварни автомобили, които са основен фатор за разрушаване на пътя и предпоставки за ПТП. При наличие на коловози на пътя и дъжд се създават реални условия за аквапланинг, който не може да бъде решен с отводняване или други мерки за обработка на пътното платно освен преасфалтиране, отбеляза той.  \r\nС въвеждането на тол такси за тежкотоварните автомобили обръщаме модела за финансиране на пътния сектор – така тежкотоварният трафик ще поеме своята отговорност като по-голям рушител на пътя. С привличането на повече средства се дава възможност за възпроизводство на пътното поддържане, подчерта проф. Асенов. Той посочи, че към Обществения съвет за въвеждане в експлоатация на електронната система за събиране на пътни такси към министъра на регионалното развитие и благоустройството ще има работна група, която да анализира критичните пътни участъци и да определя приоритетното изразходване на средствата от пътни таксите. \r\nОколо 300 млн. лв. са приходите от електронни винетки от началото на годината, каза още проф. Асенов.", "date": "2019.08.14", "title": "Проф. Олег Асенов: Тол системата може да подпомогне пътната безопасност чрез контрол на извънгабаритните товари"}
{"url": "http://www.focus-news.net/news/2019/08/14/2689470/sport-frozinone-shte-vdiga-ofertata-za-kostov.html", "text": "Въпреки че Левски отхвърли първата оферта от италианския Фрозиноне за голмайстора на Първа лига за миналия сезон Станислав Костов, тимът от римските предградия не се е отказал от подписа на нападателя. Според италианските медии ръководството е започнало нова офанзива за привличането на българина. При предишния контакт със сините представителите на Апенините отправиха предложение на стойност 250 хиляди евро за него, докато от \"Герена\" са поискали 700 хиляди. Сега обаче нещата може да започнат от коренно различни позиции, Фрозиноне вече има спешна нужда от нов и доказан нападател, защото се раздели с голямата си звезда Даниел Чиофани. 34-годишният таран премина в Кремонезе. И като се има предвид, че в касата на клуба ще влязат 1.1 милиона евро от продажбата му, Фрозиноне ще може да предложи исканите от Левски пари за Костов. В момента Станислав лекува травма в адукторите. Във Фрозиноне са наясно с този негов проблем.", "date": "2019.08.14", "title": "Спорт: Фрозиноне ще вдига офертата за Костов"}
{"url": "http://www.focus-news.net/news/2019/08/14/2689473/evgeni-koev-organizator-nad-200-dushi-se-vklyuchiha-v-podgotovkata-i-realizatsiyata-na-initsiativata-svetiyat-pat-saprichastnite-byaha-okolo-3000.html", "text": "Над 200 души се включиха в подготовката и реализацията на инициативата „Светият път“. Поклонниците бяха около 3000, като 15 от тях преминаха през целия маршрут „по стъпките на мощите на св. Иван Рилски“. Това разказа в предаването  „Царевград Търнов – славата и величието на България“ на Радио „Фокус“  Евгени Коев, един от главните организатори на проявата. Той припомни, че походът тръгна на 1 юли от Велико Търново и приключи в края на месеца в Рилския манастир. „Можем с гордост да кажем, че България вече има своя голям поклоннически маршрут, своя голям поклоннически поход – „Светият път“, който не е някакъв илюзорен маршрут. Това е път, който е исторически обоснован, пътят, по който е преминала монашеската процесия, върнала мощите на св. Йоан Рилски от Велико Търново, през Никопол, Плевен, Луковит, Враца, София, Дупница до Рилския манастир. Написахме история, заедно с всички хора, от цяла България, които ни съдействаха“, категоричен бе Евгени Коев. Той допълни, че инициативата е била съпроводена от няколко необясними събития, които могат да се определят като чудеса. „За това, което може би е станало най-известно – за детето, което е проговорило са информирали неговите родители. Лично ние не сме го разказвали, но бяхме изключително приятно изненадани, че наистина хора, които с вяра, със своя позитивизъм и положителната си нагласа към Бог и св.Йоан Рилски, са получили нещо, от което са останали наистина удовлетворени. В село Батак, например, където трябваше да бъде свалена плащеницата, в един от най-старите храмове, който носи името на св. Иван Рилски, колата, която ни съпътстваше през цялото време, отказа да потегли. Нашите приятели, които я караха са се пробвали да я запалят повече от два часа, докато ние с останалите поклонници пристигнем на мястото, но безуспешно. И, след като стигнахме, отслужихме богослужение и върнахме плащеницата, въпреки, че вече бяхме намерили помощ, тязапали“, разказва още организаторът. Той уточни, че всички миряни, които са участвали в инициативата са определили като изключителна и заяви, че тя ще продължи и в следващите години, макар и не в такъв мащаб. \r\n \r\nЛуиза ТРАНЧЕВА", "date": "2019.08.14", "title": "Евгени Коев, организатор: Над 200 души се включиха в подготовката и реализацията на инициативата „Светият път“, съпричастните бяха около 3000"}
{"url": "http://www.focus-news.net/news/2019/08/14/2689463/kathimerini-mitsotakis-nastoya-za-barza-otsenka-na-shtetite-ot-pozhara-na-ostrov-evbeya.html", "text": "Министър-председателят на Гърция Кириакос Мицотакис поиска незабавно да бъде направена оценка на щетите, причинени от все още активния пожар на остров Евбея, по време на посещение в мобилен координационен център, създаден от пожарната служба, съобщава електронното издание на атинския ежедневник  Kathimerini . \r\nМицотакис благодари на пожарникарите и на всички, които се борят за овладяване на стихията, която бушува от вторник, и повтори, че първият приоритет е да се предотврати загубата на човешки живот, а след това - и на имуществото.  \r\n„Ще използваме следващите месеци, за да направим драстични намеси в начина, по който Гражданската защита функционира като цяло“, добави премиерът на южната ни съседка. \r\n \r\n Тереза Герова", "date": "2019.08.14", "title": "Kathimerini: Мицотакис настоя за бърза оценка на щетите от пожара на остров Евбея"}
{"url": "http://www.focus-news.net/news/2019/08/14/2689478/pregled-na-mezhdunarodnite-novini-do-1800-chasa-agentsiya-fokus.html", "text": "Министър-председателят на Гърция Кириакос Мицотакис поиска незабавно да бъде направена оценка на щетите, причинени от все още активния пожар на остров Евбея, по време на посещение в мобилен координационен център, създаден от пожарната служба, съобщава електронното издание на атинския ежедневник  Kathimerini . \r\nМицотакис благодари на пожарникарите и на всички, които се борят за овладяване на стихията, която бушува от вторник, и повтори, че първият приоритет е да се предотврати загубата на човешки живот, а след това - и на имуществото.  \r\n„Ще използваме следващите месеци, за да направим драстични намеси в начина, по който Гражданската защита функционира като цяло“, добави премиерът на южната ни съседка. \r\n \r\n*** \r\n  Председателят на Камарата на представителите в Конгреса на САЩ Нанси Пелоси отново изрази възражението си срещу споразумение за свободна търговия с Обединеното кралство, ако оттеглянето му от Европейския съюз застраши Белфаското споразумение (известно и като Споразумението от Разпети петък) от 10 април 1998 г., което урежда мира и бъдещето на Северна Ирландия, съобщава американското издание  The Hill . \r\n„Споразумението от Разпети петък служи за основата на мира в Северна Ирландия и като маяк на надеждата за целия свят. След векове на конфликти и кръвопролития, светът стана свидетел на чудото на помирението и постигнатия напредък“, подчерта Пелоси в изявление. \r\n„Ако Брекзит подкопае споразумението от Разпети петък, няма да има вероятност търговско споразумение между САЩ и Великобритания да мине в Конгреса. Споразумението за мир се пази от американския народ и ще бъде защитавано яростно на двупалатна и двупартийна основа в Конгреса на САЩ\", категорична бе тя. \r\nСпоразумението от Разпети петък от 1998 г. сложи край на конфликта в Северна Ирландия, който избухна през 60-те години на миналия век. Северна Ирландия е централен въпрос за преговарящите за Брекзит. Страната, която е част от Обединеното кралство, споделя граница с Ирландия, която е част от ЕС. \r\nКритиците на Брекзит изразиха опасения от възможността за налагането на твърда граница между Северна Ирландия и Ирландия, което може да подкопае споразумението, което поддържа мира в продължение на две десетилетия. \r\nЗабележките на Пелоси идват, след като съветникът по националната сигурност  Джон Болтън заяви, че САЩ ще подкрепят Брекзит „без сделка“ , което вероятно ще доведе до налагането на т.нар. твърда граница. Председателят на финансовата комисия на Сената Чък Грасли (републиканец от Айова) също наскоро заяви, че ще подкрепи излизането на страната от ЕС без споразумение. \r\nВсяка нова търговска сделка за заместване на споразуменията между САЩ и Великобритания, договорени чрез ЕС, ще трябва да бъде подложена на гласуване в Конгреса, което означава, че председателят на органа може да я блокира. \r\nНовият министър-председател на Великобритания Борис Джонсън обеща напускане на ЕС  до 31 октомври, но е изправен пред няколко препятствия в преговорите. \r\n \r\n*** \r\n  Националната мрежа срещу хомофобията и трансфобията настоя за публично извинение от министър-председателя на Македония Зоран Заев по повод изявленията му около случая „Рекет“, предава  Радио „Свободна Европа“  в местната си редакция. \r\nСъгласно разпространения текст, извинението, което Заев направи в социалната мрежа „Туитър“, е „още по-обидно“ от първите му изказвания.  \r\nЗа да поправи нанесените щети, Националната мрежа призовава премиера Заев не само да се извини публично, но и да поиска по-интензивно и сериозно да се ангажира с популяризирането на правата на ЛГБТ-общността в страната. \r\nОтносно спекулациите за участието му в скандала „Рекет“, във вторник Заев увери, че е дошъл на власт по волята на гражданите, борейки се за свобода, демокрация, върховенство на закона и нормална държава, и ще продължи да се бори за тези ценности. \r\n„Аз съм борец и ще продължа да се боря за тези ценности докрай, стига гражданите да ми дадат позиция. Със сигурност няма да позволя на няколко престъпници, суетен журналист и - да ме извинява ЛГБТ-общността - един педераст да свали това правителство. Не. Ще се борим до края, защото всички замесени, разбира се, трябва да поемат отговорност\", категоричен бе Заев. \r\n \r\n*** \r\n  Според министъра на външните работи на Сърбия Ивица Дачич се придава твърде голямо значение на официалното комюнике, в което държавите от Квинтата - Франция, Германия, Италия, Великобритания и САЩ –призоваха за възобновяване на диалога между Белград и Прищина, предава скопското електронно издание  МКД . \r\nПървият дипломат на западната ни съседка бе категоричен, че изявлението създава фалшива атмосфера. В него се казва, че Косово има право да налага мита, тъй като Сърбия се стреми да оттегли признанията за независимостта на най-младата държава на Балканите.  \r\n„И тогава за какво са митата върху Босна и Херцеговина, и тя ли води кампанията срещу признаването?\", попита Дачич. \r\nТой заяви, че целта на Сърбия е да намали броя на признанията за Косово до под половината от членовете на ООН, както и че с вътрешния министър Небойша Стефанович се работи за подготовка за гласуването за членството на Косово в Интерпол.„Трябва да се подготвим да не се присъединяват към тези международни организации\", обясни Дачич. \r\nКоментирайки реакции на изявлението му, че Сърбия няма по-голям враг от бившия президент на САЩ Бил Клинтън, Дачич заяви, че „никой никога не се е радвал толкова на победата на Доналд Тръмп на президентски избори, колкото сърбите, защото те не понасят Клинтън и Олбрайт\". \r\n \r\n*** \r\n  Турция ще открие нова военна база близо до съществуващия съвместен команден център в Катар тази есен и значително да разшири присъствието си в емирството на Персийския залив, съобщава проправителственият вестник  Hurriyet . \r\n„Броят на войниците ще се увеличи. Не мога да разкрия цифри, като се имат предвид интересите и сигурността на Турция, но мога да кажа, че тя ще се увеличи драстично\", пише кореспондентът на вестника Ханде Фират, като същевременно добавя, че президентът на Турция Реджеп Тайип Ердоган ще се присъедини към катарския емир за церемонията по откриването на базата по-късно тази година.  \r\nЗа първи път турски войници бяха изпратени в Катар през октомври 2015 г. с цел засилване на двустранните отношения. Те подготвят съвместни програми за обучение и провеждат военни учения.Но след като съседите на Катар от Персийския залив, водени от Саудитска Арабия и Обединените арабски емирства, наложиха блокада на емирството през юни 2017 г., военното присъствие на Турция придоби по-голямо значение. \r\nСред исканията на блока, воден от Саудитска Арабия, е Катар да прекрати военното си сътрудничество с Турция и да разпореди извеждането на всички нейни войски от Катар. Вместо това обаче Анкара изпрати допълнителен контингент през декември миналата година, предприемайки нова стъпка към сближаване с Катар – страна, която може да се похвали с третите най-големи запаси от природен газ в света. Единственият й съсед е Саудитска Арабия. \r\n„Когато разгледаме енергийните войни в региона, програмата на САЩ, ориентирана срещу Иран, евентуалните маневри на Техеран, използвайки шиитското си население и страните от Персийския залив, тайните или явни операции на Саудитска Арабия срещу Турция, можем да разберем значението на турската армия база в Катар много по-добре“, пише авторът на материала.  \r\nНовата база е построена близо до тази в Тарик ибн Зияд. В нея – съгласно описанието на автора – има безброй социални съоръжения, строителството е завършено… Катар също отдава голямо значение на тази военна база. Говори се за церемония за „голямо откриване“ през есента. \r\n \r\n*** \r\n  Вицепремиерът на Косово в оставка Енвер Ходжай направи провокативно изявление, в която подчерта, че всички църкви, джамии, исторически и културни забележителности в Косово принадлежат на държавата, предава македонската телевизия  Pressing TV . \r\nТой добави, че манията на Сърбия е да присвоява всичко и че това е причината за няколко войни на Балканите. \r\n„Сръбската политика със своите игри срещу албанците често включва учени и манипулира фактите. Това е нелепа и абсурдна игра на Сърбия, защото Косово е факт“, коментира Ходжай. \r\n***", "date": "2019.08.14", "title": "Преглед на международните новини до 18:00 часа (Агенция „Фокус“)"}
{"url": "http://www.focus-news.net/news/2019/08/14/2689477/veliko-tarnovo-ednomesechen-filmov-maraton-na-otkrito-zapochva-v-grada.html", "text": "Едномесечен филмов маратон на открито започва в старата столица. Проектът „Лятно кино под звездите“ е съвместна инициатива на Община Велико Търново и местно кино и се реализира по идея на кмета Даниел Панов, обясни в предаването  „Царевград Търнов – славата и величието на България“ на Радио „Фокус“  Антони Цонев, експерт от Отдел „Култура, туризъм и международни денйности“. Той разказа, че под открито небе жителите и гостите на града ще могат да се насладят на едни от най-нашумелите български и световни филмови заглавия на голям екран. \r\n„Лятното кино ще бъде организирано в Летния театър в парк „Марно поле“ и ще продължи от 17 август до 15 септември включително. Филмите ще предложат разнообразие и много емоции както в летните вечери, така и в началото на есенния сезон. Прожекциите на открито ще са всяка вечер след залез слънце / от 20.30 часа/ на огромен екран, който ще бъде монтиран в Летния театър. За излъчване на филмите ще бъде използвана най-съвременна техника, гарантираща високо качество досущ на това в новите киносалони“, допълни Антони Цонев. \r\nБилетите ще се купуват на място, непосредствено преди прожекциите. Цените ще са между 2 и 6 лв. За да е по-пълно удоволствието от филмите, ще се предлагат и пуканки, и безалкохолни напитки. Пълният списък с имената на лентите можете да откриете на интернет сайта на Община Велико Търново. \r\nЛуиза ТРАНЧЕВА", "date": "2019.08.14", "title": "Велико Търново: Едномесечен филмов маратон на открито започва в града"}
{"url": "http://www.focus-news.net/news/2019/08/14/2689474/blagoevgrad-suhi-trevi-i-hrasti-goryat-pri-otbivkata-za-selo-balgarchevo.html", "text": "Сухи треви и храсти горят при отбивката за благоевградското село Българчево. Това съобщи за  Радио „Фокус“ – Пирин  говорителят на ОДМВР – Благоевград Йорданка Шаркова. На място има екипи на Районна служба „Пожарна безопасност и защита на населението“, които го гасят.  \r\nВодачите на пътни превозни средства, движещи се по АМ „Струма“ в района на отбивката при село Българчево трябва да шофират с повишено внимание поради задимяване вследствие на възникналия пожар. \r\nЛивия НИНОВА", "date": "2019.08.14", "title": "Благоевград: Сухи треви и храсти горят при отбивката за село Българчево"}
{"url": "http://www.focus-news.net/news/2019/08/14/2689476/sliven-trafikat-e-intenziven-no-bez-zadrastvaniya.html", "text": "Трафикът по пътищата в Сливенско е интензивен, но без задръствания. Пътните настилки са сиху и нормално проходими. Няма въведени ограничения  по  пътищата, съобщиха от Областно пътно управление. \r\nВ участък от пътя между Твърдица и Елена, в отсечката от км 47+800 до км 48+000, има пропадане на пътното платно и текат ремонтни дейности, които трябва да приключат до 31 август. \r\nЗатворени за тежки автомобили над 10 т са проходите Твърдишки и Вратник. Котленският  проход е отворен за всички превозни средства. Опасност от падащи камъни има по пътя Сливен – Ичера – Градец. \r\nВременно са въведени следните ограничения за движение на МПС са въведени  по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т поради намалена носимоспособност на мостово съоръжение на км 10+868. Движението по път ІІІ-7306 Сунгурларе – Пъдарево в участъка с. Чубра – с.Пъдарево е ограничено за МПС над 12 т поради намалена носимоспособност на пътното тяло в участъка на област Бургас. Срокът на двата ремонта е удължен до края на август.", "date": "2019.08.14", "title": "Сливен: Трафикът е интензивен, но без задръствания"}
{"url": "http://www.focus-news.net/news/2019/08/14/2689471/blagoevgrad-obshtinata-postavya-daritelski-kutii-v-pomosht-na-11-godishniya-deyan.html", "text": "Община Благоевград стартира благотворителна кампания в помощ на 11-годишният Деян Ивайло Апостолов. Това съобщиха от пресцентъра на  Общината . За целта са поставени дарителски кутии  в кино „CINEMAX“ – Благоевград, в магазин „Sky optic” на главната търговска улица „Тодор Александров“, в информационния център на Община Благоевград на пл. „Г Измирлиев“, както и във фоайето  в сградата на Общината, до гише „Информация“. От утре, 15 август, кутии ще бъдат поставени в магазини „CITY ONE\" с адреси: ул. „Владо Черноземски“ 3Б, ул. „Владо Черноземски“ 12, ул. „Крали Марко“ 4, пл. „Гоце Делчев“ 2, ул. „Даме Груев“ 1, бул. „Св.св. Кирил и Методий“ 24, а на по-късен етап на новоизграждащи се обекти на бул. „Васил Левски“ 53 и ул. „Александър Стамболийски“ 77. Подвижни дарителски кутии ще има на всички културни мероприятия, организирани от Община Благоевград. \r\nДеян страда от рядка форма на вродена мозъчна аномалия, детска церебрална парализа и симптоматична епилепсия. \r\nДеян се нуждае от адекватно лечение и рехабилитация в Турция, но семейството му няма необходимите финансови средства за това.  \r\nВ края на месец юни, по предложение на кмета д-р Атанас Камбитов, Общински съвет гласува отпускане на еднократна финансова помощ на Деян.  \r\nВсеки, който желае да помогне, може да се  включи в благотворителната кампания, като остави определената от него сума в дарителските кутии или преведе пари по сметката на Деян.", "date": "2019.08.14", "title": "Благоевград: Общината поставя дарителски кутии в помощ на 11-годишния Деян"}
{"url": "http://www.focus-news.net/news/2019/08/14/2689480/vas-othvarli-zhalbata-na-vmro-sreshtu-reshenieto-na-tsik-za-opredelyane-sastava-na-obshtinskite-izbiratelni-komisii.html", "text": "Върховният административен съд отхвърли като неоснователна  жалбата на Политическа партия \"ВМРО-Българско национално движение” против решение № 600-МИ от 09.08.2019 г. на Централната избирателна комисия (ЦИК), поправено с решение № 603-МИ от 12.08.2019 г., в частта му по т. 1.2, т. 11.3, 12.1, 12.2, 12.3 и 12.4. Това съобщиха от пресцентъра на  ВАС . \r\nРешението по административно дело № 9118/2019 г. не подлежи на обжалване. \r\nСпоред тричленния състав на ВАС ЦИК е приложила правилно материалния закон, съответно решението е съобразено и с целта на закона - провеждане на законосъобразен изборен процес.", "date": "2019.08.14", "title": "ВАС отхвърли  жалбата на ВМРО срещу решението на ЦИК за определяне състава на общинските избирателни комисии"}
{"url": "http://www.focus-news.net/news/2019/08/14/2689482/yuliya-tsinzova-stolichna-biblioteka-interesat-kam-balgarskata-literatura-e-golyam-i-v-samata-biblioteka-i-na-zeleni-biblioteki.html", "text": "Интересът към българската литература е голям и в самата библиотека, и на „Зелени библиотеки“. Това каза в интервю за  Агенция „Фокус“  директорът на Столична библиотека Юлия Цинзова. Тя обясни, че има изключителен интерес към събитията „Зелени библиотеки“, най-вече от родители и деца. „Има интерес към младите поети, писатели и техните книги.  За втора поредна година ние провеждаме нашата кампания „Споделени книги“. Много читатели носят свои любими книги и съответно взимат книги от нашите „Зелени библиотеки“, каза тя. „За последните четири години около 5 хиляди читатели имаме записани в Столична библиотека от нашите зелени инициативи и над 12 хиляди посетители. Само за първите две съботи имаме 350 читатели и над 1500 посетители“, каза още директорът на Столична библиотека. „Към края на месец юли Столична библиотека има вече своите 55 500 читатели. 8 500 за първи път станаха читатели тази година на Столична библиотека в сравнение с миналата година  - 6 хиляди. Заетите книги са 280 хиляди,  с 30 хиляди повече отколкото миналата година по това време“, уточни още Цинзова. „Огромен интерес има към българската литература, нека да кажа история най-вече, мемоари. Много голям интерес има сред младите хора на теми за земята и природните катаклизми. За първи път Здравка Евтимова и нейната книга „Юлски разкази“ излиза на първо място в Топ 30 на най-четените книги в Столична библиотека. Всъщност за първи път имаме българска книга на първо място“, каза още тя. Цинзова обясни, че най-търсените книги са на съвременните български писатели и поети, но също много голям интерес има и към книгите за исторически личности и това е тенденция през последните две години.  \r\n Пълния текст на интервюто четете в „Мнение”  \r\nТеодора ПАТРОНОВА", "date": "2019.08.14", "title": "Юлия Цинзова, Столична библиотека: Интересът към българската литература е голям и в самата библиотека, и на „Зелени библиотеки“"}
{"url": "http://www.focus-news.net/news/2019/08/14/2689479/ombudsmanat-maya-manolova-obsazhda-zakonoproekt-za-saslovnite-organizatsii-s-meditsinskite-spetsialisti.html", "text": "На 15 август 2019 г., от 13.30 часа омбудсманът Мая Манолова ще обсъди в институцията с организациите на медицинските сестри, акушерките, лекарските асистенти и фелдшерите, рехабилитаторите и кинезитерапевтите законопроект за съсловните организации на медицинските специалисти. Това съобщиха от пресцентъра на  Омбудсмана на Република България .  \r\nПо-рано през деня от 12.30 часа проектът ще бъде обсъден и с г-жа Милка Василева - председател на Българската асоциация на професионалистите по здравни грижи.   \r\nЗа създаването на такъв закон медицинските специалисти настояват от първия ден на своите протести, включително и на срещата в институцията с омбудсмана през март т.г., когато потърсиха подкрепа за каузата си от Манолова. Те искат достойни условия на труд, адекватно заплащане и свой закон, който да отговаря на най-важните изисквания за равнопоставеност и представителство на отделните медицински професии.  \r\nСпоред настоящия Закон за съсловните организации на медицинските сестри, акушерките и асоциираните медицински специалисти, на зъботехниците и помощник-фармацевтите, собствени съсловни организации имат зъботехниците и помощник-фармацевтите, а всички останали са представлявани от Българската асоциация на професионалистите по здравни грижи. \r\nИдеята на новия проект е всяка от регулираните професии в здравеопазването да се представлява от отделна съсловна организация, която в максимална степен да защити правата и интересите на своите членове.  \r\nСпоред медицинските специалисти така ще се внесе ред при упражняването на техните професии, които ще получат възможност за законодателна уредба.", "date": "2019.08.14", "title": "Омбудсманът Мая Манолова обсъжда законопроект за съсловните организации с медицинските специалисти"}
{"url": "http://www.focus-news.net/news/2019/08/14/2689475/izvestiya-merkel-obvini-rusiya-za-razpadaneto-na-drsmo.html", "text": "Канцлерът на ФРГ Ангела Меркел изрази мнение, че Русия е виновна за прекратяването на Договора за ракети със среден и малък обсег (ДРСМО), което е довело до разпадане на част от системата за ограничаване на оръжията по света. Съответното тя подчерта в рамките на пресконференция в Берлин, отбелязва руският вестник  „Известия“ . \r\n„Изключително съжалявам, че Русия доказано наруши ДРСМО и по този начин даде началото на края на това споразумение\", цитира изданието думите на германския канцлер.  \r\nМеркел подчерта, че НАТО ще намери „общ отговор“ за прекратяването на споразумението и ще положи всички усилия да настоява за по-нататъшно ограничаване на оръжията. \r\nПрезидентът на САЩ Доналд Тръмп обяви началото на оттеглянето на страната от ДРСМО през февруари 2019 г., обвинявайки Русия в нарушение на споразумението. Лидерът на Белия дом заяви, че иска да сключи нова сделка - с участието на Китай. \r\nМосква многократно отрича твърденията на американската страна. В отговор на действията на Вашингтон Русия също реши да преустанови спазването на условията на споразумението. В резултат на това ДРСМО изтече на 2 август 2019 г.  \r\nДРСМО бе сключен между СССР и САЩ през 1987 г. Той забранява на две страни да произвеждат и разполагат балистични и крилати ракети със среден обсег (от 1 000 до 5,5 хил. км) и по-малки (от 500 до 1 хил.км). \r\n \r\n Тереза Герова", "date": "2019.08.14", "title": "„Известия“: Меркел обвини Русия за разпадането на ДРСМО"}
{"url": "http://www.focus-news.net/news/2019/08/14/2689469/zam-ministar-nikolay-nankov-darzhavata-prez-byudzheta-na-api-shte-pomogne-za-da-mozhem-da-rehabilitirame-pone-tekushtiya-remont-na-zhp-nadleza-v-shumen.html", "text": "Държавата през бюджета на АПИ ще помогне, за да можем да рехабилитираме поне текущия ремонт на жп надлеза на изхода на Шумен в посока Бургас, заяви в отговор на журналистически въпрос Николай Нанков, заместник- министър на МРРБ, предаде репортер на  Радио „Фокус“ - Шумен . „Имаме ангажимент, мостът е опасен, общински е, но пари от общинския бюджет за такъв ремонт няма. Подготвено е споразумение, което е изпратено в община Шумен, за да поеме и тя финансови ангажименти, като говорим за 15-20% съфинансиране. Мостът е изцяло общинска инфраструктура“, каза Николай Нанков. Той посочи, че има готов проект. По старите разчети необходимата сума е 740 000 лв., като количествено- стойностните сметки се актуализират. Финансиране ще бъде отпуснато през месец октомври. „Имаме две такива съоръжения общински, два жп надлеза  – единият в община Шумен, а вторият е в Южна България, в община Казанлък“, каза Николай Нанков. \r\n \r\nИвелина ИВАНОВА", "date": "2019.08.14", "title": "Зам.- министър Николай Нанков: Държавата през бюджета на АПИ ще помогне, за да можем да рехабилитираме поне текущия ремонт на жп надлеза в Шумен"}
{"url": "http://www.focus-news.net/news/2019/08/14/2689484/ksb-kategorichno-se-protivopostavya-na-tvardeniyata-che-inzheneringat-e-izklyuchitelno-porochna-praktika.html", "text": "Камарата на строителите в България (КСБ) категорично се противопоставя на зачестилите „сензационни“ твърдения, изразявани в публичното пространство, от представители на ръководствата на Камарата на архитектите в България (КАБ) и Камарата на инженерите в инвестиционното проектиране (КИИП). В изявленията си двете организации твърдят, че инженерингът е „изключително порочна практика“. Изказване, изцяло неподкрепено с доказателства и факти.Това пише в позиция на  Камарата на строителите в България . \r\nРъководството на КСБ подчертава, че инженерингът при обществените поръчки в строителството е европейска практика, доказала своите предимства. \r\nКатегорично заявяваме, че браншовите камари трябва да се подкрепят и да говорят помежду си. За КСБ обаче ръководството на Камарата на архитектите в България вече я превръща в политическа организация. Именно затова питаме: „Защо и какви интереси стоят зад тези атаки?” За нас това вече не е въпрос. Считаме отговорa за ясен.  \r\nДиверсионната акция от архитекти без архитектура, които искат да станат политици без политическа култура, не може да продължава. Канибализмът е деяние, което не се подкрепя от нито една религия. Въвличането на ръководството на КАБ в политически битки изяжда работещите бюра и вреди на цялата гилдия. \r\nЗа КСБ проектантите се делят на два вида: \r\n1.Работещи бюра, за които формата и видът на инженеринга не им пречи, за да свършат работата си професионално. \r\n2.Школувани бюра, за които менажирането на проект без съдържание е основна дейност, тъй като основополагащо за тях е да вземат комисионни и да посочат императивно подизпълнители. \r\nАко това е методът, предпочетен от нелегитимните архитектурни бюра – да генерират средства от определени подизпълнители, за да финансират политическа кариера и развитие, то инженерингът наистина им пречи. \r\nКСБ е категорична, че прийомите и стратегиите на тези „архитекти“ са очевидни и безотговорни. Браншовите организации имат много по-сериозни предизвикателства, касаещи работата им, отколкото включването им в политически кампании. Всяка камара е публична и би трябвало да е символ на нещо. За нас ръководството на КАБ е символ на очернящ пиар, който цели да извлече политически дивиденти.", "date": "2019.08.14", "title": "КСБ категорично се противопоставя на твърденията, че инженерингът е \"изключително порочна практика\""}
{"url": "http://www.focus-news.net/news/2019/08/14/2689483/veliko-tarnovo-stolichniyat-levski-specheli-detskiya-futbolen-turnir-trifon-ivanov.html", "text": "Столичният футболен клуб „Левски“ спечели детския футболен турнир „Трифон Иванов“, който се провежда за четвърта поредна година в старата столица по идея на кмета на града Даниел Панов. Това съобщават от пресцентъра на  Общината . Спортната надпревара е в памет на Железния защитник, превърнал се във футболна легенда както на Търново, така и на България. \r\nВъв финалната среща на стадион „Ивайло“ децата на „Левски“ се срещнаха с вечния си съперник – ЦСКА-София. „Сините“ категорично надделяха над „червените“ с 6:0, а още на полувремето резултатът бе 3:0. На трето място останаха младите футболисти на „Локомотив“ /Горна Оряховица/, след тях се подредиха „Берое“ /Стара Загора/, „Черноморец“ /Бургас/ и домакините от „Етър“. \r\nВ церемонията по връчване на купите и медалите участва заместник-кметът на Велико Търново проф. Георги Камарашев. Той поздрави младите футболисти, треньорите, спортните деятели и всички присъстващи от името на кмета Даниел Панов. \r\nПо традиция бе връчена и индивидуалната награда за най-добър защитник на турнира. Статуетката с името на Трифон Иванов бе за Стоян Лазаров. \r\nДетският футболен турнир в памет на Железния защитник е в категорията Футбол 9 – за деца, родени след 2008 година. Организатори са Община Велико Търново, Общинско предприятие „Спортни имоти и прояви“ и Зоналният съвет на БФС.", "date": "2019.08.14", "title": "Велико Търново: Столичният „Левски“ спечели детския футболен турнир „Трифон Иванов“"}
{"url": "http://www.focus-news.net/news/2019/08/14/2689481/the-guardian-vse-poveche-mladi-britantsi-zhiveyat-v-doma-na-roditelite-si-i-kakvo-ot-tovai.html", "text": "По данни на Националната статистическа служба на Великобритания през 2018 г. една четвърт от британците между 20 и 34 години все още живеят в дома на родителите си. Броят им е с един милион повече спрямо данните отпреди 15 години: 3,4 млн. в сравнение с 2,4 милиона през 2003 г. Според автора на британския национален ежедневник  The Guardian  Мери Дежевски това не е кой знае какъв проблем и има съвсем ясно обяснение. \r\n„Причината е очевидна, нали? Нарастващите цени и острият недостиг на жилища (фактори, които не са свързани помежду си) извадиха младите хора от жилищния пазар, оставяйки частните жилища под наем или дома на родителите като единствените възможности, от които могат да се възползват. Цяло поколение е „инфантилизирано“ от провала на последователните правителства да построят достатъчно домове“, обобщава автора още във встъпителните си думи.  \r\nВеликобритания може би просто започва да се съобразява с дългогодишния модел в останалата част на Европа. Доскоро Обединеното кралство бе изключитение по отношение на това как младите хора напускат домовете си в ранна възраст, за да стъпят на пазара на жилища. \r\nНо много повече напускащи училище във Франция, Германия и другаде в Европа все още продължават да получават висше образование в или близо до родните си градове, и живеят у дома, докато следват. Тази тенденция се смяташе за странна от хората във Великобритания  - практически, икономически и емоционално. \r\nШирокото мнение във Великобритания е, че следването в университет е основна предпоставка за напускане на бащиния дом. Те се разделят за няколко години, преди да създадат собствени домове. \r\nВъзрастта, на която много британци купуваха, можеха да си купят или смятаха, че трябва да могат да си купят собствено жилище, също е изключителна спрямо европейските стандарти. Въпреки че сега това се третира като недостижима „норма“ от мнозина, закупуването на дом през 20-те години от живота на един човек бе явление, което до голяма степен се ограничава до 90-те до началото на 2000-те години, когато занижените изисквания за кредит направиха възможно включването на младите в пазара за имоти (допринасяйки за финансовия крах през 2008 г.). \r\nВсъщност цялата концепция за „стълбицата на жилищата “ е чужда на голяма част от Европа, където наемането – в условията стабилен и сигурен пазар - е обичайно до много по-късна възраст в живота; докато, да речем, семейният дом не бъде предаден или продаден. Може да се твърди, че най-големият проблем в Обединеното кралство са именно значителните дефекти на пазара за наеми, а не възможността за закупуване на дом. Това, че около половината от всички млади хора сега следват висше образование, а не започват директно на работа, също може да бъде фактор за по-големия брой оставащи или връщащи се да живеят у дома. \r\nНо има и друга причина, поради която повече млади хора могат да останат в родителския си дом по-дълго и това е, че за мнозина бащиният дом е далеч по-свидно място, отколкото е било за предишните поколения. От 60-те и 70-те години насам огромната пропаст в нагласите, които съществуваха между родителите и техните потомци, като цяло се стеснява. Много деца имат собствена стая и тя се приема мярка за уединение и независимост по начин, по който не е била преди. \r\nДа, напускането на дома по-късно може да забави процеса на пълно „израстване“. Добре известен е феноменът на разглезени млади италиански мъже, които предпочитат грижата на мама. И тук може да има обяснение: има голямо разминаване между броя на мъжете (2,1 милиона) и жените (1,3 милиона), които живеят с родителите си. \r\nНо наистина ли е толкова лошо, ако повече хора се забавят с независимия живот, защото отделят повече време за образование, или защото искат да си поживеят малко, преди да се установят, или защото семейният им дом, по отношение на подкрепа, удобства и разходи, е всъщност доста приемливо място. Може би е имало време, в не твърде далечното минало, когато се очакваше младите британци да напуснат гнездото твърде рано. \r\n \r\n Тереза Герова", "date": "2019.08.14", "title": "The Guardian: Все повече млади британци живеят в дома на родителите си – и какво от това?"}
{"url": "http://www.focus-news.net/news/2019/08/14/2689489/blagoevgrad-zasluzheno-priznanie-za-zhenskata-folklorna-grupa-kam-chitalishte-nikola-yvaptsarov-1894-bansko.html", "text": "Георги Икономов връчи днес \"Наградата на Кмета\" на Женската фолклорна група към читалище „Никола Й.Вапцаров 1894” - Банско, за отличното им представяне на фестивала \"Фолклорна магия\", проведен от 12 до 14 юли 2019 година, съобщиха от пресцентъра на  Община Банско . Самодейките, с водач Райна Тодева - Мурджева и ръководител Нели Михайлова, получиха специалния плакет за участието си с песните „Оро играа на Перин планина” - акапелно и „Пустите наши две думи”, под съпровод на оркестър, с ръководител Димитър Касапинов. В Заседателната зала на общината, сестрите Теодора, Ивана и Ивона Малчови, и Ивана Рахова, бяха придружени от ръководителите си и отец Георги Касапинов, който благодари за решението на кмета да награди с това отличие младите дарования на Банско. \r\nОт своя страна, Икономов им пожела да не спират да пазят, предават и помнят историите на града, така красиво облечени в песни, и изпълнени от тях по неповторим начин.", "date": "2019.08.14", "title": "Благоевград: Заслужено признание за Женската фолклорна група към читалище „Никола Й.Вапцаров 1894” – Банско"}
{"url": "http://www.focus-news.net/news/2019/08/14/2689488/predstoyashti-mezhdunarodni-sabitiya-za-15-avgust-agentsiya-fokus.html", "text": "Министърът на вътрешните работи на Италия Матео Салвини ще докладва за свършеното по време на мандата му. \r\n*** \r\n \r\n  Изслушване в съда по слу\tчая със задържания ирански кораб. \r\n*** \r\n \r\n  Япония отбелязва 74-ата годишнина от края на Втората световна война. \r\n*** \r\n \r\n  Президентът на Южна Корея Мун Дже-ин ще изнесе реч по повод Деня на независимостта. \r\n*** \r\n \r\n  Държавният глава на САЩ Доналд Тръмп ще изнесе реч по време на митинг от кампанията за преизбирането му. \r\n***", "date": "2019.08.14", "title": "Предстоящи международни събития за 15 август (Агенция „Фокус“)"}
{"url": "http://www.focus-news.net/news/2019/08/14/2689486/sluzhiteli-na-gd-granichna-politsiya-izvarshvat-pretarsvane-i-izzemvane-na-tri-adresa-vav-vrazka-s-otkritite-dnes-blizo-800-litra-nelegalen-alkohol.html", "text": "Граничните полицаи провели специализирана операция за противодействие на контрабандата и нерегламентираното разпространение на акцизни стоки в зоната за отговорност на ГПУ-Варна. Това съобщиха от пресцентъра на  ГД Гранична полиция . В хода на операцията днес граничен полицейски наряд спрял на главен път Е-87 в местността Харамията микробус, брандиран с логото на винен завод. При извършване на проверка на превозваната стока са установени картонени опаковки с надписи “SHARDONNAY“ и „ROSE“ - 154 кутии по 5 литра и 5 кутии по 3 литра. При проверка на съдържанието в опаковките се установява  наличие на високоалкохолни напитки  - ракия, водка, уиски и мента с общо количество около 800 литра. Граничните полицаи установили, че в документите, придружаващи проверената стока е посочено, че  в опаковките се сдържа вино. В ГПУ са задържани водачът на микробуса и двама пътници.  \r\nУведомен е дежурен прокурор от Районна прокуратура Варна. По случая е образувано досъдебно производство. В момента се извършват претърсвния и изземвания на три адреса. Работата по случая продължава.", "date": "2019.08.14", "title": "Служители на ГД „Гранична полиция“ извършват претърсване и изземване на три адреса във връзка с откритите днес близо 800 литра нелегален алкохол"}
{"url": "http://www.focus-news.net/news/2019/08/14/2689485/afp-izvarsheno-e-napadenie-sreshtu-voenna-baza-na-somaliyskata-armiya.html", "text": "Във военна база в Южна Сомалия е извършено нападение със заминирани автомобили, открита е и стрелба, предава  AFP , като се позовава на източници от армията и свидетели. \r\nПредполага се, че атаката е дело на терористичната групировка „Ал Шабааб“.  \r\n„След взривовете те се опитаха да атакуват армейската отбрана, но бяха победени. Все още ги преследваме. Някои войници получиха леки наранявания от шрапнели, но нищо сериозно\", заяви генерал Юсуф Раге, командир на сомалийските пехотни полкове, пред репортери в града, в който е извършена атаката. \r\n \r\n Тереза Герова", "date": "2019.08.14", "title": "AFP: Извършено е нападение срещу военна база на сомалийската армия"}
{"url": "http://www.focus-news.net/news/2019/08/14/2689490/blagoevgrad-izvanredno-zasedanie-na-oblastnata-epizootichna-komisiya-shte-se-provede-v-grada-zaradi-afrikanskata-chuma.html", "text": "Извънредно заседание на Областната епизоотична комисия ще се проведе в Благоевград, предаде репортер на  Радио \"Фокус\"-Пирин . То ще се състои на 15 август от 11.00 часа в конферентната зала на Областната управа. Поводът за спешната среща е открит труп на прасе в Кресна, за което се предлага, че е заразено с африканска чума. \r\nЛивия НИНОВА", "date": "2019.08.14", "title": "Благоевград: Извънредно заседание на Областната епизоотична комисия ще се проведе в града заради африканската чума"}
{"url": "http://www.focus-news.net/news/2019/08/14/2689491/kommersanta-donald-tramp-tarsi-poslanik-za-moskva-grenel-e-bil-v-spisaka-s-potentsialnite-kandidati.html", "text": "Държавният глава на САЩ Доналд Тръмп е готов да предложи за поста на посланик в Русия кандидатурата на специалния представител за Северна Корея Стивън Биган. Вашингтон твърди, че американският посланик в Германия, Ричард Гренел, също е сред кандидатите за преместването в Москва, макар самият той да подчерта, че не се интересува от назначението. Посланикът на САЩ в Русия Джон Хънтсман, който подаде писмо за оставка миналата седмица, ще напусне страната на 3 октомври, пише руският вестник  „Коммерсантъ“ . \r\nНяколко американски медии съобщиха едновременно, че лидерът на Белия дом е взел решение за кандидатурата на новия американски посланик в Москва. Той възнамерява да предложи за поста специалния представител за Северна Корея Стивън Биган. \r\nМиналата седмица ръководителят на американската дипломатическа мисия в Русия Джон Хънтсман подаде оставка. Той представляваше САЩ в Москва две години и се очаква да напусне руската столица на 3 октомври. Според съобщенията на американските медии,  Хънтсман планира да се кандидатира за губернатор на Юта: той вече е заемал тази длъжност в периода от 2005 г. до 2009 г. \r\nБелият дом и Държавният департамент все още не са коментирали официално информацията за възможното назначаване на Стивън Биган. „Ние не планираме да правим никакви изявления по този въпрос“, заяви дежурният служител в американската администрация в отговор на молба на „Коммерсантъ“. \r\nНаблюдателите във Вашингтон смятат подобен избор за напълно оправдан. Назначаването на Стив Биган ще бъде добро решение, заяви Евелин Фаркас, бивш високопоставен служител на Пентагона, отговарящ за руската и украинската политика. „Той има много общо с Русия и дори е живял там в началото на кариерата си. Във Вашингтон го смятат за професионалист\". \r\nНаистина, 56-годишният Биган се радва на авторитет в републиканските кръгове и според Вашингтон през последните две години е успял да спечели доверието на държавния секретар Майк Помпео. Той получава бакалавърска степен по руски език и политически науки от Мичиганския университет през 1984 г., а от 1992 до 1994 г. оглавява представителството на Международния републикански институт (IRI) в Москва. През август 2016 г. Генералната прокуратура на Руската федерация призна тази организация за „нележателна“ в страната и тя бе закрита.  \r\nСтивън Биган служи в съветите на директорите на няколко организации с нестопанска цел в САЩ, участващи в развитието на руско-американските отношения. Този списък включва US—Russia Foundation и US—Russia Business Council. Няколко години той е вицепрезидент на Ford за връзки с международни правителствени агенции и е член на ръководството на руско-американското съвместно предприятие Ford Sollers. \r\nПреди това Биган прекара 14 години като служител на апарата на американския Конгрес. В администрацията на Джордж У. Буш той е изпълнителен секретар на Съвета за национална сигурност, а по време на неуспешната президентска кампания за републиканците през 2008 г. служи като съветник по международните въпроси на Сара Пейлин, кандидат за поста вицепрезидент на САЩ. \r\nПрез март 2018 г. във Вашингтон се обсъждаха активно слухове, че именно Стивън Биган може да замени напускащия съветник по национална сигурност на президента Хърбърт Макмастър. Това назначение не се случи, но шест месеца по-късно, в края на август миналата година, държавният секретар на САЩ Майк Помпео подписа указ за назначаване на Биган на поста специален представител за Северна Корея. \r\nРаботата на Стивън Биган на този пост не донесе голям успех. Във Вашингтон обаче смятат, че вниманието на ръководителя на Белия дом не е привлечено от дейността на дипломата по организирането на срещи с лидера на Северна Корея, а от предишния му опит като старши мениджър на Ford. \r\nДоналд Тръмп многократно заявява важността на подобряването на търговските отношения между САЩ и Русия и изглежда, че ако Стивън Биган одобри тази тема, тя ще се превърне в основна в отношенията между двете страни. \r\nСред възможните кандидати за поста на ръководител на дипломатическата мисия в Москва се споменава и името на американския посланик в Германия Ричард Гренел, който се смята за близък приятел на президента Тръмп. Според CNN, позовавайки се на собствени източници,  Гренел вече е отказал предложението, заявявайки, че не се интересува от назначението в Москва. \r\n \r\n Тереза Герова", "date": "2019.08.14", "title": "„Коммерсантъ“: Доналд Тръмп търси посланик за Москва – Гренел е бил в списъка с потенциалните кандидати"}
{"url": "http://www.focus-news.net/news/2019/08/14/2689492/nimh-utre-na-mnogo-mesta-shte-prevali-shte-duha-umeren-vyatar-i-s-nego-shte-nahlue-hladen-vazduh.html", "text": "През следващото денонощие през България ще премине студен атмосферен фронт. Това съобщи за  Агенция „Фокус“  дежурният синоптик Мартин Славчев от  Националния институт по метеорология и хидрология .  Облачността ще е променлива, по-често значителна през нощта над западните, а през деня и над останалите райони от страната. На много места от запад на изток ще превали, в планинските райони валежите ще са временно интензивни и ще има условия и за гръмотевична дейност. Ще духа умерен вятър от запад-северозапад и с него ще нахлуе хладен въздух. Температурите ще се понижат и преобладаващите максимални ще са между 25° и 30°. Атмосферното налягане ще се повиши и ще се доближи до средното за месеца \r\nПреди обяд по Черноморието ще е предимно слънчево, след пладне от запад облачността ще се увеличи, но ще се задържи почти без валежи. Вятърът ще се ориентира от север-северозапад, слаб до умерен.  \r\nмаксималните температури ще са между 26° и 30°. Вълнението на морето ще е 1 - 2 бала. Температурата на морската вода е 25° - 27°. \r\nВ планините облачността ще е променлива, често значителна.  На много места от запад на изток ще има краткотрайни, временно интензивни валежи и гръмотевици. Ще духа умерен и силен вятър от запад-северозапад и с него температурите ще се понижат. максималната температура на височина 1200 метра ще е около 22°, на 2000 метра - около 14°. \r\n В петък с умерен, в Дунавската равнина и временно силен северозападен, в Източна България - север-североизточен вятър ще продължи да прониква хладен въздух. Максимални температури между 27° и 32°. На отделни места, главно в Източна и Южна България ще превали и прегърми. В Рило-Родопската област са възможни и по-интензивни локални явления и градушки. В събота ще преобладава слънчево време. Над източните, след обяд и над планинските райони, ще се развие купеста облачност, но вероятността за валежи е малка. Ще започне повишение на температурите. В неделя ще е предимно слънчево, след обяд в равнините и горещо. Преобладаващите максимални температури ще бъдат между 29° и 34°.", "date": "2019.08.14", "title": "НИМХ: Утре на много места ще превали, ще духа умерен вятър и с него ще нахлуе хладен въздух"}
{"url": "http://www.focus-news.net/news/2019/08/14/2689487/predstoyashti-sabitiya-v-stranata-za-15-avgust-agentsiya-fokus.html", "text": "*** \r\n \r\nОт 13.30 часа омбудсманът Мая Манолова ще обсъди в институцията с организациите на медицинските сестри, акушерките, лекарските асистенти и фелдшерите, рехабилитаторите и кинезитерапевтите законопроект за съсловните организации на медицинските специалист. \r\n \r\n*** \r\n \r\nМинистър Екатерина Захариева открива One love tour в Струмица, Република Северна Македония. \r\n \r\n*** \r\n \r\nМъж и жена ще бъдат оперирани от световноизвестния неврорентгенолог проф. Ханс Хенкес и доц. Станимир Сираков в УМБАЛ „Св. Иван Рилски“. \r\n \r\n*** \r\n \r\nОт 12.00 ч. пред Паметника на медицинските чинове, загинали във войните (в градинката пред ВМА) с 1-минутно мълчание ще бъде почетена паметта на всички лекари, медицински сестри, полицаи, доброволци и граждани, загинали при спасяването на човешки живот. \r\n \r\n*** \r\n   \r\nОт 11.00 ч. ще бъде осигурен контролиран достъп до фара на туристически комплекс „Остров Света Анастасия“. \r\n \r\n*** \r\n \r\nОт 11.30 ч. ще бъде отслужен водосвет на остров Света Анастасия по случай празника на Голяма Богородица \r\n \r\n*** \r\n \r\nОт 11.45 часа на остров Света Анастасия ще се състои традиционното островно хоро с ансамбъл \"Странджа\". \r\n \r\n \r\n*** \r\n \r\nВ 17.30 часа на остров Света Анастасия най-малките посетители ще могат да се впуснат в приключение заедно с \"Щурата лаборатория\" и експерименти с въздух, огън, вятър и вода.  \r\n \r\n*** \r\n   \r\nОт 19.00 часа в Зала 2 на Експозиционен център „Флора“ ще се проведе първият ден на Международния фестивал за класическа музика „Бургаски музикални вечери“. \r\n \r\n \r\n*** \r\n   \r\nОт 20.00 часа в градината на Експозиционен център \"Флора\" ще се проведе втората част на \"Джаз в Бургас\" 2019. \r\n \r\n \r\n*** \r\n   \r\nОт 20.30 часа в Летен театър ще се проведе Концертът „Да пеем ЗАЕДНО“. \r\n \r\n \r\n*** \r\n   \r\nВ 20.30 часа на външната сцена на НЧ “Просвета 1888” в Поморие ще се проведе Националното турне в подкрепа на кампанията “Роди дете в България”. \r\n \r\n \r\n*** \r\n \r\nОт 21.00 ч. на остров Света Анастасия ще се състои концертен спектакъл \"Уестсайдска история - любовта на Мария и Тони\", с участието на Орлин Горанов, Орлин Павлов и Еделина Кънева. \r\n \r\n*** \r\n \r\nОт 9.00 ч.  ще започне празникът на Варна ще започне в 9.00 часа с тържествената Архиерейска света Литургия в катедралния храм „Успение Богородично“.  \r\n \r\n*** \r\n \r\nВ 10.30 часа ще бъде тържествено издигнат флагът на града, след което ще тръгне литийно шествие с чудотворната икона на Света Богородица.  \r\n \r\n*** \r\n \r\nМежду 09.30 ч. и 10.30 часа уникалният арт локомотив на БДЖ ще бъде композиран на ЖП гара Варна за посетители и любители на железопътния транспорт по случай празника на града. \r\n \r\n*** \r\n \r\nОт 15.00 часа в Морската градина, до Аквариума, представител на WWF ще разкаже за корабче, част от инициативата на природозащитната организация  за опазване на живота в океана и поминъка на хората, разчитащи на риболова.  \r\n \r\n*** \r\n \r\nОт 15.30 ч. ще се проведе прожекция на филма в Археологически музей -  Варна  \"Оклеветеният цар. Истината за последния руски император\". \r\n \r\n*** \r\n   \r\nОн 20.00 ч. ще започне празничен концерт по случай празника на града. \r\n \r\n*** \r\n \r\nОт 9.00  ч. Врачанският митрополит ще оглави богослуженията за празника Успение Богородично в Чирепишкия манастир \r\n \r\n*** \r\n \r\nОт 11.30 ч. в манастира „Св. Иван Рилски“ (Пусти) ще бъде осветен и раздаден курбан за здраве.  \r\n \r\n*** \r\n \r\nОт 17.30 ч. в Художествена галерия – Добрич ще бъде открита изложбата „Съвременно британско изкуство“ – Брайън Ино, Питър Блейк, Деймиън Хърст, Марк Куин. \r\n \r\n*** \r\n \r\nОт 8.30 до 9.30 ч. в амфитеатъра в Стария Несебър ще се проведе регистрацията за участие на 11-ото издание на плувен маратон за празника на града.  \r\n \r\n*** \r\n \r\nОт 13.30 ч. в 10 зала на Окръжния съд в Пловдив ще се проведе дело срещу подсъдимите  Симеон П. и Явор Ч. \r\n \r\n*** \r\n   \r\nОт 20.30 ч. с концерт на Теди Кацаров, Дичо и Бенд ще започне Националното турне в подкрепа на кампанията „Роди дете в България” в Поморие. \r\n \r\n*** \r\n \r\nОт 10.00 ч. в Зала 1 на Областна администрация – Русе Областната епизоотична комисия ще проведе заседание. \r\n \r\n*** \r\n \r\nОт 13.00 ч. ще се проведе заседание на Общински съвет Смолян. \r\n \r\n*** \r\n \r\nОт 9.30 до 10.30ч. в храма„Свети Паисий Хилендарски“ кв. „Зора“, Стара Загора ще се раздаде  курбан. \r\n \r\n*** \r\n   \r\nОт 11.30 часа в салона на читалището, под наслов „Дух и светлина“ НЧ „Напредък- 1869“ в Шумен ще отбележи 150-тата си годишнина.  \r\n \r\n*** \r\n   \r\nОт 15.00  часа в зала 203 ще заседава Правна комисия във връзка с обжалвано в съда от областния управител решение 1129.", "date": "2019.08.14", "title": "Предстоящи събития в страната за 15 август (Агенция „Фокус“)"}
{"url": "http://www.focus-news.net/news/2019/08/14/2689493/blagoevgrad-ovladyan-e-pozharat-pri-otbivkata-za-selo-balgarchevo.html", "text": "Овладян е пожарът при отбивката за село Българчево, предаде репортер на  Радио \"Фокус\" - Пирин . Той засегна сухи треви и храсти. \r\nПоради зазимяването в района водачите на пътни превозни средства, движещи се по АМ „Струма“ трябва да шофират с повишено внимание. \r\nЛивия НИНОВА", "date": "2019.08.14", "title": "Благоевград: Овладян е пожарът при отбивката за село Българчево"}
{"url": "http://www.focus-news.net/news/2019/08/14/2689472/ivitsa-dachich-za-komyuniketo-na-darzhavite-ot-kvintata-sazdava-se-falshiva-atmosfera-okolo-deystviyata-na-belgrad-i-prishtina.html", "text": "Според министъра на външните работи на Сърбия Ивица Дачич се придава твърде голямо значение на официалното комюнике, в което държавите от Квинтата - Франция, Германия, Италия, Великобритания и САЩ –призоваха за възобновяване на диалога между Белград и Прищина, предава скопското електронно издание  МКД . \r\nПървият дипломат на западната ни съседка бе категоричен, че изявлението създава фалшива атмосфера. В него се казва, че Косово има право да налага мита, тъй като Сърбия се стреми да оттегли признанията за независимостта на най-младата държава на Балканите.  \r\n„И тогава за какво са митата върху Босна и Херцеговина, и тя ли води кампанията срещу признаването?\", попита Дачич. \r\nТой заяви, че целта на Сърбия е да намали броя на признанията за Косово до под половината от членовете на ООН, както и че с вътрешния министър Небойша Стефанович се работи за подготовка за гласуването за членството на Косово в Интерпол.„Трябва да се подготвим да не се присъединяват към тези международни организации\", обясни Дачич. \r\nКоментирайки реакции на изявлението му, че Сърбия няма по-голям враг от бившия президент на САЩ Бил Клинтън, Дачич заяви, че „никой никога не се е радвал толкова на победата на Доналд Тръмп на президентски избори, колкото сърбите, защото те не понасят Клинтън и Олбрайт\". \r\n \r\n Тереза Герова", "date": "2019.08.14", "title": "Ивица Дачич за комюникето на държавите от Квинтата: Създава се фалшива атмосфера около действията на Белград и Прищина"}
{"url": "http://www.focus-news.net/news/2019/08/14/2689494/afp-dzhihadisti-svaliha-samolet-na-damask-pilotat-e-vzet-v-plen.html", "text": "„Джихадисти“ са свалили самолет на правителствените сили на президента Башар Асар в северозападната част на Сирия, предава  AFP , като се позовава на информация от базираната в Лондон Сирийска обсерватория за човешките права (СОЧП). \r\nПилотът е бил взет в плен, допълва агенцията, като подчертава, че инцидентът е пореден в кампанията на силите на Дамаск срещу тази част на страната. \r\nВоенният самолет с свален близо до контролираният от терористите град Хан Шейхун, разположен в южната част на провинция Идлиб.  \r\n„Пилотът е взет в плен“ и е в ръцете на „Хаят Тахрир ал-Шам“ – групировка, която е активна в региона. \r\n \r\n Тереза Герова", "date": "2019.08.14", "title": "AFP: Джихадисти свалиха самолет на Дамаск, пилотът е взет в плен"}
{"url": "http://www.focus-news.net/news/2019/08/14/2689495/veliko-tarnovo-pozhar-gori-v-smetishteto-na-svishtov.html", "text": "Пожар гори в сметището на Свищов. Това съобщиха за  Агенция „Фокус“  от ОДМВР – Велико Търново. На място има три пожарни автомобила и девет водоноски, които не позволяват на пожара да се разпростре до намираща се наблизо гора. Няма вятър и най-вероятно пожарникарите ще успеят да го локализират в района на сметището. Пожарът е възникнал в следобедните часове и е обхванал цялото сметище. \r\nТеодора ПАТРОНОВА", "date": "2019.08.14", "title": "Велико Търново: Пожар гори в сметището на Свищов"}
{"url": "http://www.focus-news.net/news/2019/08/14/2689497/sofiya-dvama-rabotnitsi-sa-postradali-pri-trudova-zlopoluka-na-stroitelna-ploshtadka.html", "text": "ДДвама работници са пострадали при трудова злополука на строителна площадка. Това съобщиха за  Агенция „Фокус“  от МВР.  Сигналът за инцидента е подаден към 17.00 часа. Двамата пострадали са закарани в болница.  \r\nТеодора ПАТРОНОВА", "date": "2019.08.14", "title": "София: Двама работници са пострадали при трудова злополука на строителна площадка"}
{"url": "http://www.focus-news.net/news/2019/08/14/2689500/pazardzhik-kashta-muzey-konstantin-velichkov-e-zatvorena-za-poseshtenie-v-perioda-do-31-dekemvri-poradi-remont.html", "text": "Къща-музей „Константин Величков“ в Пазарджик е затворена за посещение в периода до 31 декември поради извършване на ремонтни дейности, съобщиха от  Пресцентъра на Историческия музей в Пазарджик . Ремонтът е свързан с реализиране на проект „Консервация, реставрация и реконструкция на компрометирани дървени носещи елементи на къща музей „Константин Величков“, ограда и обслужваща сграда”, финансиран от Министерство на културата.", "date": "2019.08.14", "title": "Пазарджик: Къща-музей „Константин Величков“ е затворена за посещение в периода до 31 декември поради ремонт"}
{"url": "http://www.focus-news.net/news/2019/08/14/2689496/sport-zidan-shte-napuska-real-madrid.html", "text": "Зинедин Зидан обмисля да напусне Реал Мадрид, ако клубът не успее да доведе Пол Погба в Мадрид през това лято. Френският специалист си тръгна от \"Бернабеу\" преди година и бе назначен наново, след като Хулен Лопетеги и Сантиаго Солари се провалиха в опитите си да направят силен отбор след трите поредни Шампионски лиги. При завръщането си той се е договорил с Флорентино Перес да бъде направена силна селекция, като най-важният футболист, който е трябвало да се вземе е именно Погба. Към този момент това изглежда почти невъзможно, тъй като английския Манчестър Юнайтед вече не може да привлече негов заместник. \r\nРеал Мадрид стартира в първенството тази събота с гостуване на Селта Виго.", "date": "2019.08.14", "title": "Спорт: Зидан ще напуска Реал Мадрид"}
{"url": "http://www.focus-news.net/news/2019/08/14/2689498/kmetat-yordanka-fandakova-shte-proveri-saniraneto-na-vtora-ag-bolnitsa-sheynovo.html", "text": "На 15 август от 10.00 часа кметът на София Йорданка Фандъкова ще провери санирането на сградата на Втора АГ болница „Шейново“. Това съобщиха от пресцентъра на  Столична община . \r\nОт тази пролет започна цялостно саниране на сградата на Втора  АГ болница „Шейново”, ремонт на покрива, на ВиК и отоплителната инсталация.", "date": "2019.08.14", "title": "Кметът Йорданка Фандъкова ще провери санирането на Втора АГ болница „Шейново“"}
{"url": "http://www.focus-news.net/news/2019/08/14/2689501/vavezhda-se-vremenna-organizatsiya-na-dvizhenieto-za-provezhdane-traditsionniyat-sabor-na-selo-zheleznitsa.html", "text": "Въвежда се временна организация на движението за провеждане традиционният събор на село Железница. Това съобщиха от пресцентъра на  Столична община . \r\nНа 15 август 2019 г. от 10.00 часа до 24.00 часа се създава необходимата организация за промяна маршрутите на основни линии от градския транспорт.  \r\n- Автобусни линии № 69 и № 70 само в посока НСБАЛ по онкология: съответно от Царева махала и село Плана по маршрута до кръстовище ул. “Самоковско шосе” – ул. “Витоша”, по ул. “Самоковско шосе” и от кръстовището с ул. “Искърска” по маршрута до НСБАЛ по онкология.  \r\n- Автобусна линия № 98 – маршрутът се удължава до Царева махала, съответно: от Зоопарка по маршрута до кръстовище ул. “Самоковско шосе” – ул. “Искърска” и направо по ул. “Самоковско шосе” до Царева махала (крайна станция на автобусна линия № 69), двупосочно.  \r\nАвтобусите ще спират на  всички съществуващи спирки по коригираната част от маршрутите и при необходимост ще се разкрият допълнителни такива, като за целта се постави необходимата информация по всички засегнати спирко-стоянки.", "date": "2019.08.14", "title": "Въвежда се временна организация на движението за провеждане традиционният събор на село Железница"}
{"url": "http://www.focus-news.net/news/2019/08/14/2689503/faz-povdignaha-obvineniya-sreshtu-trima-irakchani-zapodozreni-v-podgotovkata-na-teroristichna-ataka-v-germaniya.html", "text": "Федералната прокуратура в Карлсруе повдигна обвинения срещу трима иракчани, заподозрени в подготовката на ислямистка терористична атака в Германия, съобщава националният ежедневник  Die Frankfurter Allgemeine Zeitung . \r\nТримата трябва да бъдат съдени пред Висшия окръжен съд в Хамбург. Мъжете са арестувани в провинция Шлезвиг-Холщайн в края на януари и оттогава насам са в ареста. Твърди се, че двамата по-млади са планирали нападението от края на ноември 2018 г. Според разследващите органи те са направили първи експерименти с импровизирано взривно устройство. \r\n \r\n Тереза Герова", "date": "2019.08.14", "title": "FAZ: Повдигнаха обвинения срещу трима иракчани, заподозрени в подготовката на терористична атака в Германия"}
{"url": "http://www.focus-news.net/news/2019/08/14/2689502/vidin-natovaren-e-trafikat-po-glaven-pat-e-79-v-posoka-za-gkpp-dunav-most-2.html", "text": "Натоварен е  трафикът по главен път Е 79 в посока за ГКПП „Дунав мост 2“, пътуват предимно тежкотоварни автомобили , съобщиха за  Радио „Фокус“ – Видин  от Областно пътно управление. Най много автомобили се движат в участъка Видин – Дунавци. От граничния пункт „ Дунав мост 2“  съобщиха, че работят всички гишета за обработка на документите. На другите два гранични пункта в областта –„ Връшка чука“ и „Брегово“  трафикът е спокоен, няма образувани опашки от чакащи автомобили. Във Видин трафикът е засилен на входно изходните артерии на града, в централната градска част и по бул. „Панония“. Остава затворен за автомобили над 12 тона проходът Петрохан, обиколният маршрут е през гр.Своге. Движението по път III-1413 Грамада – Синаговци  също е ограничено за автомобили над 12 т поради свлачище. Срокът за ремонтните дейности е до 30.08.2019 г. \r\n \r\nАнна ЛОЗАНОВА", "date": "2019.08.14", "title": "Видин: Натоварен е  трафикът по главен път Е 79 в посока за ГКПП „Дунав мост 2“"}
{"url": "http://www.focus-news.net/news/2019/08/14/2689505/sofiya-19-godishen-sluzhitel-na-ohranitelna-firma-e-proizvel-nevolen-izstrel-v-rayona-na-metrostantsiya-serdika.html", "text": "19-годишен служител на охранителна фирма е произвел неволен изстрел в района на метростанция „Сердика“. Това съобщиха от пресцентъра на   СДВР . \r\nСигнал за инцидент в района на метростанция „Сердика“ е получен малко след 18 часа днес. На място полицаите са установили, че докато тичал да хване влакчето, 19 – годишен служител на охранителна фирма, изпуснал законно притежавания си газов пистолет, който произвел изстрел. Няма пострадали. При огледа пистолетът е открит паднал на линията на мотрисата. На мъжа ще бъдат наложени санкции, свързани с неправилното съхранение на оръжие.", "date": "2019.08.14", "title": "София: 19-годишен служител на охранителна фирма е произвел неволен изстрел в района на метростанция „Сердика“"}
{"url": "http://www.focus-news.net/news/2019/08/14/2689504/gd-granichna-politsiya-intenziven-e-trafikat-na-granitsata-ni-sas-sarbiya-gartsiya-turtsiya-i-rumaniya.html", "text": "Интензивен е трафикът на границата ни със Сърбия, Гърция, Турция и Румъния, съобщиха от  ГД „Гранична полиция“ . Информацията за трафика е към 18.00 часа.  \r\nНа границата с Република Сърбия трафикът на ГКПП „Калотина“  е интензивен за излизане от страната за леки автомобили. На границата с Република Турция на ГКПП „Капитан Андреево“ е интензивен за влизане в страната за леки автомобили. На границата с Гърция на ГКПП „Кулата“ и ГКПП „Маказа“ и на границата с Румъния на ГКПП „Дунав мост – Русе“, ГКПП „Дуранкулак“ и ГКПП „Кардам“ трафикът е интензивен за влизане и излизане от страната за леки автомобили. На границата с Република Македония трафикът е нормален на всички гранични контролно-пропускателни пункта.", "date": "2019.08.14", "title": "ГД „Гранична полиция“: Интензивен е трафикът на границата ни със Сърбия, Гърция, Турция и Румъния"}
{"url": "http://www.focus-news.net/news/2019/08/14/2689509/24-info-makedoniya-bivshi-harvatski-plennitsi-tarsyat-obezshtetenie-ot-sarbiya.html", "text": "Хърватите, попаднали в плен на сръбската армия по време на войната от 90-те години на миналия век, настояват за обезщетение от официален Белград, предава македонският информационен портал  „24 Инфо“  , като се позовава на медиите в Загреб. \r\nСпоред вече заведените съдебни дела, индивидуалните искове варират от 1000 до 80 000 евро. Въз основа на тези съдебни дела бившите хърватски затворници изискват обезщетение от Сърбия за всичко, което са преживели, т.е. за всеки ден в плен, и за всякакви наранявания, претърпени по време на задържането им.  \r\nЕдин от ищците е Драгутин Гузовски, който казва, че чрез адвоката си в Нови Сад през юли миналата година е завел първия си иск срещу Сърбия. Той е поискал обезщетение за оцелелите в „лагерите на Сърбия“. Действията му вдъхновяват и други, които също решават да тръгнат по неговите стъпки. Според Гузовски, приемайки воденото на съдебните дела, Сърбия „призна съществуването на лагери на своя територия\". \r\n \r\n Тереза Герова", "date": "2019.08.14", "title": "„24 Инфо“ (Македония): Бивши хърватски пленници търсят обезщетение от Сърбия"}
{"url": "http://www.focus-news.net/news/2019/08/14/2689499/to-vima-gartsiya-prodalzhavat-usiliyata-za-spravyane-s-pozhara-na-evbeya.html", "text": "Пожарникарите продължават трудната и изтощителна битка с мащабните пожари, които избухнаха във вторник на остров Евбея, съобщава електронното издание на атинския вестник  To Vima . \r\nВластите разпоредиха евакуацията на още едно населено място на острова. Пламъците заплашват и горските масиви в прилежащия район на селото. „Този фронт е голям и се работи с наземни и въздушни средства\", заяви заместник-кметът на Месапиан Панайотис Матракас. \r\nИзображенията, излъчвани от One Channel, показват работата на самолетите и хеликоптерите, съсредоточени върху село Ставрос и старите кариери на Ларко, тъй като притесненията са да предотвратят разгръщането на огнените фронтове преди залез слънце. \r\n \r\n Тереза Герова", "date": "2019.08.14", "title": "To Vima (Гърция): Продължават усилията за справяне с пожара на Евбея"}
{"url": "http://www.focus-news.net/news/2019/08/14/2689506/nimh-nay-visoki-temperaturi-dnes-sa-izmereni-v-blagoevgrad-i-sandanski-37.html", "text": "Най-високи температури днес са измерени в Благоевград и Сандански  – 37°. Това съобщиха за  Агенция „Фокус“  от Националния институт по метеорология и хидрология (НИМХ). Във Варна термометрите са показвали 29 градуса, а в Бургас са измерени 28°. \r\n \r\nТеодора ПАТРОНОВА", "date": "2019.08.14", "title": "НИМХ: Най-високи температури днес са измерени в Благоевград и Сандански  – 37°"}
{"url": "http://www.focus-news.net/news/2019/08/14/2689510/shumen-pod-naslov-duh-i-svetlina-nch-napredak-1869-shte-otbelezhi-150-godini-ot-provazglasyavaneto-si.html", "text": "Под наслов „Дух и светлина“ НЧ „Напредък- 1869“ в Шумен ще отбележи 150 години от провъзгласяването си. Тържествената проява ще се състои от 11.30 часа на 15 август в залата на читалището, съобщи за  Радио „Фокус“ - Шумен  секретарят Розалина Стефанова. „ Утре ще се потопим в атмосферата на оня ден, в който видни шуменци провъзгласяват официално създаването на „долномахлянското“ читалище  „Напредък“, а юбилейният ни концерт ще се състои в края на месец октомври“, каза Розалина Стефанова. В залата на читалището ще бъде представена експозиция с архивни материали за историята на читалището и Илия Рашков Блъсков. Ще бъдат отчетени резултатите от националния конкурс за рисунка и литературно творчество „Аз и моето отечество“. Ще бъдат поднесени цветя на паметната плоча на Илия Рашков Блъсков, която се намира в двора на Храма „Св. Три Светители“. През тази година се навършват 180 години от рождението на Илия Рашков Блъсков, основател и първи председател на читалището.  „На 15 август от 11.30 чада преди век и половина Илия Блъсков, Никола Бацаров, Васил Балтаджиев, Ради Гьокчеренлиев, и други родолюбци, оповестяват тържествено своето дело в името на просвещението и духовното въздигани на „долнмахлянци“. „Дух и светлина“- две думи събрали летописа на културната институция, която нито за ден не е преустановявала своята народополезна дейност. Следваме заветите на далновидните основталеи и отстояваме свото място в кутурното пространство, въпреки превратностите на времето“, каза Розалина Стефанова. \r\nИвелина ИВАНОВА", "date": "2019.08.14", "title": "Шумен: Под наслов „Дух и светлина“ НЧ „Напредък-1869“ ще отбележи 150 години от провъзгласяването си"}
{"url": "http://www.focus-news.net/news/2019/08/14/2689507/vladimir-todorov-bapk-tavanat-na-novite-obezshteteniya-pri-katastrofi-e-10-mln-lv.html", "text": "Таванът на новите обезщетения при катастрофи е 10 млн. лв. и всъщност тук е ключовият момент, че тази методика задължително трябва да бъде разписана, че има препоръчителен характер, тоест съдът няма как да се съобрази с нея. Това каза в интервю за  Агенция „Фокус“  председателят на Управителния съвет на Българската асоциация на пострадалите при катастрофи Владимир Тодоров за катастрофите от началото на година и как да внимаваме на пътя. Той коментира още, че тази нова система е чакана много дълго време – поне 10 години. „Тя е изработена за кратки срокове и разделя обезщетенията на неимуществени вреди и на пропуснати ползи. Това е новото, което се въвежда за първи път, тоест въвежда се принципът, че колкото по-високи доходи е имал загиналият човек, колкото по-богат е бил, толкова по-високо обезщетение ще получат неговите наследници“, поясни Тодоров. По думите му, 10 млн. лв. е най-високата граница за обезщетения според европейските директиви, а иначе парите са по-малко. „От това, което се предлага като цифри, обезщетенията са около 50 000 – 60 000 лева за смъртен случай, което е далече от съдебната практика“, поясни той. Владимир Тодоров каза още, че вариантът на методиката не е окончателен, но се очаква до края на годината да бъде официален. „По закон трябва на 7 декември да бъде изработена наредбата“, заяви той.   \r\nНадежда ИВАНОВА \r\n Пълния текст на интервюто четете в „Мнение”", "date": "2019.08.14", "title": "Владимир Тодоров, БАПК: Таванът на новите обезщетения при катастрофи е 10 млн. лв."}
{"url": "http://www.focus-news.net/news/2019/08/14/2689511/varna-ribarsko-korabche-na-prirodozashtitna-organizatsiya-akostira-v-morskata-gradina-navrah-praznika-na-grada.html", "text": "Рибарско корабче, плавало някога по Дунав, а днес оборудвано с образователни игри и екрани с тематични видеа, ще гостува във Варна. То е част от инициативата на природозащитната организация WWF за опазване на живота в океана и поминъка на хората, разчитащи на риболова. Корабчето, което е част от мащабна европейска кампания, ще „акостира“ до Аквариума в Морската градина навръх празника на Варна – 15 август. Това съобщават от  организацията . По информация на организаторите, на 17-ти и 18-ти август екипът ще се присъедини към „Фестивала на хвърчилата“ на Аспаруховия плаж. Посетителите ще получат на място и първия по рода си наръчник за устойчива консумация на морска храна – Рибен буквар 2.0, издаден от WWF.", "date": "2019.08.14", "title": "Варна: Рибарско корабче на природозащитна организация „акостира“ в Морската градина навръх празника на града"}
{"url": "http://www.focus-news.net/news/2019/08/14/2689515/sport-paris-united-barselona-predstavya-neymar-v-petak.html", "text": "Най-скъпият футболист в историята на футбола Неймар ще мине медицинските прегледи в Барселона в петък и още тогава може да бъде представен на медиите, съобщава Paris United. \r\nКаталунците водят тежки преговори с Пари Сен Жермен за бившия си футболист и почти сигурно ще си го върнат още тази седмица. Те отказват да платят повече от 100 милиона евро, което е техният лимит. Затова предлагат като част от сделката най-скъпата си покупка Филипе Коутиньо. \r\nТака началото на втория период на Неймар в Барселона е на път да съвпадне със старта на сезона в Ла Лига, когато шампионите гостуват на Атлетик Билбао в петък.", "date": "2019.08.14", "title": "Спорт: Paris United: Барселона представя Неймар в петък"}
{"url": "http://www.focus-news.net/news/2019/08/14/2689518/nimh-ekstremalen-indeks-za-pozharoopasnost-e-v-sila-za-8-oblasti-na-stranata-za-15-avgust.html", "text": "Екстремален индекс за пожароопасност е в сила за 8 области на страната за 15 август. Това сочи справка на сайта на  Националния институт по метеорология и хидрология (НИМХ) . Екстремалният индекс ще важи за областите Плевен, Велико Търново, Ловеч, Благоевград, Пловдив, Пазарджик, Ямбол и Хасково. Екстремалният индекс означава, че са възможни бързо разпространяващи се много силни пожари с въвличане на дървесните корони.", "date": "2019.08.14", "title": "НИМХ: Екстремален индекс за пожароопасност е в сила за 8 области на страната за 15 август"}
{"url": "http://www.focus-news.net/news/2019/08/14/2689517/makfaks-makedoniya-v-reditsa-harvatski-gradove-vavedoha-globi-za-prostirane-na-drehi-na-otkrito.html", "text": "Пула стана последният от поредица градове в Хърватия, в който бе въведена забрана за простиране и сушене на дрехи на открито, предава македонската информационна агенция  „Макфакс“ . Глобите варират между 34 и 68 евро.  \r\nСъщата забрана влезе в сила в Риека, както и на островите Шолта и Млет. Така жителите им вече няма да могат да използват хубавото време, за да изсушат прането си. Отбелязва се, че решението на градските власти е „разстроило“ жителите на Пула, които гледат на този начин на сушене на дрехи като на традиция. \r\n \r\n Тереза Герова", "date": "2019.08.14", "title": "„Макфакс“ (Македония): В редица хърватски градове въведоха глоби за простиране на дрехи на открито"}
{"url": "http://www.focus-news.net/news/2019/08/14/2689513/pusnaha-za-dvizhenie-uchastak-ot-hemus-sled-devnya-obzor.html", "text": "Пуснаха за движение участък от „Хемус“ след Девня. Новината съобщи  заместник-министърът на регионалното развитие Николай Нанков  пред журналисти в Шумен. По думите му остават 6 км, които са за фрезоване и асфалтиране. Заместник-министърът посочи, че е приключила едната част от участъка между Шумен и Варна, която е във Варненска област. „Вчера приключи, беше сложена маркировка. Малка част от магистралата в този участък, остана неремонтирана. Видяхте последните години колко работа се свърши. Имаме известни бележки към колегите от АПИ. В летния сезон не е редно да се извършват ремонтни дейности, защото създават затруднения за почиващите. След 15 септември отново“, коментира зам.-министърът. Нанков бе част от инспекция на  премиера Бойко Борисов  на друг участък от „Хемус“. Министър-председателят инспектира новостроящия се участък от автомагистрала „Хемус“ между Буховци и п.в. „Белокопитово“. По трасето в участък от около 1 км завършват предварителни археологически проучвания под ръководството на гл. ас. д-р Андрей Аладжов. Участъкът между пътните възли „Буховци“ и „Белокопитово“ на автомагистрала „Хемус“ е 16.32 км и трябва да е готов през 2021 г. Първата копка беше направена точно преди година - на 16 август 2018 г. В изходната част на трасето има два обекта с археологически разкопки, по които работят специалистите от Националния археологически институт с музей при БАН. Те проучват фрагменти от 5000 години преди новата ера (ранния халколит и ранножелязната епоха). Според анализа на експертите единият обект се нуждае от по-подробно изследване, което ще продължи около два месеца. „Благодаря на археолозите. Имаме перфектни отношения и добър синхрон“, заяви министър-председателят Бойко Борисов. Той добави, че поисканото от археолозите удължение на срока с два месеца ще бъде уважено. „Хем строим, хем разкриваме красотите“, каза още премиерът, разглеждайки разкопките на разкрито древно селище. На обекта работят близо 100 души – работници, археолози и геодезисти. Общата дължина на АМ „Хемус“ е около 420 км. В експлоатация са участъците от София до Ябланица и от с. Белокопитово до Варна с дължина близо 170 км. Довършването на „Хемус“ е сред основните приоритети на правителството и се планира тя да е готова от София до Варна през 2023 г. \r\nПреди това  премиерът Бойко Борисов  бе и в Търговище. „Поели сме ангажимент и ще помогнем на Община Търговище да се реновира пътната инфраструктура до завода на „Тракия Глас България ЕАД“,  заяви министър-председателят Бойко Борисов. В Търговище Борисов посети днес част от производствените мощност на един от най-големите инвеститори не само в Търговище, но и в България. „Извеждащият път от предприятието е изключително важен, тъй като по него ежедневно преминават ТИР-овете, изнасящи стока. „Ще вземем решение и ще окажем подкрепа\", заяви министър-председателят Борисов. Общо три са производствата на инвеститора, които функционират – за плоско стъкло, за домакинско стъкло и за автомобилни стъкла. Около 2500 души са заети в основното производство, а заедно със съпътстващите производства и предприятия, работните места, създадени от инвеститора, са близо 5000.  \r\n Кметът на Търговище Дарин Димитров  отбеляза, че наличието на такова голямо производство оказва благоприятно влияние за развитието на Търговище. Населението се увеличава, хората живеят с добър стандарт, отбеляза кметът и добави, че няма безработица.", "date": "2019.08.14", "title": "Пуснаха за движение участък от „Хемус“ след Девня (ОБЗОР)"}
{"url": "http://www.focus-news.net/news/2019/08/14/2689508/kathimerini-pozharat-na-ostrov-evbeya-v-atina-e-otchetena-e-zavishena-kontsentratsiya-na-vredni-chastitsi-vav-vazduha.html", "text": "Бушуващият пожар на разположения северно от гръцката столица остров Евбея доведе до увеличаване на концентрацията на вредни частици във въздуха в Атина, съобщава електронното издание на вестник  Kathimerini , като се позовава на директора на Института за изследвания на околната среда и устойчивото развитие Никос Михалопулос.  \r\nСъгласно думите му, спрямо в деня на избухването на пожара, ситуацията към настоящия момент е „много по-добра. Има ясно подобрение. Нивата са понижени с около 50%“. Но Михалопулос добави, че вредните микрочастици във въздуха остават сравнително високи. Преди да започне пожарът на Евбея, концентрациите са били 15-20 мг/куб.м, но тези стойности са се увеличи до 80-90 мг/куб.м във вторник. \r\n„Днес нивата са ясно по-ниски, 30-40 мг/куб.м. Нивата във вторник бяха четири до пет пъти по-високи от обичайните август, сега са два пъти по-високи\". \r\n  \r\n Тереза Герова", "date": "2019.08.14", "title": "Kathimerini: Пожарът на остров Евбея – в Атина е отчетена е завишена концентрация на вредни частици във въздуха"}
{"url": "http://www.focus-news.net/news/2019/08/14/2689534/tass-poveche-ot-107-hilyadi-dushi-se-obyaviha-za-preimenuvane-na-ulitsata-na-trump-tower-v-chest-na-obama.html", "text": "Повече от 107,7 хиляди души са подписали петиция с предложение да се преименува участъкът от Пето авеню в Ню Йорк, където се намира небостъргачът Trump Tower, на авеню Барак Обама. Това показва в сряда броячът на сайта на привържениците на инициативата moveon.org, предава  ТАСС . \r\nТе предлагат да се присвои името на 44-ия американски президент на участъка на Пето авеню между 56-та и 57-а улици. Именно на това място е разположена кулата на Тръмп, където се намира седалището на групата на компаниите на държавния глава Trump Organisation и където се намираше предизборният му щаб през 2016 г. \r\nПредложението е оправдано от факта, че тази година участък от пътя в югозападната част на Лос Анджелис е кръстен на Обама. „Изискваме кметът на Ню Йорк и Общинския съвет да направят същото и да преименуват Пето авеню в чест на бившия президент, чиито многобройни постижения включват спасяването на народа ни от Великата депресия, два президентски мандата без нито един скандал и елиминиране на Осама бин Ладен, вдъхновител на терористичните атаки от 11 септември, довели до смъртта на повече от 3 хиляди нюйоркчани“, се казва в петицията. \r\nНеин автор е Елизабет Ровин, която признава, че по този начин иска да раздразни Доналд Тръмп, който не се уморява да критикува остро недостатъците и пропуските на администрацията на Обама. „Чух шега на комик за това как Тръмп ще бъде бесен, ако тя [част от Пето авеню] е кръстена на Обама. И си помислих, защо не“, каза жената пред списание Newsweek. \r\nРоуин си постави нова цел в сряда - да доведе броя на подписите в петицията до 125 хил. Както обяснява телевизионната компания ABC, тази идея е обречена. Според правилата на Ню Йорк, градските улици и площади получават името само на хора, починали поне две години преди заявлението. \r\n \r\n \r\nПревод и редакция:", "date": "2019.08.14", "title": "ТАСС: Повече от 107 хиляди души се обявиха за преименуване на улицата на Trump Tower в чест на Обама"}
{"url": "http://www.focus-news.net/news/2019/08/14/2689514/ria-novosti-nato-opredeli-manevrite-na-su-27-pri-intsidenta-sas-samoleta-shoygu-kato-opasni.html", "text": "НАТО заяви, че един от руските изтребители, ескортиращи самолета на министъра на отбраната Сергей Шойгу над Балтийско море, е направил „опасна маневра\", предава  РИА Новости . \r\nПо-рано през деня Алиансът разпространи коментар, в който се казва, че „руски самолет Ту-214, придружен от два руски изтребителя Су-27, е прихванат над Балтийско море близо до въздушното пространство на НАТО на 13 август\". \r\nОтбелязва се, че пътническият самолет е имал валиден полетен план, но такъв не е бил наличен за двата придружаващи Су-27. „Транспондерите им бяха изключени и те не отговориха на службите за контрол на въздушното движение\", заявиха от НАТО \r\nСпоред говорителят на Алианса Оана Лунгеску, „в съответствие с нормалната практика\", два изтребителя от мисията на въздушния патрул са изпратени за визуална идентификация на машините. „Наблюдаваха самолетите на безопасно разстояние, но един от руските изтребители извърши опасна маневра и пресече пътя на един от изтребителите на НАТО\", заключи Лунгеску. \r\n \r\n Тереза Герова", "date": "2019.08.14", "title": "РИА Новости: НАТО определи маневрите на Су-27 при инцидента със самолета Шойгу като „опасни\""}
{"url": "http://www.focus-news.net/news/2019/08/14/2689535/sport-del-potro-propuska-i-us-open.html", "text": "Финалистът от миналата година и шампион в турнира от 2009 година Хуан Мартин Дел Потро няма да вземе участие на US Open. Аржентинецът все още се възстановява от операцията на дясното коляно, която претърпя през юни и не е готов да излезе на корта. Организаторите на турнира в Ню Йорк обявиха, че на мястото на Дел Потро в основната схема ще влезе 26-годишният американец Денис Кудла, който по-рано през седмицата получи „уайлд кард“. \r\nОткритото първенство по тенис на САЩ започва на 26-ти август.", "date": "2019.08.14", "title": "Спорт: Дел Потро пропуска и US Open"}
{"url": "http://www.focus-news.net/news/2019/08/14/2689536/a1-on-makedoniya-tomor-morina-se-varna-v-kosovo.html", "text": "Бившият боец от Армията за освобождение на Косово Томор Морина се е върнал в Косово след излизането си от ареста, предава македонският портал  „А1 Он“ . \r\nКосовското електронно издание Коха.нет публикува видео и информация, че Морина е влязъл в Косово около 19 часа през ГКПП Блаце. Според медията, Морина не е пожелал да даде изявление пред представителите на пресата, докато членове на неговото семейство са казали, че той е в добро здравословно състояние и е получил добро отношение от властите в Македония. \r\nПреди това неговият адвокат Насер Рауфи заяви, че след излизането си от затвора Морина е заминал за Прищина с косовски паспорт. Той притежава и британски международен паспорт, който обаче му бе отнет от съда в Скопие. \r\nНаказателният съд, който се произнесе по искането на Сърбия чрез Интерпол, постанови, че условията за екстрадицията му не са изпълнени, което беше потвърдено и от Върховния съд. \r\nТомор Морина бе задържан на граничния пункт Блаце на 24 юли при влизането си от Косово в Северна Македония. \r\n \r\nПревод и редакция:", "date": "2019.08.14", "title": "„А1 Он“ (Македония): Томор Морина се върна в Косово"}
{"url": "http://www.focus-news.net/news/2019/08/14/2689537/b92-sarbiya-sarbiya-kupuva-boyni-dronove.html", "text": "Не се знае кога точно Сърбия ще купи шест безпилотни летателни апарата (БПЛА), но се знае, че два от тях ще бъдат оборудвани с въоръжения, предава белградската медия  „Б92“ . \r\nАко това съобщение се окаже истина, сръбската армия ще получи най-продавания дрон Yilong 2, известен още като „Инг лонг“ и „птеродактил 2“, пише сръбското издание Blic. \r\nМиналата година президентът Александър Вучич също потвърди, че Сърбия възнамерява да закупи тези дронове от Китай при посещението си в страната. \r\nТогава сръбската делегация посети две китайски компании – AVIC и CATIC, които, освен другото, произвеждат БПЛА. \r\n„За някои от тези дронове са разработени голям брой бойни средства, като водни бомби, бомби за унищожаване на жива сила, противотанкови ракети, управляеми ракети“, заяви военният експерт Петър Войинович. \r\n  \r\nПревод и редакция:", "date": "2019.08.14", "title": "„Б92“ (Сърбия): Сърбия купува бойни дронове"}
{"url": "http://www.focus-news.net/news/2019/08/14/2689512/ana-mpa-gartsiya-gartsiya-tryabva-da-obmisli-zalesyavaneto-s-ustoychivi-na-pozhar-rasteniya-predupredi-ekspert.html", "text": "На фона на новата поредица от опустошителни пожари в южната ни съседка, експерт предупреди, че Атина трябва да прилага своята национална политика по отношение на горите по отношение на смесените дървесни растения, като обмисли засаждането на видове, които са устойчиви на огън, предава държавната информационна агенция на Гърция  ANA-MPA . \r\n„Ние сме средиземноморска страна и родните ни горски видове са податливи на огън видове\", коментира специалистът по горите и лесовъд на Килкис Йоргос Вурцас, като добави, че естествените пожари помагат на горите да се регенерират. „Това е част от естествения жизнен цикъл, някои видове бор в един момент ще изгорят. Това е от полза за повторно израстване, с възраждане след изгарянето им - това е свързано със самостоятелно генериращи дървета\", обясни лесовъдът, но добави, че колкото и да е трудно, Гърция трябва да внася „широколистни дървета, които устояват на пожари, ограничават ги и помагат за предотвратяването им“. \r\nИзготвената Национална стратегия за горите отчита тези фактори, отбеляза той, но предупреди, че „ако няма достатъчно финансиране, тя не може да бъде продължена“. Стратегията трябва да бъде подробна и последователна, настоя той. \r\nВурцас каза още, че въпреки схващането на обществеността, че Гърция губи горските земи, „ако човек погледне мозайката на горите в Гърция, какви са били преди 20 до 30 години и как изглеждат днес, ще забележи, че нашите гори се разширяват, въпреки факта, че някои от изгарят\". \r\nОбяснението, което той предлага, е, че „основният проблем в нашите планински и полупланински гори е, че има много добре развита фауна и много хора, които използват дърветата като гориво. (...) След като тези фактори са елиминирани, виждаме много запазени гори“.  \r\nОбщественото мнение обаче се обърна след трагедията в Мати от миналото лято, а настояванията са за създаването на специални зони, в които дърветата да се изсичат.  \r\n \r\n Тереза Герова", "date": "2019.08.14", "title": "ANA-MPA (Гърция): Гърция трябва да обмисли залесяването с устойчиви на пожар растения, предупреди експерт"}
{"url": "http://www.focus-news.net/news/2019/08/14/2689516/reuters-turski-dronove-veche-operirat-v-severna-siriya.html", "text": "Турски безпилотни летателни апарати (БпЛА) са започнали да изпълняват операция в Северна Сирия, където по-рано Вашингтон и Анкара се договориха за създаването на зона за сигурност, предава  Reuters , като се позовава на съобщение от Министерството на отбраната в съседната ни страна.  \r\nМиналата седмица двете държави се споразумяйа да създадат център за съвместни операции в региона. Не бяха разпространени конкретни подробности, като например размера на зоната и командната структура на съвместните патрули, които ще се провеждат там. \r\nВ началото на седмицата в южната турска провинция Шанлъурфа пристигна шестчленна американска делегация, която се включи в подготовката на създаването на съвместния оперативен център. В разпространеното от МО в Анкара изявление се подчертава, че работата там продължава. В текста се допълва, че турските дронове са започнали да извършват операции в района, където ще бъде създадена зоната за сигурност, без да привежда допълнителна информация. \r\n \r\n . \r\n \r\n Тереза Герова", "date": "2019.08.14", "title": "Reuters: Турски дронове вече оперират в Северна Сирия"}
