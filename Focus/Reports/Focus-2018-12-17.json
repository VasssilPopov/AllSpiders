{"url": "http://www.focus-news.net/news/2018/12/17/2602939/afp-sblasatsi-izbuhnaha-v-hodeyda.html", "text": "Сблъсъци избухнаха в Йемен само няколко минути след влизането в сила на споразумението за прекратяване на огъня в град Ходейда, предава  AFP . \r\nПредставител на правителството  заяви, че спорадичните сблъсъци в източната част на пристанищния град продължават въпреки споразумението за примирие, което трябваше да бъде изпълнено в полунощ местно време. Превод и редакция : Калоян Пенков", "date": "2018.12.17", "title": "AFP: Сблъсъци избухнаха в Ходейда"}
{"url": "http://www.focus-news.net/news/2018/12/17/2602905/krasen-stanchev-s-izgrazhdaneto-na-prodalzhenieto-na-turski-potok-e-vazmozhna-zaguba-na-gazoprenosnata-mrezha-i-na-beh.html", "text": "С изграждането на продължението на „Турски поток“ е възможна загуба на газопреносната мрежа и на БЕХ – с неговите дружества „Булгаргаз“, „Булгартрансгаз“, НЕК, и водните централи. Това каза за обзора на деня на  Радио „Фокус“  „Това е България“ Красен Станчев, основател на Института за пазарна икономика и преподавател в Софийския университет „Свети Климент Охридски“. Той поясни, че  това ще се случи, защото „Булгартрансгаз “ обявява търг за строителни и други услуги, без да е тестван пазарно моделът на проекта. Според него този проект не може да бъде печеливш. За Станчев основният проблем е, че активите на „Булгартрансгаз“ са около 300 млн. лв., докато за реализацията на проекта от дружеството ще трябва да платят услуги между 2,5 и 3 млрд. лева. Това означава, че вероятно някой друг ще финансира: бюджетът или инвеститорът, респективно доставчика „Газпром“. Това ще доведе до фалита на „Булгартрансгаз“ и БЕХ, прогнозира икономистът. „Онова, което се случва, е да не се използва съществуващата инфраструктура, от Турция към Европа, която минава и през Южна България“, а да се построи от Турция нова тръба до Варна и да се използва северната тръба, която беше замислена като Южен поток от „Газпром“. Това означава, че количествата, които ще бъдат договорени с „Газпром“ независимо от това дали ще бъдат доставяни или не, ще запушат тази северна тръба и тя няма да може да бъде използвана от доставчици, хора и компании, които добиват газ в Румъния и в българската акватория на Черно море“ обясни той. Красен Станчев допълни, че доставката на газ от алтернативите на „Газпром“ се оскъпяват така, че да не могат да бъдат ползвани. Това ще доведе до ново дело за господстващо положение на „Газпром“ в България.  Що се отнася до газовата борса, тя е за заблуда на общественото мнение, добави анализаторът и обясни, че е възможна търговия с газ тогава, когато такъв съществува. До момента всички български проучвания са или блокирани, или отложени.", "date": "2018.12.17", "title": "Красен Станчев: С изграждането на продължението на „Турски поток“ е възможна загуба на газопреносната мрежа и на БЕХ"}
{"url": "http://www.focus-news.net/news/2018/12/17/2602911/veliko-tarnovo-spetsialisti-ot-tarnovskata-bolnitsa-prizovavat-da-kravodaryavame-predi-praznitsite.html", "text": "В навечерието на Коледа и Нова година, екипът на Отделението по транфузионна хематология при МОБАЛ „Д-р Стефан Черкезов“, отправя призив към всеки, който има възможност, да дари кръв. Нужда има от всички кръвни групи. Това съобщават за  Радио „Фокус“  – Велико Търново  от лечебното заведение. От там припомнят, че в дните около празниците, натовареността в отделенията е изключително голяма, за това и необходимостта от кръв се увеличава, а кръвният център в МОБАЛ „Д-р Стефан Черкезов“ снабдява с кръв всички болници и отделения в областта. Увеличеният брой кръводарители ще помогне за поддържането на резервите, което е изключително важно за навременното осигуряване на кръв за спешно нуждаещите се. \r\nЛекарите напомнят, че кръводарител може да бъде всеки клинично здрав човек, навършил 18 години. Кръвният център в областната болница работи всеки делничен ден от 8 до 13 часа. Всеки решил да дари, трябва да не приема лекарства в момента и предварително да се е нахранил добре. \r\nЛуиза ТРАНЧЕВА", "date": "2018.12.17", "title": "Велико Търново: Специалисти от търновската болница призовават да кръводаряваме преди празниците"}
{"url": "http://www.focus-news.net/news/2018/12/17/2602908/kyustendil-39-dushi-sa-se-izsledvali-za-hiv-v-ramkite-na-organiziranata-anti-spin-kampaniya-v-dupnitsa.html", "text": "39 души са се изследвали за ХИВ в рамките на организираната анти – СПИН кампания в Дупница. Това съобщиха за  Радио „Фокус” – Кюстендил  от Ротаракт – Дупница. В кампанията са участвали млади доброволци от Български червен кръст – Кюстендил, както и експерти от Регионална здравна инспекция и от Община Дупница. В рамките на три часа на площад „Свобода” десетки хора са се запознали коварното заболяване и възможностите за заразяване. 39 жители на общината са се възползвали от предоставения безплатно за тази кампания бърз, анонимен тест за ХИВ/СПИН. Над 100 души са получили информационни материали. \r\nВенцеслав ИЛЧЕВ", "date": "2018.12.17", "title": "Кюстендил: 39 души са се изследвали за ХИВ в рамките на организираната анти – СПИН кампания в Дупница"}
{"url": "http://www.focus-news.net/news/2018/12/17/2602907/afp-afganistanski-talibani-se-sreshtnaha-s-predstaviteli-na-sasht-i-pakistan.html", "text": "Афганистанските талибани обявиха, че техни пратеници са се срещнали с представители на САЩ и Пакистан в Обединените Арабски Емирства, предава  AFP . \r\nГоворител на талибаните заяви, че групата е имала среща с представители от Саудитска Арабия и ОАЕ, но не и с афганистанското правителство.  Превод и редакция : Калоян Пенков", "date": "2018.12.17", "title": "AFP: Афганистански талибани се срещнаха с представители на САЩ и Пакистан"}
{"url": "http://www.focus-news.net/news/2018/12/17/2602906/ministar-neno-dimov-i-kmetat-na-blagoevgrad-atanas-kambitov-podpisaha-dogovor-za-bezvazmezdna-finansova-pomosht-za-izgrazhdane-na-anaerobna-instalatsiya.html", "text": "Договор за безвъзмездна финансова помощ, на стойност над 36 млн. лева, бе подписан между кмета на Благоевград д-р Атанас Камбитов и министъра на околната среда и водите Нено Димов. Това съобщиха от пресцентъра на  Община Благоевград.  Финансовият ресурс е предназначен за изграждане на анаеробна инсталация за разделно събрани биоразградими отпадъци. Договорът бе подписан на официална церемония в София, като документът беше парафиран от кметовете и на останалите четири общини, които ще ползват депото в Благоевград -  Симитли, Рила, Кочериново и Бобошево. \r\nС реализиране на проекта ще бъде намалено количеството на депонираните отпадъци и ще бъде насърчено тяхното рециклиране и оползотворяване. Биоразградимите отпадъци ще бъдат обработвани и третирани по безопасен за околната среда начин, което ще допринесе за изпълнение и постигане на националните цели, заложени в действащото законодателство. \r\nИзграждането на анаеробната инсталация за разделно събрани биоразградими отпадъци е от изключителна екологична значимост за регион Благоевград, включващ общините Благоевград, Симитли, Рила, Кочериново и Бобошево. \r\nПо време на церемонията бяха представени постигнатите резултати по ОПОС на национално ниво. Бяха начертани и предстоящи действия през новия програмен период. \r\nБлагодарение на Министерство на околната среда и водите и Оперативна програма „Околна среда“ 2014-2020 г. общините, в това число и петте общини – Благоевград, Симитли, Рила, Кочериново и Бобошево, получиха възможност да реализират проекти в областта на управлението на отпадъците.", "date": "2018.12.17", "title": "Министър Нено Димов и кметът на Благоевград Атанас Камбитов подписаха договор за безвъзмездна финансова помощ за изграждане на анаеробна инсталация"}
{"url": "http://www.focus-news.net/news/2018/12/17/2602913/plovdiv-chast-ot-ul-dame-gruev-se-zatvarya-za-avarien-vik-remont-avtobus-37-promenya-marshruta-si.html", "text": "Поради авариен ремонт на магистрален водопровод  ул. „Даме Груев”, в участъка   между  ул. „Иван Гарванов“ и ул. „Братя Бъкстон“, се затваря за движение на моторни превозни средства утре – 18 декември (вторник), в интервала от  09.30 ч. до 17.00 ч. Това съобщиха за  Радио „Фокус“- Пловдив  от ОП „Организация и контрол на транспорта“. Променя се и маршрутът  на автобусите по линия  №37 от вътрешноградския транспорт.", "date": "2018.12.17", "title": "Пловдив: Част от ул. „Даме Груев“ се затваря за авариен ВиК ремонт, автобус 37 променя маршрута си"}
{"url": "http://www.focus-news.net/news/2018/12/17/2602915/petar-yankov-bdzp-burgas-v-momenta-v-mestnostta-poda-mogat-da-badat-nablyudavani-okolo-200-300-kadroglavi-pelikani.html", "text": "В момента в местността \"Пода\" могат да бъдат наблюдавани около 200-300 къдроглави пеликани. Това каза за  Радио „Фокус“ – Бургас  Петър Янков, експерт от Българско дружество за защита на птиците в Природозащитен център “Пода”. По думите му допреди 15-20 години тези птици са били прелетни, но след този период те вече могат да бъдат наблюдавани в местността и през зимния сезон. „Основната част от птиците, които зимуват тук са дивите гъски и дивите патици. Вече са пристигнали в Бургас голямата белочела гъска и червеногушата гъска. Втората е една от най-редките и най-силно застрашени от изчезване птици на земята. Около 200 екземпляра бяха преброени вчера. Освен тях, Бургас се оказа топлият юг и за лебедите. Те са три вида и всички се срещат в защитената местност „Пода“. Това са немият лебед, тундровият и пойният лебед. Последните два вида пристигат от най-северните части на Европа. Това са основните видове птици, които увеличават числеността си през този сезон“, отбеляза Янков. \r\nМария ПОПЧЕВА", "date": "2018.12.17", "title": "Петър Янков, БДЗП-Бургас: В момента в местността \"Пода\" могат да бъдат наблюдавани около 200-300 къдроглави пеликани"}
{"url": "http://www.focus-news.net/news/2018/12/17/2602909/pp-abv-nastoyava-balgariya-vednaga-da-se-iztegli-ot-uchastie-v-izgrazhdaneto-na-chastniya-terminal-za-vtechnen-gaz-kray-aleksandrupolis-obzor.html", "text": "При проведеното преди седмица  гласуване в ЕП по т.79, относно сътрудничеството в областта на енергетиката, стана ясно, че българските евродепутати  се отказват от стратегическата роля на България за опазване на енергийната сигурност на Европа. С тази резолюция държавата ни, която е от ключово значение за енергийната стабилност на региона, е заменена с Украйна. Това заяви по време на пресконференция председателят на АБВ Румен Петков. „Предателите от българска страна сме ги посочили поименно. Евродепутатите ни от либералите  - всички гласували със „за“. Групата на ГЕРБ плюс Светослав Малинов – всички гласували „за“. Много интересно е безгръбначното гласуване на нашите депутати от БСП – ПЕС. Двама са се въздържали, а титаните на българския патриотизъм  Станишев и Пирински са блеснали с отсъствието си от залата  по време на вота“, посочи Петков. Според него това гласуване е насочено срещу „Северен поток“, което  ще постави страната ни в невъзможност да получи подкрепа за осъществяването на проект за пряка доставка на газ от Русия. \r\nПетков алармира и за променената за пореден път от парламента Енергийна стратегия на България, с което се предвижда 20 процентово участие на страната ни в изграждането на  терминал за втечнен природен газ до Александруполис. Той посочи, че съоръжението е частно и лишено от всякаква перспектива, особено предвид ограничените му възможности и обвързващите клаузи на договора.  По-думите му Гърция  разполага с друг огромен държавен терминал, предлагащ изключително добри условия. „По същество в момента българската държава тръгва да финансира \"Капелузос груп\" и това трябва да спре веднага. В случая парите на всички български данъкоплатци няма да отидат за енергийна сигурност, а за финансирането на едно частно съоръжение в Гърция. Това е обличане на корупционни практики в парламентарни решения“, посочи той и допълни, че по този начин, в разрез с всички пазарни и икономически принципи НС задължава правителството и „Булгартрансгаз“ да участва в губещото начинание.  \r\nВ заключение председателят на АБВ посочи, че хората в България и Европа се чувстват несигурни, което е една от причините за сериозните протести. „Тази несигурност идва от системните конфликти, които се инициират от САЩ. Търговска им война с Китай. Техен военен кораб в Черно море. Мачкане на ООН, включително и чрез обявяването, че Съединените щати няма да участват в екологичните споразумения, които бяха гласувани от 200 държави. Системна агресия спрямо Русия и то без никакви аргументи. Като се започне от случая „Скрипал“, където няма грам доказателства. Още повече, че това се случва на фона на бруталното убийство на журналиста Хашоги, където е ясно кой е отговорен, но въпреки това президента Тръмп заявява, че това не е повод да се накърняват търговските взаимоотношения с извършителите. Стигаме и до най-бруталния за нас българите случай на американска намеса за последните няколко месеца. Косово обявява намерение да сформира своя армия, което е в противоречие с всички предварително договорености за признаването му, включително и от България. Въпреки това Съединените щати немедлено подкрепят Косово с ясното съзнание, че това може да предизвика война на Балканския полуостров. Преди време американците тръгнаха и с Арабската пролет и ни доставиха 10 милиона емигранти“, заяви Румен Петков. Според него е абсолютно  недопустима и намесата на САЩ в  православието, като уточни, че по-конкретно става въпрос за подкрепата им за създаването на Автокефална църква на Украйна.  \r\nЗам.-председателят на АБВ Любомира Ганчева заяви, че отминаващата 2018 е завършекът на една тенденция от последните десетилетия, България да изпада във все по-сериозна управленска и социална криза. По думите ѝ държавата абдикира от своите ключови задължения и пропада все повече. Според нея страната се намира в пълен икономически застой и безпътица, здравеопазването е в критично състояние, както и социалните и образователни системи. Тя допълни, че всеки ден се обезлюдяват български села, които са оставени на произвола, а защитата на българските граждани е поверена в частни ръце с откритото признание, че държавата не може да се справи с проблеми като битовата престъпност и корупцията. В заключение Любомира Ганчева посочи, че Битката за възстановяване на държавността в България минава задължително през обръщане към позабравените принципи на солидарността, социалната справедливост и родолюбието.  \r\nПредседателят на АБВ-Младежи Пламена Заячка коментира, че страната ни става жертва на двойни стандарти в ЕС заради начина, по който се води външната ни политика. Според нея един от най-явните примери е Шенген. Тя заяви, че досега всички приети в зоната държави са го сторили, след като са покрили единствено техническите изисквания за това. Според Заячка България е жертва на двойни стандарти в Обединена Европа и по отношение на енергийния си сектор. Тя бе категорична, че е недопустимо в ЕС да се говори упорито, че „Северен поток“ е икономика, а в същото време да се твърди, че „Южен поток“ е бил зависимост на Българи от Русия. „Наблюдаваме и други такива недопустими сравнения. Унгария например също строи ядрени реактори, но пак се твърди, че там това е икономика, а нашата централа в Белене необосновано се определя като зависимост. Ето и последния пример с „Турски поток“. Премиерът на Гърция замина за Москва за да си защитава интересите на държавата си. Очевидно за него това е икономика, а за нас това се определя като зависимост, включително и то от зам.-държавния секретар на САЩ, който беше на посещение в страната ни“, коментира тя и добави, че ЕС проявява сериозни двойни стандарти и по отношение на организирането на националните референдуми в различните държави членки.", "date": "2018.12.17", "title": "ПП АБВ настоява България веднага да се изтегли от участие в изграждането на частния терминал за втечнен газ край Александруполис (ОБЗОР)"}
{"url": "http://www.focus-news.net/news/2018/12/17/2602917/veneta-ifandieva-pchelar-80-90-ot-pchelniya-med-v-balgariya-e-ukrainski-i-kitayski.html", "text": "80-90% от пчелния мед в България е украински и китайски. Това каза за  Радио „Фокус“ – Пирин  Венета Ифандиева, координатор на Югозападна България по пчеларство и член на Управителния съвет на асоциацията „Обединени пчелари“. По думите й затова има органи, които спират вноса на тези огромни количества мед, който не е по състав като нашия. „Доказано е, че медът в Благоевградска област е квас за други медове“, посочи пчеларят. Тя допълни, че най-правилно е, когато се изважда мед, да се отиде на място и да се закупи още преди да е напълнен в буркани. „Качественият мед в този сезон е кристализирал, но трябва е мек. Ако е течен, на салфетка се капват няколко капки и след 10 минути ако има голям кръг, това показва, че в него има голямо съдържание на вода“, посочи Венета Ифандиева. Тя уточни, че течният мед е необходимо да образува круша при обръщане, но най-точният метод за доказване на веществата в него си остава лабораторният.   Венета Ифандиева каза, че една от трудностите при пчеларството е, че от едно пчелно семейство може да се извадят 20 кг мед, но от друго може да не се извадят изобщо. „За да може човек да се изхранва от този занаят, е необходимо да има поне 100-150 пчелни семейства. Затова младите пчелари взимат за хоби няколко пчелни семейства и професионалните им интереси са насочени в друга област“, коментира пчеларят. \r\nДенис НИКИФОРОВ", "date": "2018.12.17", "title": "Венета Ифандиева, пчелар: 80-90% от пчелния мед в България е украински и китайски"}
{"url": "http://www.focus-news.net/news/2018/12/17/2602914/svetoslav-malinov-evrodeputat-balgarskoto-pravitelstvo-izpusna-momenta-da-zashtiti-prevozvachite-si-po-vreme-na-evropredsedatelstvoto-no-bitkata-ne-e-priklyuchila.html", "text": "Българското правителство изпусна момента да защити превозвачите си, но битката не е приключила. Това каза в обзорното предаване „Това е България“ на  Радио „Фокус“  евродепутатът от партия “Демократи за силна България”/ЕНП Светослав Малинов във връзка с предстоящото гласуване на новите мерки от първия пакет \"Мобилност\" в Европейския парламент. „Съпротивата срещу пакет „Мобилност“ и опитът той да бъде затворен по най-добрия начин трябваше да бъде наш приоритет. Това е пропусната възможност на българското европредседателство. Тогава трябваше да бъдем свръхактивни и да направим всичко възможно, за да защитим превозвачите. Тогава не го направихме, а се концентрирахме върху други теми като Западните Балкани. Това не е лошо. Но докато от едното произтичат бъдещи въображаеми ползи, от неуспеха в защитата на нашите превозвачи произтичат директни вреди и то върху реални хора“ обясни той. Според Светослав Малинов съпротивата срещу пакет „Мобилност“ трябва да започне с обхващане на евродепутатите, които нямат позиция по въпроса и да бъдат спечелени на наша страна. Другото, което може и трябва да се направи е да се потърси подкрепа от Румъния, която също е засегната от проблема и освен това догодина ще е домакина на европредседателството. Малинов каза още, че е впечатлен, че български  и други засегнати превозвачи ще протестират в Брюксел. Има доста неразиграни възможности, ако е нужно ще се стигне и до Европейски съд, каза още той. Светослав Малинов се обърна към българските шофьори, които не са третирани справедливо на територията на ЕС от полицейските власти с подкана  да се обърнат към Комисията по петиции. „Ако се окаже, че има рецидив и третиране на български шофьори по несправедлив начин, може да се каже, че има съзнателно ограничаване на конкурентоспособността ни в един от малкото отрасли, в които ние изтласкваме европейците, а не те нас“, добави той.", "date": "2018.12.17", "title": "Светослав Малинов, евродепутат: Българското правителство изпусна момента да защити превозвачите си по време на европредседателството, но битката не е приключила"}
{"url": "http://www.focus-news.net/news/2018/12/17/2602912/okonchatelno-reshenie-za-tsenata-na-vodata-shte-bade-vzeto-na-28-dekemvri-obzor.html", "text": "Общественото обсъждане на цената на водата за 2019 г. беше съпътствано с протест пред сградата на Комисията за енергийно и водно регулиране (КЕВР). Десетки граждани се събраха за около час на бул. „Княз Александър Дондуков“ 8 с искания да бъде спряно заложеното увеличение и да се изготви анализ на инвестициите във ВиК сектора.  \r\nСпоред доклада за поисканото изменение на одобрените цени за ВиК услугите през 2019 г. цените ще бъдат променени в 27 населени места. Очаква се най-висока да бъде цената на водата във Варна, Враца, Добрич и Шумен, където един кубик ще струва над 3 лв. Поскъпване се очаква също в София и Бургас, единствено в Кърджали най-вероятно ще има поевтиняване на услугата - с около 1,5%.  \r\nНа откритото заседание на КЕВР присъства и омбудсманът Мая Манолова, според която увеличаването на цената на водата е несправедливо заради ниските доходи и социалната непоносимост. „Наясно съм, че предложеното увеличение на цената на водата във ВиК дружествата  е предварително заложено и фигурира в съответните нормативни документи, но това, че е заложено и предвидено не означава, че е справедливо“, каза още Манолова. Тя посочи, че ще настоява за преразглеждане на бизнес плановете на ВиК асоциациите, както и за това, КЕВР да каже какви са ползите от увеличаването на цената на водата за гражданите. „Настояваме и за ясни критерии за социалната поносимост на ВиК услугата. Трябва да се предприемат и мерки за водно бедните хора – защото в България вече има и водно бедни хора, които не могат да си позволят да плащат толкова скъпа вода“, зави Манолова и посочи, че тя и екипът ѝ ще настояват и за нормативни промени. Омбудсманът покани представители на протестиращите граждани да се присъединят към обществената дискусия, но те отказаха и поискаха председателят на КЕВР доц. Иван Иванов да слезе при тях, но това не се случи. \r\nОт своя страна, директорът на Дирекция „Водоснабдителни и канализационни услуги“ в КЕВР Ивайло Касчиев коментира, че Министерството на околната среда и водите трябва да предложи необходимите законодателни промени, така че да се осигури подпомагане на бедните слоеве от населението с т.нар. водни помощи. „Цените, с които са одобрени бизнес плановете на ВиК дружествата, са приети от КЕВР. Тези бизнес планове са били разгледани от съответните общински съвети и са били приети от тях и от асоциациите по ВиК и в момента са в процес на изпълнение. Ако ВиК операторите не се изпълнили инвестициите, които са включени в цените, то те следва да ги наваксат и ние ще направим всичко възможно да го направят. В противен случай КЕВР ще вземе отношение и ще намали цените впоследствие“, заяви Касчиев.  \r\nОчаква се на закрито заседание на 28 декември 2018 г. КЕВР да приеме окончателно цените на ВиК услугите за 2019 г. \r\nЦветилена СИМЕОНОВА", "date": "2018.12.17", "title": "Окончателно решение за цената на водата ще бъде взето на 28 декември (ОБЗОР)"}
{"url": "http://www.focus-news.net/news/2018/12/17/2602916/ek-nalozhi-globa-na-beh-za-77-mln-evro-obzor.html", "text": "Европейската комисия наложи глоба на „Български енергиен холдинг“ (БЕХ), неговото дъщерно дружество за доставка на газ „Булгаргаз“ и неговото дъщерно дружество за газова инфраструктура „Булгартрансгаз“ („групата БЕХ“) в размер на 77 068 000 евро за блокиране на достъпа на конкуренти до ключова газова инфраструктура в България в нарушение на антитръстовите правила на ЕС.  \r\nВ решението се констатира, че групата БЕХ има господстващо положение както на пазарите за газова инфраструктура, така и на пазарите за доставка на газ в България. Друго заключение гласи, че БЕХ и неговите дъщерни дружества са злоупотребили с господстващото си положение, като са възпрепятствали навлизането на пазарите за доставка на газ в България чрез неправомерно ограничаване на достъпа до притежаваната и експлоатираната от тях инфраструктура. БЕХ е използвало господстващото положение на едно от дъщерните си дружества — „Булгартрансгаз“, за да защити почти монополното положение на другото си дъщерно дружество, „Булгаргаз“, по отношение на доставките на газ. Освен това „Булгаргаз“ се е презапасявало с капацитет по единствения газопровод за внос, транспортиращ газ през Румъния за България, за да не може той да бъде използван от потенциални конкуренти. \r\nПремахването на пречките пред навлизането на конкуренти ще позволи на българския пазар на газ на едро да функционира по-ефективно, с повече купувачи и продавачи, и ще осигури на българските потребители по-добри цени и възможност за избор на доставчици на газ. Това ще бъде допълнително улеснено от неотдавнашното откриване на междусистемната връзка за транспортиране на газ между България и Гърция, за която Комисията одобри на 8 ноември 2018 г. публична помощ, както и от проекта за енергийно сътрудничество между България, Румъния, Унгария и Австрия (БРУА), който ще даде възможност на българските търговци на едро да разнообразят своите източници на доставки. \r\nВеднага след решението на ЕК в Министерство на енергетиката се състоя извънреден брифинг.  Министърът на енергетика Теменужка Петкова  заяви, че решенията на страната ни след наложената глоба от ЕК в размер на 77 млн. евро на групата БЕХ ще бъдат насочени в защита на националните ни интереси и имуществените и финансови интереси на държавната енергетика. Тя подчерта, че е готова да понесе политическа отговорност за глобата, ако някой го сметне за необходимо. „Очакваме официално да ни бъде връчено решението на ЕК. От тази дата ще имаме срок в рамките, на който ще се запознаем с аргументите и ще решим какви стъпки ще предприемем оттук нататък. Ангажиментът за плащане на глобата е в рамките на три месеца“, заяви Петкова и поясни, че юристите ще обсъдят бъдещите стъпки и евентуално обжалване след като се запознаят с аргументите на ЕК.  \r\nМинистър Петкова обясни, че в рамките на делото срещу България, българската страна се е опитвала да сключи споразумение, но до такова не се е стигнало. Министърът посочи, че основната причина е била свързана със становището на ЕК „Булгартрансгаз“ да бъде приватизиран и в него да влезе чужд оператор. Петкова обясни, че това за България е червена линия, която не може да прекрачи. По думите ѝ това е инфраструктура, свързана с националната сигурност и е стратегическа за страната. „Ние компромиси с нашата национална сигурност не можем да правим“, допълни още министърът и подчерта, че приватизацията на българския газов оператор е неприемлив вариант. По отношение на плащането на глобата, министърът заяви, че ще се направи всичко възможно, за да бъдем коректни по отношение на наложената глоба. Изпълнителният директор на БЕХ Петьо Иванов  добави, че дружеството има възможността да извърши необходимите плащания по глобата на ЕК в срок. „По отношение на твърдението, че българските потребители потенциално са претърпели вреди, не се съгласяваме, защото през цялото време българският потребител не е понесъл никакви негативи от твърдяната от комисията за злоупотреба с доминантно положение на дружествата от БЕХ, „Булгаргаз“ и „Булгартрансгаз“. Вие знаете, че секторът е силно регулиран. По отношение на цените, на които „Булгаргаз“ продава, те стават след одобрение на КЕВР. Касае се за предполагаемо нарушение, което е извършвано за периода 2010-2015 г. и по-конкретно от това, което успяхме да се запознаем за самото решение, е за периода от юли 2010 до януари 2015 г. Много често „Булгаргаз“ е предлагал услугата и доставката на природен газ на цени под неговата себестойност. В случай, когато имаме частен търговец, знаете, че такава функция няма как да му бъде възложена. Още по-малко той нарочно да бъде накаран да търпи вреди от това, че трябва да бъде осигурена поносима услуга за населението. В контекста на това смеем да твърдим, че негативи за българския потребител няма“, допълни Иванов.  \r\nДеница КИТАНОВА", "date": "2018.12.17", "title": "ЕК наложи глоба на БЕХ за 77 млн. евро (ОБЗОР)"}
{"url": "http://www.focus-news.net/news/2018/12/17/2602919/tatyana-burudzhieva-mina-godina-v-koyato-grazhdanite-poiskaha-dumata-a-polititsite-se-oslushaha.html", "text": "Мина година, в която гражданите поискаха думата, а политиците се ослушаха. Това каза в обзорното предаване „Това е България“ на Радио „Фокус“ преподавателят в катедра „Политология“ в СУ „Св. Климент Охридски“ Татяна Буруджиева. Тя допълни, че големият проблем за политиците е, че те не са изправени пред общество с ясни и установени ценности, както и с единение в посоката, към която трябва да се върви. „Това е най-видно в проекта „Европа“, но всяка държава минава по своя път на изпитание и трансформация. Протестите в България показаха, че всеки е сам в своето поле – дори когато е навън, с хора, протестиращи около него. Гражданите не успяваме да изразим и да опипаме онова общо, което може да ни сплоти. Загубихме усещането като общество, какво можем да направим заедно“, добави още преподавателят в СУ „Св. Климент Охридски. Татяна Буруджиева коментира, че липсата на справедливост и увеличаващите се неравенства са причината за все по-задълбочаващия се разлом между политици и граждани.", "date": "2018.12.17", "title": "Татяна Буруджиева: Мина година, в която гражданите поискаха думата, а политиците се ослушаха"}
{"url": "http://www.focus-news.net/news/2018/12/17/2602532/tv24-makedoniya-milevski-nyama-da-glasuva-za-zakona-za-amnistiyata.html", "text": "Горан Милевски, депутат и коалиционен партньор на Зоран Заев, няма да гласува за закона за амнистията, информира  TV24(Македония) . \r\nСпоред него никак не е добре, когато правителството и парламентът се месят в работата на съда: \"Мисля, че първо съдът трябва да се произнесе  кой е виновен и кой не е. Да видим първо самия текст на закона, но мисля, че не бих го подкрепил. \"  \r\nВ неделя Либерално-демократичната партия, която е коалиционен партньор на СДСМ, на седмия си конгрес преизбра Горан Милевски за свой лидер, съобщават македонски медии. Ивелина Ватова", "date": "2018.12.17", "title": "TV24 (Македония): Милевски няма да гласува за закона за амнистията"}
{"url": "http://www.focus-news.net/news/2018/12/17/2602535/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Възможносттта за преустановяване на работата на федералното правителство на САЩ заради разногласията между държавния глава Доналд Тръмп и демократите по въпроса за финансовото обезпечаване на сигурността на границата, решението на Украйна да обяви създаването на национална православна църква и статистически данни за броят на сирийските граждани, заети на пазара на труда в Турция, са част от основните теми, върху които акцентират световните печатни издания. \r\n***  Белият дом и редица американски институции започнаха подготовка за евентуално преустановяване на работата на федералното правителство заради разногласията между държавния глава Доналд Тръмп и демократите по въпроса за финансовото обезпечаване на сигурността на границата, съобщава американското издание  The Washington Post , като се позовава на свои източници в администрацията във Вашингтон. \r\nСпоред тях американският лидер и демократите едва ли ще успеят да постигнат компромис по въпроса за отделянето на средства за строителството на стената по границата с Мексико. Тръмп иска от Конгреса пет милиарда долара за оборудването й, но демократите отказват да отпуснат сумата и се съгласиха за изразходването от бюджета на 1,3 млрд. долара. \r\nНа републиканците им липсват достатъчно гласове за утвърждаване на бюджета за фискалната година, която започна на 1 октомври, и до този момент той не е приет. Това трябва да се промени до петък, 21 декември, в противен случай работата на правителството може да бъде преустановена заради липсата на средства. В тази връзка от Републиканската партия „с всички сили се опитват“ да намерят алтернативен вариант, за да бъде избегнат подобен сценарий.  \r\nСамият Тръмп заяви няколко пъти, че би искал правителството да преустанови работа, в случай че не бъде одобрено искането му за отпускане на пет милиарда долара за страната. Експертите, цитирани от изданието, не изключват да се стигне до т.нар. частично прекъсване на работата на правителството, която ще засегне редица правоприлагащи ведомства в продължение на няколко седмици.  \r\nСледва да се отбележи, че при това положение около една четвърт от правителствените структури може да останат без финансиране. Конгресът предварително одобри разпределението на средствата за периода до края на септември следващата година за други агенции. Сред тях са Пентагонът, Министерството на ветераните, Министерството на здравеопазването и социалните услуги. \r\nОстаналите са Министерството на вътрешната сигурност, Министерството на земеделието, Министерството на вътрешните работи (в САЩ тя не е агенция за сигурност, основно отговаря за използването на природни ресурси), Държавния департамент, Министерството на финансите, Министерството на търговията. Те могат да загубят финансиране още следващата седмица. \r\nКакто бе отбелязано от The Washington Post, спирането ще засегне около 800 хиляди от 2,1 милиона държавни служители в цялата страна. Около 40% от тях ще излязат в неплатен отпуск. \r\n***  Украйна обяви създаването на национална православна църква, независима от Русия, лишавайки по този начин Кремъл от инструмент, използван от векове за доминиране над съседите си, пише Джеймс Марсън в статия за американското списание  The Wall Street Journal .  \r\nВ събота свещеници от три основни православни църкви на страната се събраха за „обединителен Синод“, за да изберат лидер на Украйнската православна църква-Киевска патриаршия.  \r\nСъздаването на независима църква е значителна победа за ориентираната към САЩ от президента Петро Порошенко държава, чиято армия води въоръжен конфликт срещу Русия и сепаратистите в източната част на страната вече четири и половина години. Порошенко, който се стреми към победа на президентските избори през март догодина, приветства резултатите от Синдоа като „освобождаване от руското влияние“.  \r\n„Това е църква без Путин“, заяви Порошенко в обръщението си пред няколко хиляди души, събрали се за отбелязване на събитиято. „Това е църква без молитви за руското правителство и руската армия. Защото те убиват украинците“, подчерта Порошенко.  \r\nСвещеници от УПЦ-Московска патриаршия, която в продължение на векове претендираше за господство над Украйна, се дистанцира от Синода, макар двама нейни представители да присъстваха на него.  \r\nРуската църква осъди решението на Вселенския патриарх Вартоломей, който предостави на Украйна автокефалия на цената на разскола във втората по големина християнска деноминация. В знак на протест през октомври Руксата православна църква прекъсна връзките си с Вселенската патриаршия в Истанбул.  \r\nЛидер на новата украинска църква стана митрополит Епифаний от УПЦ-КП, която се отдели от РПЦ след обявяване на независимостта на Украйна. Тя обаче бе отхвърлена от православния свят.  \r\nМосковската патриаршия остава най-популярната и силна, дори след като Украйна обяви независимостта си от СССР през 1991 г. Но Киевската патриаршия придоби популярност през последните години на фона на анексирането на Крим от Русия през 2014 г. и военната намеса в източната част на Украйна. Украински правителствени служители обвиниха Московската патриаршия, че подкрепя Русия в конфликт. \r\nХиляди хора от цялата страна стояха часове на площада близо до катедралата „Света София\" от ранна сутрин в мразовито време. Те изслушаха политически речи, молитви от група свещеници и музиканти, свирещи на бандура, традиционен украински струнен инструмент. \r\nМалко след 17:00 часа местно време, удари камбаната на катедралата и Порошенко се качи на сцената с митрополит Епифаний. „Това е денят на нашата окончателна независимост от Русия\", каза Порошенко на фона на викове „Слава!\" и „Благодаря!\" \r\n***  Украинското списание  „Корреспондент“  публикува материал, в който привежда мнението на Руската православна църква по повод проведения в Киев Синод на УПЦ.  \r\nВ Москва определиха избора на ръководител на една от местните църкви в Украйна като безсмислен, а Синода, на който бе взето решението, като „неканонично събрание на хора\". \r\nРПЦ бе категорична, че т.нар. Обединяващ Синод в Киев е „канонически нищожен\". Това поне заяви архиепископ Николай Балашов, заместник-ръководител на отдел „Външни църковни отношения\" на Московската патриаршия. \r\n„Неканонично събиране на лица, отчасти със, а по-голямата част - не, законни епископски ръкоположения под общото ръководство на лаиците и на държавния глава, както и на човек, който не разбира нищо от местния език, избран неканонично. За нас това събитие не означава абсолютно нищо\", категоричен бе Балашов. \r\nТой също така не разбира на „какво се надяват двамата епископи на легитимната украинска православна църква, които дойдоха на Синода. Съжалявам за всички тях. Тъжна съдба\", обобщава московският архиерей. \r\nНа 15 декември в Киев се проведе т.нар. Софийски синод, на който бе учредена местната православна църква в Украйна. Митрополит Епифаний (Дюненко), митрополит Переяславски и Белоцерковски, бе избран за неин предстоятел. Той получи нов сан - митрополит на Киев и на цяла Украйна. \r\nНа 6 януари избраният примат трябва да получи томос за автокефалията на обединената православна църква на Украйна от ръцете на Вселенския патриарх Вартоломей. Следкрая на Синода, президентът на Украйна Петро Порошенко заяви, че държавата ще защитава правата на свещениците и миряните на УПЦ-МП, които ще решат да я напуснат. \r\n***  Броят на получилите официално разрешение за работа в Турция сирийци е близо 28 хиляди, пише вестник  „Джумхуриет” . Информацията се базира на отговор от Пресцентъра на Президентството на парламентарно питане от зам.-генералния председател на основната опозиционна Народно-републиканска партия (НРП) и народен представител в Меджлиса Онурсал Адъгюзел. От януари 2016 год. до септември 2018 год. молбите за такова разрешение са от над 41хиляди лица, разрешено е на 27 930 сирийци. Не известен броят на заетите сирийци в „сивия сектор”. От получилите разрешение за работа в Турция сирийци едва по-малко от 2.5 хиляди са жени. Броят на лицата с образователна степен „доктор” и по-висока е едва трима души. Най-много са исканията и получените разрешения за работа в Истанбул; следват провинциите Газиантеп, Бурса, Кахраманмараш, Мерсин, Анкара, Коня, Хатай, Коджаели и Хатай, посочва още „Джумхуриет”. \r\n***", "date": "2018.12.17", "title": "Преглед на някои от основните теми в световния печат (Агенция „Фокус“)"}
{"url": "http://www.focus-news.net/news/2018/12/17/2602557/predstoyashti-sabitiya-v-stranata-za-17-dekemvri-agentsiya-fokus.html", "text": "*** \r\nОт 14.30 часа в зала „Тържествена“ на Централния военен клуб министър Красимир Вълчев ще участва в заключителен информационен ден по проекта „Твоят час“. \r\n*** \r\nОт 11.30 часа на площадката за отдих след пътен възел „Сандански\" в посока Гърция на АМ „Струма“, където е връзката с лот 4 Сандански – Кулата „Струма“, ще се състои официалната церемония по откриването на още 24 км от магистралата между Кресна и Сандански. На официалната церемония ще присъстват министрите на регионалното развитие и благоустройството Петя Аврамова и на транспорта, информационните технологии и съобщенията Росен Желязков, председателят на Управителния съвет на Агенция „Пътна инфраструктура“ инж. Светослав Глосов, народни представители, кметове и др. \r\n*** \r\nОт 09.00 часа 9-и състав на Специализирания наказателен съд ще гледа делото срещу Илия С., Александър В., Калоян Д. и .др. за организиране и ръководене на престъпна група.   \r\n*** \r\nОт 10.00 часа 7-и състав на Специализирания наказателен съд ще гледа делото срещу Кирил Т., Милен В., Виктор Б., Габриел Б. и др. за организиране и ръководене на организиране престъпна група. \r\n*** \r\n От 10.00 часа 13-и състав на Специализирания наказателен съд ще гледа делото срещу Цветомир Ц., Димитър Д., Силви П., Калин Г. и др. за организиране и ръководене на организирана престъпна група.  \r\n*** \r\nОт 10.00 часа в зала „Триадица 2\" на Гранд хотел София ще се проведе заключителна пресконференция по проект  № BG05SFOP001-3.001-0011-C02  „Въвеждане на система за наблюдение и регулиране на натовареността на магистратите и съдебната администрация, създаване на стандарт за условията на труд в органите на съдебната власт и повишаване на ефективността на работата им\", който се осъществява с финансовата подкрепа на Оперативна програма „Добро управление\", съфинансирана от Европейски съюз чрез Европейския социален фонд. Ръководител на проекта е г-жа Калина Чапкънова – член на ВСС. \r\n*** \r\nОт 10.00 часа в преподавателска читалня на библиотеката на Университета за национално и световно стопанство (УНСС) ще се проведе официално събитие за стартиране на модернизация на съществуваща научна инфраструктура по проект BG05M2OP001-1.002-0002-С 02 „Дигитализация на икономиката в среда на Големи данни (ДИГД)“. \r\n*** \r\nОт 11.00 часа на ул. „Врабча“ 23 ръководството на ПП АБВ ще даде пресконференция, на която ще бъде обобщена изминалата политическа година.  \r\n*** \r\nОт 11.00 часа 18-и състав на Специализирания наказателен съд ще гледа делото срещу Андреан А., Благо А., Венцислав Ф. и др. за организиране и ръководене на организирана престъпна група.  \r\n*** \r\nОт 11.00 часа 6-и състав на Специализирания наказателен съд ще гледа делото срещу Атанас А., Красимир Я. и Николай Р. за организиране и ръководене на престъпна група.  \r\n*** \r\nОт 11.00 часа 10-и състав на Специализирания наказателен съд ще гледа делото срещу Никола Б., Билян К. и Любомира Н. за организиране и ръководене на организирана престъпна група.  \r\n*** \r\nОт 11.30 часа в двора на православен храм „Св. св. Кирил и Методий“ (ул. „Георг Вашингтон“ 47, на Женския пазар) омбудсманът Мая Манолова и „златните момичета“ от ансамбъла по художествена гимнасика ще открият социална кухня „Не хаби – дари“.   \r\n*** \r\nОт 11.30 часа 11 състав на Специализирания наказателен съд ще гледа делото срещу Иван Д. и Милкана В., обвинени за организиране и ръководене на организирана престъпна група.  \r\n*** \r\nОт 13.00 часа в сградата на КЕВР ще се състои открито заседание за обсъждане на изменение на цените на ВиК услугите. \r\n*** \r\nОт 13.30 часа 17-и състав на Специализирания наказателен съд ще гледа делото срещу Даниел Н., Велизар Г., Георги И. и др., обвинени за организиране и ръководене на организирана престъпна група.  \r\n*** \r\nОт 13.30 часа 17-и състав на Специализирания наказателен съд ще гледа делото срещу Даниел Н., Велизар Г., Георги И. и др., обвинени за организиране и ръководене на организирана престъпна група.  \r\n*** \r\nОт 13.30 часа 10-и състав на Специализирания наказателен съд ще гледа делото срещу Иван П. и Калоян К., производство по чл. 65 НПК – молба за изменение на мярка за неотклонение.  \r\n*** \r\nОт 11.30 часа на ул. „Подп. Калитин“ 21А,  Гараж 10 на МВР, ще се състои официална церемония, на която МВР ще получи 13 микробуса от Мисията на Международната организация по миграция (МОМ) в България. \r\n*** \r\nОт 14.00 часа 15-и състав на Специализирания наказателен съд ще гледа делото срещу Десислава И., Биляна П. и Петко Д., обвинени в взимане на подкуп.  \r\n*** \r\nОт 14.30 часа на пл. „Възраждане\" започва „Коледна феерия - 2018\" и ще бъде пуснат празничен ретро трамвай. \r\n*** \r\nОт 15.30 часа 10-и състав на Специализирания наказателен съд ще гледа делото срещу Никълъс Т. производство по чл. 65 НПК – молба за изменение на мярка за неотклонение. \r\n*** \r\nОт 15.30 часа 13-и състав на Специализирания наказателен съд ще гледа делото срещу Иван М., производство по чл. 65 НПК – молба за изменение на мярка за неотклонение. \r\n*** \r\nОт 17.30 часа в Театър Азарян ще се проведе пресконференция и премиера на „Островът на съкровищата”. \r\n*** \r\nОт 18.00 часа в „София Ивент Център“ (Парадайс Център) управляващият орган на Оперативна програма „Околна среда 2014-2020 г.“ организира годишно информационно събитие за представяне на резултатите от изпълнението на програмата към края 2018 г. \r\n*** \r\nОт 18.30 часа от Министерство на младежта и спорта граждани и сдружение „Зелен Младост\" ще проведат протест по повод осем месеца от ареста на Иванчева и Петрова. \r\n*** \r\nОт 19.00 часа в зала 3 на Националния дворец на културата председателят на Народното събрание Цвета Караянчева ще връчи наградата „Студент на годината”. \r\n*** \r\nОт 19.00 часа на Голяма сцена на Народен театър „Иван Вазов\" ще се състои празничен концерт на ръководството на НАТФИЗ „Кръстьо Сарафов\". \r\n*** \r\nОт 11.00 часа в Община Аксаково ще се проведе заключителна пресконференция за представяне резултатите от проект „Социални услуги на едно гише”, с договор за безвъзмездна финансова помощ  № BG05M9OP0001-4.001-0059-С01 „Транснационални и дунавски партньорства за заетост и растеж” на Оперативна програма „Развитие на човешките ресурси”, съфинансирана от Европейския социален фонд. \r\n*** \r\nВ 17.00 часа в Градската библиотека „Паисий Хилендарски“ ще се състои концерт на децата от музикалната школа при НЧ „Св.преп.Паисий Хилендарски”, озаглавен „Коледа-Коледа“.  \r\n*** \r\nОт 11.00 часа в Заседателната зала на Община Банско ще се състои пресконференция, на която директорът на ОДМВР - Благоевград старши комисар Николай Хаджиев заедно с консулите на Гърция и Румъния в България ще представят информация за организацията на патрулно-постовата дейност за опазване на обществения ред и сигурността на туристите през зимния туристически сезон в Банско, осъществявана в сътрудничество между България, Гърция и Румъния. \r\n*** \r\nОт 11.00 часа в Градска художествена галерия за поредна година Работилницата на Дядо Коледа отваря врати в Благоевград.  \r\n*** \r\nОт 13.30 часа в зала „22-ри септември“ ще се състои награждаване на участниците в конкурса „Героите не се забравят – XI Македонска дивизия и 115 години от подвига на Радон Тодев и неговата чета“. \r\n*** \r\nОт 18.30 часа в Драматичен театър „Никола Вапцаров“ Биг Бенд - Благоевград и музикално училище „Престо“ ще представят съвместен коледен концерт. \r\n*** \r\nОт 18.00 часа в сградата на Бизнес инкубатор – Бургас ще се проведе безплатен курс по предприемачество. \r\n*** \r\nОт 9.30 часа в Юнашкия салон ще се състои Национална конференция „Дете, семейство, общност - от ранна интервенция към приобщаващо образование\", организирана от Фондация „Карин дом“ \r\n*** \r\nОт 10.00 часа в клуба на ПП ГЕРБ на ул. „Г. Бенковски” 1 народният представител Нели Петрова ще има приемна за граждани. \r\n*** \r\nОт 11.30 часа в Община Аксаково ще се проведе заключителна пресконференция за представяне резултатите от проект „Ние сме и ще бъдем Активни, по процедура BG05M9OP001-2.005 – „Активно включване\", Оперативна програма „Развитие на човешките ресурси\", съфинансирана от Европейския социален фонд.  \r\n*** \r\nОт 17.00 часа във фоайето на Регионална библиотека „Пенчо Славейков” – Варна ще се състои откриване на Коледна изложба „На какво ухае зимата”.   \r\n*** \r\nОт 11.00 часа в Щаба на Военноморските сили, на ул. „Преслав” 16, ще бъдат връчени традиционните годишни награди на редакцията на списание „Клуб Океан” за най-добър корабен екипаж, офицер, старшина, матрос и цивилен служител от ВМС. \r\n***  \r\nОт 11.00 часа в РНБ „П. Р. Славейков“ ще бъде открита Коледна изложба - базар с ръчно изработени изделия от Клуба по битова култура при НЧ „Надежда - 1869“ - Велико Търново.  \r\n***  \r\nОт 14.00 часа в Ателието по керамика и изобразително изкуство при Младежки дом ще се проведе работилница за опаковане на коледни подаръци.  \r\n***  \r\nОт 15.00 часа на 2-рия етаж на Община Велико Търново ще се проведе награждаване на победителите от конкурса за сурвакници „От Коледа до Васильовден“.  \r\n***  \r\nОт 17.00 часа в голяма зала на Община Велико Търново ще се проведе Празничен концерт на хоровите формации на ТД „Трапезица-1902“ – хор „Еделвайс“, хор „Света гора“, детска вокална група „Патиланци“, ученици по акордеон на от СУ „Емилиян Станев“ и дамски хор „Божур“.  \r\n***  \r\nОт 18.00 часа в НЧ „Искра“ ще се проведе Коледен концерт на „Виргиния балет“ с ръководители Виргиния и Мария Казарини.  \r\n***  \r\nОт 19.00 часа в Клуб 7 ще се състои представяне на стихосбирка на Райна Недялкова „Стъклени души“.  \r\n*** \r\nОт 13.00 часа в заседателната зала на Общински съвет - Видин кметът на Община Видин ще присъства на  обществено обсъждане на тема: „Подготовка на проектно предложение на Община Видин с наименование „Регистрация и адаптация на Синагога – Видин в туристически обект „Културен център\" „Жул Паскин\". \r\n***  \r\nОт 17.30 часа в Зала 1 на Общината Коледен концерт на Детска вокално-драматична студия „Mamma Mia“.  \r\n***    \r\nОт 18.30 часа в НЧ „Напредък-1869“ Държавна опера - Русе представя „Виенски меланж“ с музиката на Франц Лехар, Имре Калман, Йохан Щраус и др. Диригент Владимир Бошнаков, с участието на Даниела Караиванова, Глория Кънева, Иван Пенчев и др. \r\n*** \r\nОт 17.00 часа в Концертна зала „Добрич“ ще се състои благотворителен коледен детски мюзикъл „Лешникотрошачката“ на Детска градина №9 „Пчеличка“. \r\n*** \r\nОт 18.00 часа в Младежки център – Добрич ще се състои „Фолклорна плетеница“ - коледен концерт на Детска танцова студия „Добрич“ и Фолклорен ансамбъл „Добротица“. \r\n*** \r\nОт 18.00 часа в Народно читалище „Йордан Йовков - 1870 г.“, фоайе на Зала „Зорница“, ще се състои \r\nКоледен концерт на Хор „Добрич“, Театрална студия „Зорница“ и Състав за стари градски шлагери „Добрич“. \r\n*** \r\nОт 17.30 часа в Каварна ще се състои официална церемонията по награждаването „Спортист на годината – Каварна 2018 г.“ \r\n*** \r\nОт 16.00 часа на площад „20-ти юли\" в Карлово деца ще се срещнат с Дядо Коледа.  \r\n*** \r\nВ 18.00 часа в Общинската библиотека ще се открие коледна изложба „Карловски арт колорит“ на Школата по изобразително изкуство.  \r\n*** \r\nОт 16.30 часа в Регионална библиотека „Гео Милев” ще се състои представяне на книгата „Нашата носталгия“ от Тереза Лилова - разказ за миналото с мисъл за бъдещето. \r\n*** \r\nОт 17.00 часа във фоайето на Общинския младежки дом в областния град Младежка банка – Монтана организира благотворителен Коледен базар по повод настъпващите празници. \r\n*** \r\nОт 10.30 часа Етнографската експозиция на Регионален исторически музей – Пазарджик организира Сурвакарската работилница. \r\n*** \r\nОт 13.00 часа Областният управител на Перник Ирена Соколова ще проведе традиционната годишна среща с медиите, на която ще бъде направян отчет на реализираните дейности от Областна администрация - Перник през 2018 година. \r\n*** \r\nВ 09.00 часа в зала 1 на Апелативния съд ще се проведе заседание по делото, образувано по жалби на четирима  подсъдими срещу присъдите им, които са постановени от Пловдивския окръжен съд, за притежание и разпространение на високорискови наркотични вещества.  \r\n*** \r\nВ 09.00 часа в зала 10 на Окръжния съд ще се проведе заседание по делото срещу Милко А., обвинен в извършването на банкови сделки и предоставяне на парични кредити за своя сметка и на собствен риск, без да има разрешение за това.  \r\n*** \r\nВ 09.30 часа в зала 2 на Окръжния съд ще се проведе заседание по делото срещу Рангел Т., обвинен за това, че при управление на автомобил по непредпазливост е причинил смъртта на две лица, както и средна телесна повреда на трето лице, като деянието е извършено в пияно състояние. \r\n*** \r\nВ 11.00 часа министърът на младежта и спорта Красен Кралев, кметът на Пловдив инж. Иван Тотев и заместник-кметът Георги Титюков ще посетят две лекоатлетически зали, обновени с подкрепата на Министерството. В 11.00 часа - закритата писта на Ботев в залата на ул. „Ясна поляна\" на Гребната база срещу Младежкия център. Веднага след това - залата на СКЛА „Локомотив“ на стадион „Лаута“. \r\n*** \r\nОт 12.00 часа в Малката базилика председателят на Народното събрание Цвета Караянчева ще връчи голямата награда в категорията „Археолог на годината“ на церемонията по присъждане на Годишните награди „Чудесата на България“. \r\n*** \r\nОт 11.30 часа на площадката за отдих след пътен възел „Сандански\" в посока Гърция, където е връзката с лот 4 Сандански – Кулата ще бъде открит лот 3.3 на АМ „Струма“.   \r\n*** \r\nОт 16.30 часа съветниците от ПП ГЕРБ – Сливен Живко Минчев и Тодор Начев ще се срещнат с граждани.  \r\n*** \r\nОт 17.30 часа в Куклен театър - Сливен ще бъде представен спектакълът „Откраднатите ботушки на Дядо Коледа”. \r\n*** \r\nОт 11.00 часа в 247 зала на община Смолян ще се проведе официалната церемония по награждаването на „Спортист и треньор - 2018 г.” на Община Смолян, както и „Спортист на гражданите”. \r\n*** \r\nОт 13.00 часа в Сесийната зала на Община Смолян ще се проведе редовното заседание на Общински съвет – Смолян.  \r\n*** \r\nОт 15.00 часа в кабинет №105 в Средно училище „Св. св. Кирил и Методий“ ще се проведе заключителна пресконференция по проект „По-добро бъдеще чрез включващо образование“, финансиран по Оперативна програма „Наука и образование за интелигентен растеж” 2014-2020, приоритетна ос 3 „Образователна среда за активно социално приобщаване”. \r\n*** \r\nОт 18.00 часа в НЧ „Родина - 1860“, Музикална школа, ет. 3, ще се състои „Коледни концерти за малки и големи“. \r\n*** \r\nОт 18.00 часа в Оперен театър ще се състои церемония по връчване на наградите „Добрият самарянин“. \r\n*** \r\nОт 14.00 часа официално ще бъде открита „Синята стая“ към Окръжен съд - Търговище, предназначена за нуждите на правосъдието при снемане обясненията и показанията на деца. \r\n*** \r\nОт 11.00 часа в зала „Марица“ на Областна администрация - Хасково областният управител на Хасково Станислав Дечев ще бъде домакин на Съвместното заседание на Регионалния съвет за развитие и Регионалния координационен комитет на Южен централен район. \r\n*** \r\nОт 18.00 часа в бившето кино „Медея“ благотворително възпитаниците на Делчо Тодоров в Димитровград ще играят трагикомедията „Любов, кафе и клюки\" - 10 години по-късно. \r\n*** \r\nОт 13.00 часа в Неонатологичното отделение на МБАЛ шуменско сдружение ще дари 12-канален ЕКГ апарат, адаптиран за деца и новородени. От отделението са пожелали именно подобен съвременен апарат, който има възможност за запис и съхраняване на информация за всички пациенти.", "date": "2018.12.17", "title": "Предстоящи събития в страната за 17 декември (Агенция „Фокус“)"}
{"url": "http://www.focus-news.net/news/2018/12/17/2602536/predstoyashti-sabitiya-v-stranata-za-17-dekemvri-agentsiya-fokus.html", "text": "От 14.30 часа в зала „Тържествена“ на Централния военен клуб министър Красимир Вълчев ще участва в заключителен информационен ден по проекта „Твоят час“. \r\n*** \r\nОт 11.30 часа на площадката за отдих след пътен възел \"Сандански\" в посока Гърция на АМ „Струма“, където е връзката с лот 4 Сандански – Кулата „Струма“, ще се състои официалната церемония по откриването на още 24 км от магистралата между Кресна и Сандански. На официалната церемония ще присъстват министрите на регионалното развитие и благоустройството Петя Аврамова и на транспорта, информационните технологии и съобщенията Росен Желязков, председателят на Управителния съвет на Агенция „Пътна инфраструктура“ инж. Светослав Глосов, народни представители, кметове и др. \r\n*** \r\nОт 09.00 часа 9 състав на Специализирания наказателен съд ще гледа делото срещу Илия С., Александър В., Калоян Д. и .др. за организиране и ръководене на престъпна група.   \r\n*** \r\nОт 10.00 часа 7 състав на Специализирания наказателен съд ще гледа делото срещу Кирил Т., Милен В., Виктор Б., Габриел Б. и др. за организиране и ръководене на организиране престъпна група. \r\n*** \r\nОт 10.00 часа 13 състав на Специализирания наказателен съд ще гледа делото срещу Цветомир Ц., Димитър Д., Силви П., Калин Г. и др. за организиране и ръководене на организирана престъпна група.  \r\n*** \r\nОт 10.00 часа в зала Триадица 2 на Гранд хотел София ще се проведе заключителна пресконференция по проект  № BG05SFOP001-3.001-0011-C02  \"Въвеждане на система за наблюдение и регулиране на натовареността на магистратите и съдебната администрация, създаване на стандарт за условията на труд в органите на съдебната власт и повишаване на ефективността на работата им\" , който се осъществява  с финансовата подкрепа на Оперативна програма \"Добро управление\", съфинансирана от Европейски съюз чрез Европейския социален фонд. Ръководител на проекта е г-жа Калина Чапкънова – член на ВСС. \r\n*** \r\nОт 10.00 часа в преподавателска читалня на библиотеката на Университета за национално и световно стопанство (УНСС) ще се проведе официално събитие за стартиране на модернизация на съществуваща научна инфраструктура по проект BG05M2OP001-1.002-0002-С 02 „Дигитализация на икономиката в среда на Големи данни (ДИГД)“. \r\n*** \r\nОт 11.00 часа на ул. “Врабча“ 23 ръководството на ПП АБВ ще даде пресконференция, на която ще бъде обобщена изминалата политическа година.  \r\n*** \r\nОт 11.00 часа 18 състав на Специализирания наказателен съд ще гледа делото срещу Андреан А., Благо А., Венцислав Ф. и др. за организиране и ръководене на организирана престъпна група.  \r\n*** \r\nОт 11.00 часа 6 състав на Специализирания наказателен съд ще гледа делото срещу Атанас А., Красимир Я. и Николай Р. за организиране и ръководене на престъпна група.  \r\n*** \r\nОт 11.00 часа 10 състав на Специализирания наказателен съд ще гледа делото срещу Никола Б., Билян К. и Любомира Н. за организиране и ръководене на организирана престъпна група.  \r\n*** \r\nОт 11.30 часа в двора на православен храм „Св. Св. Кирил и Методий“ (ул. „Георг Вашингтон“ № 47, на Женския пазар) омбудсманът Мая Манолова и „златните момичета“ от ансамбъла по художествена гимнасика ще открият социална кухня „Не хаби – дари“.   \r\n*** \r\nОт 11.30 часа 11 състав на Специализирания наказателен съд ще гледа делото срещу Иван Д. и Милкана В., обвинени за организиране и ръководене на организирана престъпна група.  \r\n*** \r\nОт 13.00 часа в сградата на КЕВР ще се състои открито заседание за обсъждане на изменение на цените на ВиК услугите. \r\n*** \r\nОт 13.30 часа 17 състав на Специализирания наказателен съд ще гледа делото срещу Даниел Н., Велизар Г., Георги И. и др., обвинени за организиране и ръководене на организирана престъпна група.  \r\n*** \r\nОт 13.30 часа 17 състав на Специализирания наказателен съд ще гледа делото срещу Даниел Н., Велизар Г., Георги И. и др., обвинени за организиране и ръководене на организирана престъпна група.  \r\n*** \r\nОт 13.30 часа 10 състав на Специализирания наказателен съд ще гледа делото срещу Иван П. и Калоян К., производство по чл. 65 НПК – молба за изменение на мярка за неотклонение.  \r\n*** \r\nОт 11.30 часа на ул. „Подп. Калитин“ № 21 А,  Гараж 10 на МВР, ще се състои официална церемония, на която МВР ще получи 13 микробуса от Мисията на Международната организация по миграция (МОМ) в България. \r\n*** \r\nОт 14.00 часа 15 състав на Специализирания наказателен съд ще гледа делото срещу Десислава И., Биляна П. и Петко Д., обвинени в взимане на подкуп.  \r\n*** \r\nОт 14.30 часа на пл. Възраждане започва \"Коледна феерия - 2018\" и ще бъде пуснат празничен ретро трамвай. \r\n*** \r\nОт 15.30 часа 10 състав на Специализирания наказателен съд ще гледа делото срещу Никълъс Т. производство по чл. 65 НПК – молба за изменение на мярка за неотклонение. \r\n*** \r\nОт 15.30 часа 13 състав на Специализирания наказателен съд ще гледа делото срещу Иван М., производство по чл. 65 НПК – молба за изменение на мярка за неотклонение. \r\n*** \r\nОт 17.30 часа в Театър Азарян ще се проведе пресконференция и премиера на „Островът на съкровищата”. \r\n*** \r\nОт 18.00 часа в „София Ивент Център“ (Парадайс Център) управляващият орган на Оперативна програма „Околна среда 2014-2020 г.“ организира годишно информационно събитие за представяне на резултатите от изпълнението на програмата към края 2018 г. \r\n*** \r\nОт 18.30 часа от Министерство на младежта и спорта граждани и сдружение \"Зелен Младост\" ще проведат протест по повод осем месеца от ареста на Иванчева и Петрова. \r\n*** \r\nОт 19.00 часа в зала 3 на Националния дворец на културата председателят на Народното събрание Цвета Караянчева ще връчи наградата „Студент на годината”. \r\n*** \r\nОт 19.00 часа в Голяма сцена, Народен театър \"Иван Вазов\", ще се състои празничен концерт на  \r\nръководството на НАТФИЗ \"Кръстьо Сарафов\". \r\n*** \r\nОт 11.00 часа в Община Аксаково ще се проведе заключителна пресконференция за представяне резултатите от проект „Социални услуги на едно гише”, с договор за безвъзмездна финансова помощ  № BG05M9OP0001-4.001-0059-С01 „Транснационални и дунавски партньорства за заетост и растеж ” на  Оперативна програма „Развитие на човешките ресурси”,  съфинансирана от Европейския социален фонд. \r\n*** \r\nВ 17.00 часа в Градската библиотека „Паисий Хилендарски“ ще се състои концерт на децата от музикалната школа при НЧ „Св.преп.Паисий Хилендарски”, озаглавен „Коледа-Коледа“.  \r\n*** \r\nОт 11.00 часа в Заседателната зала на Общинска администрация Банско ще се състои пресконференция, на която директорът на ОДМВР-Благоевград старши комисар Николай Хаджиев заедно с консулите на Гърция и Румъния в България ще представят информация за организацията на патрулно-постовата дейност за опазване на обществения ред и сигурността на туристите през зимния туристически сезон в Банско, осъществявана в сътрудничество между България, Гърция и Румъния. \r\n*** \r\nОт 11.00 часа в Градска художествена галерия  за поредна година Работилницата на Дядо Коледа отваря врати в Благоевград.  \r\n*** \r\nОт 13.30 часа в зала „22-ри септември“ ще се състои награждаване на участниците в конкурса „Героите не се забравят – XI Македонска дивизия и 115 години от подвига на Радон Тодев и неговата чета“. \r\n*** \r\nОт 18.30 часа в Драматичен театър „Никола Вапцаров“ Биг Бенд - Благоевград и музикално училище „Престо“ ще представят съвместен коледен концерт. \r\n*** \r\nОт 18.00 часа в сградата на Бизнес инкубатор – Бургас ще се проведе безплатен курс по предприемачество. \r\n*** \r\nОт 9.30 часа в Юнашкия салон ще се състои Национална конференция \"Дете, семейство, общност - от ранна интервенция към приобщаващо образование\", организирана от Фондация „Карин дом“ \r\n*** \r\nОт 10.00 часа в клуба на ПП ГЕРБ на ул. „Г. Бенковски” №1 народният представител Нели Петрова ще има приемна за граждани. \r\n*** \r\nОт 11.30 часа в Община Аксаково ще се проведе заключителна пресконференция за представяне резултатите от проект „Ние сме и ще бъдем Активни, по процедура BG05M9OP001-2.005 – «Активно включване», Оперативна програма «Развитие на човешките ресурси», съфинансирана от Европейския социален фонд.  \r\n*** \r\nОт 17.00 часа във фоайето на Регионална библиотека „Пенчо Славейков” – Варна ще се състои откриване на Коледна изложба „На какво ухае зимата”.   \r\n*** \r\nОт 11.00 часа в Щаба на Военноморските сили, на ул. „Преслав” № 16, ще бъдат връчени традиционните годишни награди на редакцията на списание “Клуб Океан” за най-добър корабен екипаж, офицер, старшина, матрос и цивилен служител от ВМС. \r\n***  \r\nОт 11.00 часа в РНБ „П. Р. Славейков“  ще бъде открита Коледна изложба - базар с ръчно изработени изделия от Клуба по битова култура при НЧ „Надежда - 1869“ - Велико Търново.  \r\n***  \r\nОт 14.00 часа в Ателието по керамика и изобразително изкуство при Младежки дом ще се проведе работилница за опаковане на коледни подаръци.  \r\n***  \r\nОт 15.00 часа на 2-я етаж на Община Велико Търново ще се проведе награждаване на победителите от конкурса за сурвакници „От Коледа до Васильовден“.  \r\n***  \r\nОт 17.00 часа в голяма зала на Община Велико Търново ще се проведе Празничен концерт на хоровите формации на ТД „Трапезица-1902“ –хор „Еделвайс“, хор „Света гора“, детска вокална група „Патиланци“, ученици по акордеон на от СУ „Емилиян Станев“ и дамски хор „Божур“.  \r\n***  \r\nОт 18.00 часа в НЧ „Искра“ ще се проведе Коледен концерт на „Виргиния балет“ с ръководители Виргиния и Мария Казарини.  \r\n***  \r\nОт 19.00 часа в Клуб 7 ще се състои представяне на стихосбирка на Райна Недялкова „Стъклени души“.  \r\n*** \r\nОт 13.00 часа в заседателната зала на Общински съвет-Видин кметът  на Община Видин ще присъства на  обществено обсъждане на тема: „Подготовка на проектно предложение на Община Видин с наименование „Регистрация и адаптация на Синагога – Видин в туристически обект \"Културен център\" „Жул Паскин\". \r\n***  \r\nОт 17.30 часа в Зала 1 на Общината Коледен концерт на Детска вокално-драматична студия „Mamma Mia“.  \r\n***    \r\nОт 18.30 часа в НЧ „Напредък-1869“ Държавна опера - Русе  представя „Виенски меланж“ с музиката на Франц Лехар, Имре Калман, Йохан Щраус и др. Диригент Владимир Бошнаков, с участието на Даниела Караиванова, Глория Кънева, Иван Пенчев и др. \r\n*** \r\nОт 17.00 часа в Концертна зала „Добрич“ ще се състои благотворителен коледен детски мюзикъл „Лешникотрошачката“ на Детска градина № 9 „Пчеличка“. \r\n*** \r\nОт 18.00 часа в Младежки център – Добрич ще се състои „Фолклорна плетеница“ - коледен концерт на Детска танцова студия „Добрич“ и Фолклорен ансамбъл „Добротица“. \r\n*** \r\nОт 18.00 часа в Народно читалище „Йордан Йовков - 1870 г.“, фоайе на Зала „Зорница“, ще се състои \r\nКоледен концерт на Хор „Добрич“, Театрална студия „Зорница“ и Състав за стари градски шлагери „Добрич“. \r\n*** \r\nОт 17.30 часа в Каварна ще се състои официална церемонията по награждаването „Спортист на годината – Каварна 2018 г.“ \r\n*** \r\nОт 16.00 часа на площад \"20-ти юли\" в Карлово деца ще се срещнат с Дядо Коледа.  \r\n*** \r\nВ 18.00 часа в Общинската библиотека ще се открие коледна изложба „Карловски арт колорит“ на Школата по изобразително изкуство.  \r\n*** \r\nОт 16.30 часа в Регионална библиотека „Гео Милев” ще се състои представяне на книгата „Нашата носталгия“ от Тереза Лилова - разказ за миналото с мисъл за бъдещето. \r\n*** \r\nОт 17.00 часа във фоайето на Общинския младежки дом в областния град Младежка банка – Монтана организира благотворителен Коледен базар по повод настъпващите празници. \r\n*** \r\nОт 10.30 часа Етнографската експозиция на Регионален исторически музей – Пазарджик организира  Сурвакарската работилница. \r\n*** \r\nОт 13.00 часа Областният управител на Перник Ирена Соколова ще проведе традиционната годишна среща с медиите, на която ще бъде направян отчет на реализираните дейности от Областна администрация Перник през 2018 година. \r\n*** \r\nВ 09.00 часа в зала 1 на Апелативния съд ще се проведе заседание по делото, образувано по жалби на четирима  подсъдими срещу присъдите им, които са  постановени от Пловдивския окръжен съд, за притежание и разпространение на високорискови наркотични вещества.  \r\n*** \r\nВ 09.00 часа в зала 10 на Окръжния съд ще се проведе заседание по делото срещу Милко А., обвинен в извършването на банкови сделки и предоставяне на парични кредити за своя сметка и на собствен риск, без да има разрешение за това.  \r\n*** \r\nВ 09.30 часа в зала 2 на Окръжния съд ще се проведе заседание по делото срещу Рангел Т., обвинен за това, че при управление на автомобил по непредпазливост е причинил смъртта на две лица, както и средна телесна повреда на трето лице, като деянието е извършено в пияно състояние. \r\n*** \r\nВ 11.00 часа министърът на младежта и спорта Красен Кралев, кметът на Пловдив инж. Иван Тотев и заместник-кметът Георги Титюков ще посетят две лекоатлетически зали, обновени с подкрепата на Министерството. В 11.00 часа - закритата писта на Ботев в залата на ул. \"Ясна поляна\" на Гребната база срещу Младежкия център. Веднага след това - залата на СКЛА „Локомотив“ на стадион „Лаута“. \r\n*** \r\nОт 12.00 часа в Малката базилика председателят на Народното събрание Цвета Караянчева ще връчи голямата награда в категорията „Археолог на годината“ на церемонията по присъждане на Годишните награди „Чудесата на България“. \r\n*** \r\nОт 11.30 часа на площадката за отдих след пътен възел \"Сандански\" в посока Гърция, където е връзката с лот 4 Сандански – Кулата ще бъде открит лот 3.3 на АМ „Струма“.   \r\n*** \r\nОт 16.30 часа съветниците от ПП ГЕРБ – Сливен Живко Минчев и Тодор Начев ще се срещнат с граждани.  \r\n*** \r\nОт 17.30 часа в Куклен театър Сливен ще бъде представен спектакълът „Откраднатите ботушки на Дядо Коледа”. \r\n*** \r\nОт 11.00 часа в 247 зала на община Смолян ще се проведе официалната церемония по награждаването на „Спортист и треньор - 2018 г.” на община Смолян, както и “Спортист на гражданите”. \r\n*** \r\nОт 13.00 часа в Сесийната зала на Община Смолян ще се проведе редовното заседание на Общински съвет – Смолян.  \r\n*** \r\nОт 15.00 часа в кабинет № 105 в Средно училище „Св. Св. Кирил и Методий“ ще се проведе заключителна пресконференция по проект „По-добро бъдеще чрез включващо образование“, финансиран по Оперативна програма „Наука и образование за интелигентен растеж” 2014-2020, приоритетна ос 3 „Образователна среда за активно социално приобщаване”. \r\n*** \r\nОт 18.00 часа в НЧ „Родина - 1860“, Музикална школа, ет. 3, ще се състои „Коледни концерти за малки и големи“. \r\n*** \r\nОт 18.00 часа в Оперен театър ще се състои церемония по връчване на наградите „Добрият самарянин“. \r\n*** \r\nОт 14.00 часа официално ще бъде открита “Синята стая“ към Окръжен съд Търговище, предназначена за нуждите на правосъдието при снемане обясненията и показанията на деца. \r\n*** \r\nОт 11.00 часа в зала „Марица“ на Областна администрация Хасково областният управител на Хасково Станислав Дечев ще бъде домакин на Съвместното заседание на Регионалния съвет за развитие и Регионалния координационен комитет на Южен централен район. \r\n*** \r\nОт 18.00 часа в бившето кино „Медея“ благотворително възпитаниците на Делчо Тодоров в Димитровград ще играят трагикомедията \"Любов, кафе и клюки\"- 10 години по-късно. \r\n*** \r\nОт 13.00 часа в Неонатологичното отделение на МБАЛ шуменско сдружение ще дари 12-каналн ЕКГ-апарат, адаптиран за деца и новородени. От отделението са пожелали именно подобен съвременен апарат, който има възможност за запис и съхраняване на информация за всички пациенти.", "date": "2018.12.17", "title": "Предстоящи събития в страната за 17 декември (Агенция „Фокус“)"}
{"url": "http://www.focus-news.net/news/2018/12/17/2602537/vzglyad-bbc-dava-obyasnenie-za-ruskata-sleda-v-parizh.html", "text": "Британската радиотелевизионна корпорация BBC признава автентичността  на разследването на своите журналисти по повод на тъй наречената  руски следа в протестите на \"жълтите жилетки\" в Париж, пише в днешния си брой руският вестник  „Взгляд“ . \r\nОт там съобщават, че в излъчените репортажи не става дума за възможна връзка с Русия. От корпорацията заявяват, че продължават да се придържат към „принципите за безпристрастна и независима журналистика“.  \r\nПо-рано в неделя извънщатната репортерка на BBC, т. нар. стрингер, е  признала, че от редакцията са й поискали да открие някакви доказателства за „руска намеса“ в протестите на „жълтите жилетки“ във Франция, тъй като са им „нужни гледни точки“ и „се иска кръв“.  \r\nОфициалният представител на МВнР на Русия Мария Захариева се обръна с призив към британската общественост да оцени дейстивята на BBC.   \r\nМеждувременно, както съобщава френският вестник Journal du Dimanche, службите от вътрешното и външното разузнаване на Франция не са успели до този момент на разследването да установят някаква намеса на Русия в организацията на протестите в страната.  Ивелина Ватова", "date": "2018.12.17", "title": "„Взгляд“: BBC дава обяснение за „руската следа“ в Париж"}
{"url": "http://www.focus-news.net/news/2018/12/17/2602540/nezavisimaya-gazeta-lukashenko-kaza-ne.html", "text": "Президентът на Белорусия Александър Лукашенко заяви, че разбира намеците на Русия за по-тясна интеграция като планове за поглъщане, пише в днешния си коментар вестник  „Независимая газета“ .  \r\nОтговорът му е, че не продава страната си за барел петрол. Въпреки това експертите са на мнение, че целта на Москва е друга – да откажат на Минск финансова помощ.   \r\nЗа интеграцията с Русия Лукашенко е говорил  по време на пресконференция с представители на руските медии, които били на посещение в страната по покана на белоруските власти.  \r\n„Независимая газета“ припомня, че в четвъртък миналата седмица на заседание на правителството на Съюзната държава (съгл. Договора от 1999- бел. ред.), което се проведе в Брест, премиерът на Русия Дмитрий Медведев направи изявления, които в Минск определиха като сензационни: «Проектът за Съюзната държава може да се изпълнява по съвършено друг начин, ако се постараем да реализираме договора, който подписахме през декември 1999 ».  \r\nМедведев е уточнил: „Като създадем структури, които до сега не сме създали, но се предвиждат с този договор“. Става дума за основаване на единен емисионен център, единна митническа служба, съд, сметна палата, единна данъчна политика, обща ценова политика. Само в този случай Белорусия може да разчита на цени за енергоносителите, които ползват и потребителите от Руската федерация“. \r\nНезависими анализатори преценяват заявлението на Медведиев като предложение Белорусия да се обедини с Русия в една държава. Както стана ясно от заявлението, което Лукашенко е направил в петък, той го е приел точно по този начин. „Умея да чета между редовете, а и вие също. Разбирам тези намеци. Може да се каже и по-просто – получавате петрол, но разрушаваме държавата и влизате в състава на Русия“, казал Александър Лукашенко. „Разделени по региони и притиснати по руски – това няма да се случи“, гласял отговора на държавния глава на Белорусия.   \r\nПрезидентът на Белорусия съобщил на руските журналисти, че обявената от по-рано среща с президента на Русия Владимир Путин е планирана за 25 декември, но направил уточнение, че може и да не се състои.   Ивелина Ватова", "date": "2018.12.17", "title": "„Независимая газета“: Лукашенко каза „Не“"}
{"url": "http://www.focus-news.net/news/2018/12/17/2602539/sdvr-izdirva-23-godishen-mazh-blasnal-s-avtomobila-si-politseyski-sluzhitel-obzor.html", "text": "39-годишен полицай е с опасност за живота, след като бе блъснат от лек автомобил. Инцидентът е станал след 23.00 часа 15 декември 2018 г. на столичния бул. „Ал Малинов“. Полицейски екип забелязал лек автомобил „Фолкваген“, за който е имало съмнение, че няколко пъти не се е подчинявал на полицейски сигнали за спиране. Веднага били предприети полицейски действия и подаване на сигнал. Шофьорът извършил маневра на заден ход, симулирайки намерение за спиране, и ударил паркиран лек автомобил. След това рязко потеглил напред, блъснал един от униформените и успял да избяга.  \r\nНа място веднага били съсредоточени допълнителни полицейски екипи. В хода на оперативните действия автомобилът е открит изоставен в района на „Студентски град“. За инцидента столичната полиция издирва 23-годишния Захари Чернев, тъй като според събраните до момента данни той е блъснал служителя на реда.  \r\nПострадалият полицай е откаран в болница. Той е с комбинирана травма - фрактура на бедрена кост, три счупени ребра и гръдна травма. Мъжът е стабилизиран, но има опасност за живота му. \r\nИнцидентът е станал минути след 23.00 часа на столичния бул. „Ал Малинов“. Полицейски екип забелязва лек автомобил „Фолкваген“, за който е имало съмнение, че няколко пъти не се е подчинявал на полицейски сигнали за спиране. При предприети полицейски действия и подаване на сигнал, шофьорът извършва маневра на заден ход, симулирайки намерение за спиране, удря паркиран лек автомобил, рязко потегля, блъска униформения полицай и успява да избяга. Пострадалият служител е настанен в болница с множество травми. В хода на оперативните действия автомобилът е открит изоставен в района на „Студентски град“. До този момент не е установено местонахождението на шофьора.  \r\nГражданите, които имат допълнителна информация, свързана с извършителя на престъплението, могат да сигнализират при гарантирана анонимност на тел 112 или в най-близкото поделение на МВР.", "date": "2018.12.17", "title": "СДВР издирва 23-годишен мъж, блъснал с автомобила си полицейски служител (ОБЗОР)"}
{"url": "http://www.focus-news.net/news/2018/12/17/2602533/mkd-makedoniya-tachi-shte-uchastva-v-zasedanieto-na-saveta-za-sigurnost-koeto-e-po-iskane-na-sarbiya.html", "text": "В понеделник президентът на Косово Хашим Тачи ще участва в сесията на Съвета за сигурност на ООН в Ню Йорк, която се провежда по искане на Сърбия и Русия, съобщи македонската интернет-базирана медия  МКД . \r\nНа нея ще се обсъжда въпросът за въоръжените сили на Косово.   \r\nПред репортери на летището в Прищина Тачи е заявил, че независимо от резултата от дебатите в понеделник, трансформацията е \"необратим процес\" и ги е уверил, че \"ако Сърбия е обезпокоена от създаването на наша войска, косовските сърби се чувстват сигурни\". \r\nТой е оценил, че създаването на армия и постигането на широк политически и граждански консенсус за диалога със Сърбия  е \"изключителен успех\" за Косово.  \r\nЗаседанието на Съвета за сигурност на ООН е насрочено за 21 часа българско време и на него ще говори и сръбският президент Александър Вучич.  Ивелина Ватова", "date": "2018.12.17", "title": "МКД (Македония): Тачи ще участва в заседанието на Съвета за сигурност, което е по искане на Сърбия"}
{"url": "http://www.focus-news.net/news/2018/12/17/2602918/ria-novosti-pentagonat-se-samnyava-che-rusiya-e-zainteresovana-ot-zapazvaneto-na-dogovora-za-raketite-sas-sreden-i-malak-obseg.html", "text": "Предложенията, направени през миналата седмица от министъра на отбраната Сергей Шойгу до Джеймс Матис, не съдържат знаци, че Русия е заинтересована от запазването на Договора да ракети със среден и малък обсег, заявиха за  РИА Новости  от Пентагона. \r\nВ събота генерал-майор Игор Конашенко съобщи, че министъра на отбраната на Руската федерация Сергей Шойгу е предложил на Джеймс Матис да обсъдят разногласията между Русия и САЩ относно ракетния договор. \r\n„За пет години, в над 30 срещи на всички нива, Русия никога не е показала никакви признаци, че се стреми да се върне към спазването на договора. Никоя от тези срещи не донесе напредък поради нежеланието на Русия да признае нарушенията си. Предложението на Русия от миналата седмица не съдържа никакви индикации, че тя е заинтересована да предприеме тези стъпки за спасението на споразумението“, заяви говорител на Пентагона. Превод и редакция : Калоян Пенков", "date": "2018.12.17", "title": "РИА Новости: Пентагонът се съмнява, че Русия е заинтересована от запазването на Договора за ракетите със среден и малък обсег"}
{"url": "http://www.focus-news.net/news/2018/12/17/2602541/the-guardian-izrael-se-skara-na-avstraliya.html", "text": "В неделя Израел даде сигнал, че не е доволен от решението на Канбера да признае Западен Ерусалим за негова столица, тъй като по този начин подкрепа създаването на палестинска столица в Източен Ерусалим, пише британският  The Guardian .  \r\nПо време на редовната седмична среща на израелския кабинет премиерът Бенямин Нетаняху е запазил мълчание по повод решението на Канбера. Негов навик е да използва тези заседания, за да обявява публично развитието на дипломатическите отношения на държавата. Министър, близък до Нетаняху, е казал, че е грешка да се противопоставя някой на идеята Израел да контролира целия град.   \r\nИзраел поставя под свой контрол арабския Източен Ерусалим по време на 6-дневната война през 1967 година и обявява града за своя столица, нещо, което не се признава от международната общност.  \r\nПалестинците искат Източен Ерусалим да стане главен град на държавата, която те се надяват да създадат в окупирания Западен бряг и Ивицата Газа.   \r\nПрезидентът на САЩ, Доналд Тръмп, ги вбеси миналата година, като призна Ерусалим за израелска столица. \r\nАвстралийският премиер Скот Морисън в събота заяви, че Канбера формално признава Западен Ерусалим за столица на Израел, но също така отново потвърди, че страната му поддържа идеята Източен Ерусалим да стане палестинска столица при условията на мирен договор между двете страни. \r\nВъншният министър на Израел веднага отговори с хладно изявление, като определи австралийското решение „за стъпка в правилната посока“. В неделя Нетаняху каза, че няма какво повече да добави.   \r\nИцхак (Цахи) Ханегби, министър на регионалното сътрудничество, и доверен човек на премиера в партия „Ликуд“, е по-открит: „За наше съжаление, с тази положителна новина, те допуснаха грешка,” е обявил на репортерите, които са стояли пред вратата на кабинета в очакване.   \r\nТой се отнесъл към Канбера като към „дълбок и изключително близък приятел от години“, но добавил, че “няма разделение между западната и източната част на града. Ерусалим е едно цяло, обединено. Контролът на Израел над града е вечен. Нашият суверенитет не може да се дели, нито да се подкопава. И ние се надяваме, че Австралия скоро ще намери начин да поправи грешката, която допусна.“  \r\nГлавният преговарящ от палестинска страна, Саиб Ерекат, обяви съботното решение като родено от „дребнави вътрешнополитически намерение“ в Австралия . „Окончателният статут на Ерусалим като цяло остава обект на преговори, докато Източен Ерусалим, според международното право, е интегрална част от окупираната палестинска територия”, по неговите думи.  Ивелина Ватова", "date": "2018.12.17", "title": "The Guardian: Израел се скара на Австралия"}
{"url": "http://www.focus-news.net/news/2018/12/17/2602543/blagoevgrad-izlozhba-bazar-da-darim-usmivka-na-liya-za-koleda-se-provezhda-v-chitalishte-sv-kliment-ohridski-simitli.html", "text": "Изложба – базар „Да дарим усмивка на Лия за Коледа“ се провежда в читалище „Св. Климент Охридски“ – Симитли. Това съобщиха за Радио „Фокус“ – Пирин от общината. Събития от този тип са традиционни за Симитли и се организират много активно през последните няколко години. Тази година родители, учители и деца от съвсем малка възраст са изработили с труд и желание, старание и много фантазия невероятни коледни предмети. Десетките празнични украшения са ръкоделия на децата от Детска градина „Радост” – Симитли и всички нейни филиали в общината, СУ ”Св. Св. Кирил и Методий”- Симитли, СУ ”Св. Св. Кирил и Методий” –Крупник, ОбУ „Св.Паисий Хилендарски и ДГ „Долно Осеново“.Тази година събраните средства ще бъдат дарени за най-благородната кауза. Симитличани се обедняват за дарителска кампания за малката Лия от село Полето. Всеки желаещ може да помогне за лечението на 4-годишната Лия, която страда от Детска церебрална парализа- квадрипареза, като закупи предмет от базара-изложба или просто да пусне пари в касичките в читалището. Благотворителната изложба-базар „Да дарим усмивка на Лия за Коледа“ ще бъде на мястото си докато продуктите не бъдат изцяло разпродадени, а учениците от училището в Симитли напълно доброволно ще дежурят и ще продават предметите. \r\nЛивия НИНОВА", "date": "2018.12.17", "title": "Благоевград: Изложба – базар „Да дарим усмивка на Лия за Коледа“ се провежда в читалище „Св. Климент Охридски“ – Симитли"}
{"url": "http://www.focus-news.net/news/2018/12/17/2602534/afp-peta-zhertva-na-atentata-v-strasburg.html", "text": "В неделя вечерта почина пета жертва на атентата в Страсбург, съобщава  AFP , като се позовава на данни от местните власти  \r\nОт Прокуратурата в Париж са потвърдили смъртта. Сред останалите единадесет ранени има и хора в тежко състояние.  \r\nПочиналият се казва Барто Педро Орент-Ниежелски, поляк от Катовице, който от 20 години живее в Страсбург, известен с прякора си Бартек. \r\nТой е работел по проекта за Европейски фестивал на комиксите. Бил е и журналист, който е отразявал работата на Европарламента. \r\nБил е контузен докато е бил в компанията на своя приятел и колега, 28-годишният италиански журналист Антонио Мегализи, който почина в петък.   Ивелина Ватова", "date": "2018.12.17", "title": "AFP: Пета жертва на атентата в Страсбург"}
{"url": "http://www.focus-news.net/news/2018/12/17/2602542/vedomosti-evrosayuzat-reshi-da-prodalzhi-ikonomicheskite-sanktsii-sreshtu-rusiya.html", "text": "С половин година Европейският съюз продължи срока на икономическите санкции срещу Русия, коментира днешният  „Ведомости“ .  \r\nТова решение беше прието на 13 декември на срещата на върха на ЕС. То беше обявено от председателя на Европейския съвет Доналд Туск: „ЕС единодушно продължава срока на икономическите санкции срещу Русия, като отчита, че по реализацията на договореностите от Минск няма никакъв напредък“, написа той в Twitter. Крайният срок на сегашните ограничения изтича в януари 2019 г.   \r\nСтава дума за санкции на ЕС по отношение на отделни сектори от руската икономика. Те бяха въведени през 2014 година. Тези ограничителни мерки включват санкции срещу пет руски финансови институции (Сбербанк, ВТБ, Газпромбанк, Внешэкономбанк и Россельхозбанк) и техните „дъщерни“ структури, а също и по отношение на трите най-големи руски енергийни компании   («Роснефть», «Транснефть» и «Газпром нефть») и три предприятия от отбранителния сектор  («Уралвагонзавод», «Оборонпром» и Объединенная авиастроительная корпорация). \r\nОсвен това тези санкции забраняват внос и износ на оръжие и стоки с военно предназначение в Русия, а също и ограничен достъп на страната до определени технологии и услуги при добива и проучването на петрола.   \r\nВеднага след конфликта с украинските кораби в Черно море Туск изрази увереност, че икономическите санкции срещу Русия ще бъдат продължени, тъй като „Европа е единна в подкрепата си за суверенитета и териториалната цялост на Украйна“ . Ивелина Ватова", "date": "2018.12.17", "title": "„Ведомости“: Евросъюзът реши да продължи икономическите санкции срещу Русия"}
{"url": "http://www.focus-news.net/news/2018/12/17/2602548/pregled-na-nyakoi-osnovni-temi-v-britanskiya-pechat-agentsiya-fokus.html", "text": "Блокът все пак може и да е затънал до гуша в разделения, но нашето напускане, което напомня на автомобилна катастрофа, изясни една област, в която 27-те от Ес се обединяват, пише в днешния си коментар британският  The Times .  \r\nПарче камамбер, кръгло като автомобилно кормило, голям къс чоризо от Билбао, няколко бутилки сицилиански зехтин, някаква вкусна торта, които мога да имам и да си похапвам. Да, моите запаси без сделка се задават на хоризонта съвсем ясно. Добра работа се свърши през изминалата седмица, след като главата, която затворихме в тази сага, като че ли още повече ни приближи до ръба на острите скали, наречени Брекзит.  Образите, които се показаха от Брюксел, са колкото стари, толкова и нови: Тереза Мей се подиграва съвсем хладнокръвно; европейците весело-закачливо се поздравяват, лидерите им се прегръщат, докато нашият премиер е увиснала на самия ръб.   \r\nНаблюдавайки преговорите на най-високо равнище, единственото, което виждам от тази страна на Канала (Ла Манша – бел.ред.), е жестока изолация. От другата страна на водата, обаче, картините ми разказват една далеч по-сърцераздирателна история: за колективното решение.  \r\nЗа пореден път тези събирания се оказват шанс за ЕС да се представи в най-добрата си светлина. \r\n*** В неделя Израел даде сигнал, че не е доволен от решението на Канбера да признае Западен Ерусалим за негова столица, тъй като по този начин подкрепа създаването на палестинска столица в Източен Ерусалим, пише британският  The Guardian .  \r\nПо време на редовната седмична среща на израелския кабинет премиерът Бенямин Нетаняху е запазил мълчание по повод решението на Канбера. Негов навик е да използва тези заседания, за да обявява публично развитието на дипломатическите отношения на държавата. Министър, близък до Нетаняху, е казал, че е грешка да се противопоставя някой на идеята Израел да контролира целия град.   \r\nИзраел поставя под свой контрол арабския Източен Ерусалим по време на 6-дневната война през 1967 година и обявява града за своя столица, нещо, което не се признава от международната общност.  \r\nПалестинците искат Източен Ерусалим да стане главен град на държавата, която те се надяват да създадат в окупирания Западен бряг и Ивицата Газа.   \r\nПрезидентът на САЩ, Доналд Тръмп, ги вбеси миналата година, като призна Ерусалим за израелска столица. \r\nАвстралийският премиер Скот Морисън в събота заяви, че Канбера формално признава Западен Ерусалим за столица на Израел, но също така отново потвърди, че страната му поддържа идеята Източен Ерусалим да стане палестинска столица при условията на мирен договор между двете страни. \r\nВъншният министър на Израел веднага отговори с хладно изявление, като определи австралийското решение „за стъпка в правилната посока“. В неделя Нетаняху каза, че няма какво повече да добави.   \r\nИцхак (Цахи) Ханегби, министър на регионалното сътрудничество, и доверен човек на премиера в партия „Ликуд“, е по-открит: „За наше съжаление, с тази положителна новина, те допуснаха грешка,” е обявил на репортерите, които са стояли пред вратата на кабинета в очакване.   \r\nТой се отнесъл към Канбера като към „дълбок и изключително близък приятел от години“, но добавил, че “няма разделение между западната и източната част на града. Ерусалим е едно цяло, обединено. Контролът на Израел над града е вечен. Нашият суверенитет не може да се дели, нито да се подкопава. И ние се надяваме, че Австралия скоро ще намери начин да поправи грешката, която допусна.“  \r\nГлавният преговарящ от палестинска страна, Саиб Ерекат, обяви съботното решение като родено от „дребнави вътрешнополитически намерение“ в Австралия . „Окончателният статут на Ерусалим като цяло остава обект на преговори, докато Източен Ерусалим, според международното право, е интегрална част от окупираната палестинска територия”, по неговите думи. \r\n*** Премиерът попари надеждите за нов вот, коментира  Hufftington Post  сведенията, които идва от Даунинг стрийт. \r\nТереза Мей ще предприеме мерки да не допусне нов референдум за Брекзит, като заплаши, че един евентуален нов вот би нанесъл „непоправими щети“ на интегритета на британската политика.   \r\nВ края на седмицата в публичното пространство се появиха информации, че Даунинг стрийт се подготвя да предложи сделката за излизането на Великобритания от ЕС да се прегласува и по този начин да се излезе от „задънената улица“ на преговорите с Брюксел. Очаква се в понеделник премиерът да заяви пред британските парламентаристи, че с подобна стъпка тя изпраща послание до милиони гласоподаватели, че „демокрацията не се предава“.   \r\nСпоред изданието, Мей трябва да обяви: „ Нека да не пречупваме вярата на британския народ, като се опитваме да разиграваме на театралната сцена нов референдум. Един нов вот, който най-вероятно не би ни придвижил по-напред от предишния. Един нов вот, който би разделил страната ни още повече в момент, когато ние трябва да работим, за да я обединим.“", "date": "2018.12.17", "title": "Преглед на някои основни теми в британския печат (Агенция „Фокус“)"}
{"url": "http://www.focus-news.net/news/2018/12/17/2602545/ria-novosti-ot-minsk-kazaha-che-lukashenko-ne-e-provezhdal-saveshtanie-za-nezavisimost.html", "text": "Президентът на Белорусия Александър Лукашенко не е провеждал никакво съвещание по въпроса за т. нар. независимост на републиката „ в условията на натиск“ от страна на Русия, за това съобщава на  РИА Новости  прес-секретарят на държавния глава Наталия Айсмонт. \r\nПо-рано редица медии, като се позовават на някакъв източник, информират за среща на Лукашенко с висши служители при затрити врати.   \r\nВ петък президентът на Белорусия на среща с руски журналисти е изтъкнал, че суверенитетът на страната е нещо свято и им обещал, че няма да допусне тя да го изгуби.  По негово мнение митническите маневри в руската нефтена сфера представляват заплаха за самостоятелността на страната му. Минск може да получи компенсации от тези маневри единствено, ако задълбочи интеграцията с Москва. \r\nВ същото време според него дълбоката интеграция с Москва не означава принуда.  По думите му към нея трябва да се върви „не като се създава проблем“, за да не се говори след това, че „заради петрола сме продали страната“. \r\nРъководителят на Министерството на финансите на Русия Антон Силуанов по-късно заяви, че митническите маневри са вътрешна работа на държавата и на Белорусия не е обещавано да получи никакви компенсации за тях. Ивелина Ватова", "date": "2018.12.17", "title": "РИА Новости: От Минск казаха, че Лукашенко не е провеждал съвещание за независимост"}
{"url": "http://www.focus-news.net/news/2018/12/17/2602549/pregled-na-nyakoi-osnovni-temi-v-ruskiya-pechat-agentsiya-fokus.html", "text": "С половин година Европейският съюз продължи срока на икономическите санкции срещу Русия, коментира днешният  „Ведомости“ .  \r\nТова решение беше прието на 13 декември на срещата на върха на ЕС. То беше обявено от председателя на Европейския съвет Доналд Туск: „ЕС единодушно продължава срока на икономическите санкции срещу Русия, като отчита, че по реализацията на договореностите от Минск няма никакъв напредък“, написа той в Twitter. Крайният срок на сегашните ограничения изтича в януари 2019 г.   \r\nСтава дума за санкции на ЕС по отношение на отделни сектори от руската икономика. Те бяха въведени през 2014 година. Тези ограничителни мерки включват санкции срещу пет руски финансови институции (Сбербанк, ВТБ, Газпромбанк, Внешэкономбанк и Россельхозбанк) и техните „дъщерни“ структури, а също и по отношение на трите най-големи руски енергийни компании   («Роснефть», «Транснефть» и «Газпром нефть») и три предприятия от отбранителния сектор  («Уралвагонзавод», «Оборонпром» и Объединенная авиастроительная корпорация). \r\nОсвен това тези санкции забраняват внос и износ на оръжие и стоки с военно предназначение в Русия, а също и ограничен достъп на страната до определени технологии и услуги при добива и проучването на петрола.   \r\nВеднага след конфликта с украинските кораби в Черно море Туск изрази увереност, че икономическите санкции срещу Русия ще бъдат продължени, тъй като „Европа е единна в подкрепата си за суверенитета и териториалната цялост на Украйна“ . \r\n*** Президентът на Белорусия Александър Лукашенко заяви, че разбира намеците на Русия за по-тясна интеграция като планове за поглъщане, пише в днешния си коментар вестник  „Независимая газета“ .  \r\nОтговорът му е, че не продава страната си за барел петрол. Въпреки това експертите са на мнение, че целта на Москва е друга – да откажат на Минск финансова помощ.   \r\nЗа интеграцията с Русия Лукашенко е говорил  по време на пресконференция с представители на руските медии, които били на посещение в страната по покана на белоруските власти.  \r\n„Независимая газета“ припомня, че в четвъртък миналата седмица на заседание на правителството на Съюзната държава (съгл. Договора от 1999- бел. ред.), което се проведе в Брест, премиерът на Русия Дмитрий Медведев направи изявления, които в Минск определиха като сензационни: «Проектът за Съюзната държава може да се изпълнява по съвършено друг начин, ако се постараем да реализираме договора, който подписахме през декември 1999 ».  \r\nМедведев е уточнил: „Като създадем структури, които до сега не сме създали, но се предвиждат с този договор“. Става дума за основаване на единен емисионен център, единна митническа служба, съд, сметна палата, единна данъчна политика, обща ценова политика. Само в този случай Белорусия може да разчита на цени за енергоносителите, които ползват и потребителите от Руската федерация“. \r\nНезависими анализатори преценяват заявлението на Медведиев като предложение Белорусия да се обедини с Русия в една държава. Както стана ясно от заявлението, което Лукашенко е направил в петък, той го е приел точно по този начин. „Умея да чета между редовете, а и вие също. Разбирам тези намеци. Може да се каже и по-просто – получавате петрол, но разрушаваме държавата и влизате в състава на Русия“, казал Александър Лукашенко. „Разделени по региони и притиснати по руски – това няма да се случи“, гласял отговора на държавния глава на Белорусия.   \r\nПрезидентът на Белорусия съобщил на руските журналисти, че обявената от по-рано среща с президента на Русия Владимир Путин е планирана за 25 декември, но направил уточнение, че може и да не се състои.   \r\n*** Британската радиотелевизионна корпорация BBC признава автентичността  на разследването на своите журналисти по повод на тъй наречената  руски следа в протестите на \"жълтите жилетки\" в Париж, пише в днешния си брой руският вестник  „Взгляд“ . \r\nОт там съобщават, че в излъчените репортажи не става дума за възможна връзка с Русия. От корпорацията заявяват, че продължават да се придържат към „принципите за безпристрастна и независима журналистика“.  \r\nПо-рано в неделя извънщатната репортерка на BBC, т. нар. стрингер, е  признала, че от редакцията са й поискали да открие някакви доказателства за „руска намеса“ в протестите на „жълтите жилетки“ във Франция, тъй като са им „нужни гледни точки“ и „се иска кръв“.  \r\nОфициалният представител на МВнР на Русия Мария Захариева се обръна с призив към британската общественост да оцени дейстивята на BBC.   \r\nМеждувременно, както съобщава френският вестник Journal du Dimanche, службите от вътрешното и външното разузнаване на Франция не са успели до този момент на разследването да установят някаква намеса на Русия в организацията на протестите в страната.  \r\n***  Белият дом и редица федерални ведомства на САЩ започнаха подготовка частично да спрат  работата на правителството, информира руският вестник  „Известия“  в неделния си брой. \r\nПричина е спорът между президента на САЩ Доналд Тръмп и демократите от Конгреса за строителството на стената по границата с Мексико. Това е съобщил в неделя американският вестник The Washington Post . \r\nВ неделя приключва и срокът за финансиране на пограничното съоръжение. Нито една от двете страни в конфликта не е променила позицията си.  \r\n«Готови сме да направим всичко нужно, за да построим стената», изданието цитира думи на Стивън Милър, съветник на президента, в интервю за телевизия CBS. \r\nВестникът цитира и лидера на Демократическата партия Чарлз Шумър, която има малцинство в Конгреса, според когото: „Президентът Тръмп е длъжен да разбере: няма гласове в подкрепа на стената, нито в Камарата (на представителите – бел. „Известия“), нито в Сената. Няма да получи стената под никаква форма.“  Това демократът е заявил пред друга телевизионна медия в САЩ NBC. \r\nЛипсата на напредък в разрешаването на този спор може да доведе до частично спиране на работата на правителството от 22 декември.  \r\nНа 15 декември Доналд Тръмп се разпореди 5 млрд. долара да се пренасочат от програмата за участие на САЩ в Арктическия район към изграждането на стена с Мексико. Рафаел Бернал, който е анализатор за The Hill, отбелязва, че администрацията на Тръмп пренебрегва недоволството на редица политици и военни в САЩ и „подкрепя идеята да се приеме нов вариант на законопроект, според който бюджетни средства в размер на 5 млрд. долара ще отидат за строителството на стената в югозападната част на страната», за да се удържа потока от нелегални мигранти към САЩ от Мексико. \r\nКерванът с мигранти от държави от Централна Америка се движи към САЩ от октомври. А строителството на тази стена е едно от предизборните обещания на Тръмп и той непрекъснато напомня, че този проект трябва да се осъществи.", "date": "2018.12.17", "title": "Преглед на някои основни теми в руския печат (Агенция „Фокус“)"}
{"url": "http://www.focus-news.net/news/2018/12/17/2602546/afp-severna-koreya-preduprezhdava-che-amerikanskite-sanktsii-mozhe-da-blokirat-patya-kam-denuklearizatsiya.html", "text": "Северна Корея предупреждава, че най-новите санкции на САЩ  може „да блокират пътя към денуклеаризация на Корейския полуостров завинаги“, съобщава  AFP . \r\nТова предупреждение, което Северът изпрати в неделя, идва дни след обявлението на САЩ, че налага санкции на трима висши севернокорейски държавни служители за нарушаване на човешките права.   \r\nСред тях е и Чхьое Чен-хе, който се смята за дясна ръка на лидера Ким Чен-ин. \r\nВ официално изявление, обявено от държавната телеграфна агенция KCNA, Северна Корея благодари на Доналд Тръмп за усилията да подобри отношенията с Пхенян, но и се подчертава, че Държавният департамент на САЩ се напряга да върне назад отношенията между КНДР и САЩ до положението от миналата година (2017 – бел. ред.) , която бе белязана от размяна на огън“. \r\nС налагането на санкции за тримата държавни служители САЩ се обвиняват в „ предумишлена провокация“. \r\nАко Вашингтон вярва, че политиката на увеличаване на санкциите и натиска ще принуди Севера да се откаже от своите ядрени оръжия, това „би било най-лошо направената сметка и ще блокира пътя към денуклеаризация на Корейския полуостров завинаги \", се отбелязва в изявлението на Пхенян.   \r\nПо време на историческата среща в Сингапур през юни президентът на САЩ Доналд Тръмп и Ким Чен-ун подписаха обвита в словесна мъглявина декларация за денуклеаризация. От тогава насам обаче малко е направеното, тъй като Вашингтон се стреми да поддържа санкциите срещу Севера, докато те „не се убедят в неговата окончателна, напълно потвърдена денуклеаризация“. На свой ред Пхенян обвинява САЩ, че исканията му са „гангстерски“.  \r\nВ действията, за които настоява Конгресът, администрацията на Тръмп заяви в понеделник, че ще наложи всички възможни обвинения срещу тримата служители за ролята им в потискане на свободата на словото.   \r\nПодобни мерки могат да имат малко въздействие върху държавни служители в една от най- затворените държави, но могат да упражнят  ясно изразена символна сила, тъй като Северна Корея се стреми към все по-голямо признаване от страна на САЩ. Ивелина Ватова", "date": "2018.12.17", "title": "AFP: Северна Корея предупреждава, че американските санкции може „да блокират пътя към денуклеаризация“"}
{"url": "http://www.focus-news.net/news/2018/12/17/2602547/ventseslava-genova-ruo-varna-otchitame-po-visoki-rezultati-ot-vanshnoto-otsenyavane-na-uchenitsite-ot-iv-klas-prez-poslednata-godina.html", "text": "\"Отчитаме по-високи резултати от Националното външно оценяване на учениците от IV клас през последната година.\" Това каза за Радио „Фокус” – Варна Венцеслава Генова, началник на Регионалното управление на образованието (РУО) във Варна, отчитайки дейността на институцията през последната учебна година. Тя отбеляза, че през учебната 2017/2018 година резултатите от изпитите по български език и математика, които са положили четвъртокласниците, са завишени. Венцеслава Генова допълни, че при анализиране на данните е направено и проучване на резултатите според броя на учениците в училищата. В училищата, в които се обучават до 20 четвъртокласници, най-висок резултат имат ОУ „Константин Арабаджиев“ във Варна и ОУ „Св. св. Кирил и Методий“ в  село Голица. В училищата, в които се обучават между 21 и 50 четвъртокласници, най-висок успех по български език имат децата от частно училище „Малкият принц“, а по математика – четвъртокласниците от частно училище „Мечтатели“. „В групата училища от 51 до 100 ученици най-висок резултат по български език на Националното външно оценяване са получили четвъртокласниците от СУ „Пейо Яворов“ във Варна. Същото училище има най-висок общ среден резултат от външното оценяване. В училищата с над 100 ученици най-висок резултат по български език са постигнали четвъртокласниците от ОУ „Св. св. Кирил и Методий“ във Варна. Училището е и с най-висок общ среден резултат“, каза още Венцеслава Генова. Тя добави, че през изминалата учебна година Регионалното управление на образованието във Варна е работило по своя регионална система за повишаване на резултатите на учениците. „Работихме индивидуално след диагностика на слабите места, които имаха нужда от подпомагане. Със задоволство отчитаме, че училищата, които миналата година заемаха крайните места след Националното външно оценяване на учениците от IV клас, тази година са с по-високи резултати. Това се наблюдава в училищата във Венелин, Голица и Пчелник. Съвместно с експертите на Регионалното управление на образованието във Варна и учителите бяха постигнати отлични резултати“, подчерта Венцеслава Генова. По думите й тази учебна година се работи с училищата в Изворско, Червенци и Лопушна, които са били с по-ниски резултати. \r\nМарияна ВАЛЕНТИНОВА", "date": "2018.12.17", "title": "Венцеслава Генова, РУО – Варна: Отчитаме по-високи резултати от външното оценяване на учениците от IV клас през последната година"}
{"url": "http://www.focus-news.net/news/2018/12/17/2602550/pregled-na-mezhdunarodnite-novini-do-6-chasa-agentsiya-fokus.html", "text": "В неделя управляващите във Франция анализираха ситуацията в страната, информира  AFP . \r\nДемонстрантите от движението на „жълтите жилетки“ са „намалили градуса“. Това те приемат като знак за край на техните протести, които вкараха Еманюел Макрон в най-дълбоката криза откакто влезе в Елисейския дворец.  \r\nОколо 66 000 души участваха отново в съботните протести. Това беше пета седмица на антиправителствените демонстрации, заливащи страната вече месец. Броят им е наполовина по-малко от предишната седмица, което според анализаторите на общественото мнение означава „край на цикъла на мобилизация“  \r\nОбразователният министър Мишел Бланкер е изразил мнение: \"Със сигурност, зад гърба ни е вече един етап и аз съм убеден, че това е в интерес на всички ни, дори и на жълтите жилетки“.  \r\nВсе пак някои социолози са на мнение, че случилото се в последния месец ще остави „горчив спомен за всички ни“. Това усещане е изразил  Ерве Льо Бра от Училището за социални науки EHESS: „ситуацията се успокоява, но онова, което остава от нея, е чувството за омраза срещу Макрон“, твърди той.   \r\nОсновното проучване на общественото мнение е на известната изследователска група IFOP, което е публикувано в неделното издание на Journal du Dimanche. Според него в последния месец престижът на Макрон е спаднал с 2 пункта и е стигнал 23 процента. В същото време делът на хората, които се чувстват „много разочаровани“, се е увеличил с 6 пункта и е стигнал до 45 процента.   \r\nМного от протестиращите обвиняват лично Макрон да всичко, което става във Франция, и открито го призовават да си подаде оставката. Един от аргументите им е неговото минало като инвестиционен банкер.   \r\n***  Огромна експлозия и огън са избухнали в ресторант в северния японски град Сапоро, съобщават  BBC  и други световни медии.  \r\nПо данни на японската полиция 42 са ранените, един е с опасност за живота. Причините за взрива не са изяснени все още, споменава се за газова експлозия.  \r\nПолицията е отцепила района поради опасност от нови взривове. \r\n*** Катар има намерения да увеличи дяловото си участие в Дойче Банк, съобщава  Reuters , като цитира  информация от неделното издание на германския Handelsblatt. \r\nКатарското кралско семейство вече има 6.1 процента в една от най-големите банкови институции в Европа,  показва справка на нейната интернет страница.  Ако се вземат под внимание и дериватните позиции, това означава, че Катар контролира над 9 процента, пояснява Handelsblatt. \r\n“Ще инвестираме в голяма финансова институция в Германия. Обсъдихме тази възможност по време на Форума в Доха и скоро ще го обявим“, е заявил за вестника Юсуф Мохамед Ал-Джайда, главен изпълнителен директор на държавния Катарски финансов център. Той обаче е отказал да съобщи името на компанията, но е потвърдил, че Катар вече работи с нея. \r\n*** Цяла Холандия е покрита с гъста мъгла, което принуди в неделя поне едно летище да отмени полетите, съобщава  AFP . \r\nОт обед е затворено  международното летище в Айндховен, най-големият град в провиниця Северен Брабант. 27 полета са пренасочени за кацане на други летища, а поне 6 заминаващи са отменени, се съобщава на уеб-страницата на летището. До момента засегнати от времето са между 6 500 и 8 000 пасажери  \r\nМеждународното летище на Амстердам „Шифол“ е трябвало да отмени около 100 полета, по официални данни.   \r\nKLM, държавният въздушен превозвач на Холандия, обикновено оперира около 65 полета на час, но в периода на гъстите мъгли може да управлява само 17 кацащи и отлитащи полета.  \r\nКралският холандски метеорологичен институт е обявил „код жълто“. \r\n*** \r\nb> Москва/Тел Авив.  Лидерът на палестинското движение ХАМАС, контролиращо положението в Ивицата Газа, Исмаил Хания в неделя е заявил готовност да се срещне с ръководителя на Палестинската национална администрация Махмуд Абас. Това съобщава руската агенция Интерфакс, като се позовава на израелския всекидневник  The Times of Israel . \r\n\"Готов съм да се срещна с моя брат Абу Мазен (Махмуд Абас – бел. Интерфакс) в Газа, Кайро или където и да е, за да организираме голяма среща на палестинските лидери“, е заявил той на масова демонстрация в Ивицата Газа по повод 31-та годишнина от създаването на ХАМАС. В неделя десетки хиляди палестинци са участвали в специално организиран по този повод поход.   \r\nПоследната среща между Хания и Абас, който е водач и на най-голямата палестинска политическа партия ФАТАХ, е била в Катар през октомври 2016 година.   \r\nВ 2007 година между ФАТАХ и ХАМАС избухва конфликт, в резултат на който Ивицата Газа остава в ръцете на ХАМАС, а Западният бряг на река Йордан – под контрола на ФАТАХ. След това няколко пъти двете страни сключват примирие.  \r\n\"Възлагаме нашите надежди на Западния бряг, който е най-подходящо място за разрешаване на конфликта с ционисткия ни враг“. Това изявление Хания прави месец след сключване на примирие между Израел и Ивицата Газа, което бе предшествано от изостряне на конфликта между двете страни  \r\nПо-рано в неделя премиерът на Израел Бенямин Нетаняху предупреди ХАМАС заради сблъсъците и насилствените инциденти  в Западния бряг на река Йордан. \r\n\"Изпратих ясно послание на ХАМАС. Не приемаме ситуация, при която  да имаме примирие в Газа и терор в Юдея и Самария (Западен бряг – бел. Интерфакс)\". Думите на израелския премиер се цитират от медиите в страната. \r\n*** \r\nb> Белград.  „За Белград косовската армия представлява незаконно окупационно формирование на територията на Сърбия“. Това е заявил Марко Джурич в обръщение към обществеността, съобщава белградското радио  B92 .   \r\nДиректорът на Службата за Косово и Метохия е казал също, че тази т. нар. армия се създава с цел да промени границите на страната със сила.  \r\nЕто и част от обръщението на Джурич:   \r\n\"Парламентът на временните самоуправляващи институции в Прищина, без участието на сръбски представители, въз основа на моноетническия диктат на албанското малцинство в Косово и Метохия, и в разрез с всички прилагани правила на вътрешното и международното право, е решил да създаде т. нар. армия на Косово.  \r\nТова решение е акт срещу мира, израз на политическа агресия срещу нашата страна. То цели окончателно да очертае процеса на насилствено отделяне на част от територията на Република Сърбия и на създаване на албанска самостоятелна държава, т. нар. „Република Косово“, на територията на Автономната провинция Косово и Метохия.  \r\nКато се взема предвид, че решението за нейното създаване влиза в противоречие с Конституцията и законите на Република Сърбия, на временната конституционна рамка на Косово, а също и в разрез с Резолюция 1244 на Съвета за сигурност на ООН, както и с Военно-техническото споразумение от Куманово, с което се сложи край на въоръжения конфликт в Косово и Метохия през 1999 година, т. нар. армия на Косово представлява незаконна окупационна въоръжена структура на територията на Република Сърбия.“ \r\n*** И в понеделник Законът за амнистията няма да влезе в парламента, съобщава скопската телевизия  ТВ 21 .   \r\nТекстът му е готов, но трябва да бъде обсъден и от партийните централи, и от правните експерти. Групата за помирение засега няма информация кога ще се представи целият му текст в окончателен вариант.  \r\nСпоред представители на либерал-демократическата партия, властта се намесва в работата на съдебната система и ЛДП няма да подкрепи такъв закон.   \r\n Посланикът на ЕС в Скопие Самуел Збогар също е отказал да отговори по този въпрос, като е обяснил, че ще направи изявление, когато законосъобразното решение се обяви официално.   \r\n*** В понеделник президентът на Косово Хашим Тачи ще участва в сесията на Съвета за сигурност на ООН в Ню Йорк, която се провежда по искане на Сърбия и Русия, съобщи македонската интернет-базирана медия  МКД . \r\nНа нея ще се обсъжда въпросът за въоръжените сили на Косово.   \r\nПред репортери на летището в Прищина Тачи е заявил, че независимо от резултата от дебатите в понеделник, трансформацията е \"необратим процес\" и ги е уверил, че \"ако Сърбия е обезпокоена от създаването на наша войска, косовските сърби се чувстват сигурни\". \r\nТой е оценил, че създаването на армия и постигането на широк политически и граждански консенсус за диалога със Сърбия  е \"изключителен успех\" за Косово.  \r\nЗаседанието на Съвета за сигурност на ООН е насрочено за 21 часа българско време и на него ще говори и сръбският президент Александър Вучич. \r\n*** В неделя вечерта почина пета жертва на атентата в Страсбург, съобщава  AFP , като се позовава на данни от местните власти  \r\nОт Прокуратурата в Париж са потвърдили смъртта. Сред останалите единадесет ранени има и хора в тежко състояние.  \r\nПочиналият се казва Барто Педро Орент-Ниежелски, поляк от Катовице, който от 20 години живее в Страсбург, известен с прякора си Бартек. \r\nТой е работел по проекта за Европейски фестивал на комиксите. Бил е и журналист, който е отразявал работата на Европарламента. \r\nБил е контузен докато е бил в компанията на своя приятел и колега, 28-годишният италиански журналист Антонио Мегализи, който почина в петък.   \r\n*** Президентът на Белорусия Александър Лукашенко не е провеждал никакво съвещание по въпроса за т. нар. независимост на републиката „ в условията на натиск“ от страна на Русия, за това съобщава на  РИА Новости  прес-секретарят на държавния глава Наталия Айсмонт. \r\nПо-рано редица медии, като се позовават на някакъв източник, информират за среща на Лукашенко с висши служители при затрити врати.   \r\nВ петък президентът на Белорусия на среща с руски журналисти е изтъкнал, че суверенитетът на страната е нещо свято и им обещал, че няма да допусне тя да го изгуби.  По негово мнение митническите маневри в руската нефтена сфера представляват заплаха за самостоятелността на страната му. Минск може да получи компенсации от тези маневри единствено, ако задълбочи интеграцията с Москва. \r\nВ същото време според него дълбоката интеграция с Москва не означава принуда.  По думите му към нея трябва да се върви „не като се създава проблем“, за да не се говори след това, че „заради петрола сме продали страната“.  \r\nРъководителят на Министерството на финансите на Русия Антон Силуанов по-късно заяви, че митническите маневри са вътрешна работа на държавата и на Белорусия не е обещавано да получи никакви компенсации за тях.", "date": "2018.12.17", "title": "Преглед на международните новини до 6 часа (Агенция „Фокус“)"}
{"url": "http://www.focus-news.net/news/2018/12/17/2602552/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-kapitan-andreevo-gkpp-lesovo-i-gkpp-dunav-most.html", "text": "Интензивен е трафикът за товарни автомобили на изход на ГКПП „Капитан Андреево“, ГКПП „Лесово“ и ГКПП „Дунав мост“. Това съобщиха от пресцентъра на  ГД „Гранична полиция“ . Информацията за трафика на граничните пунктове е към 6.00 часа. На българо-сръбската, българо-македонската и българо-гръцката граница трафикът е нормален на всички гранични контролно-пропускателни пунктове. \r\nПоради усложнената зимна обстановка, гражданите следва да търсят информация за евентуална промяна на полетите от летище „София\".", "date": "2018.12.17", "title": "ГД „Гранична полиция“: Интензивен е трафикът за товарни автомобили на изход на ГКПП „Капитан Андреево“, ГКПП „Лесово“ и ГКПП „Дунав мост“"}
{"url": "http://www.focus-news.net/news/2018/12/17/2602554/dvizhenieto-na-tezhkotovarni-avtomobili-po-patya-montana-sofiya-e-spryano.html", "text": "Спряно е движението на тежкотоварни автомобили по пътя Монтана-София, от вчера, ТИР-те изчакват на място, съобщи слушател на  Радио „Фокус“ .", "date": "2018.12.17", "title": "Движението на тежкотоварни автомобили по пътя Монтана-София е спряно"}
{"url": "http://www.focus-news.net/news/2018/12/17/2602538/hufftington-post-tereza-mey-preduprezhdava-vtori-referendum-za-brekzit-shte-nanese-nepopravima-vreda-na-britanskata-politika.html", "text": "Премиерът попари надеждите за нов вот, коментира  Hufftington Post  сведенията, които идва от Даунинг стрийт. \r\nТереза Мей ще предприеме мерки да не допусне нов референдум за Брекзит, като заплаши, че един евентуален нов вот би нанесъл „непоправими щети“ на интегритета на британската политика.   \r\nВ края на седмицата в публичното пространство се появиха информации, че Даунинг стрийт се подготвя да предложи сделката за излизането на Великобритания от ЕС да се прегласува и по този начин да се излезе от „задънената улица“ на преговорите с Брюксел. Очаква се в понеделник премиерът да заяви пред британските парламентаристи, че с подобна стъпка тя изпраща послание до милиони гласоподаватели, че „демокрацията не се предава“.   \r\nСпоред изданието, Мей трябва да обяви: „ Нека да не пречупваме вярата на британския народ, като се опитваме да разиграваме на театралната сцена нов референдум. Един нов вот, който най-вероятно не би ни придвижил по-напред от предишния. Един нов вот, който би разделил страната ни още повече в момент, когато ние трябва да работим, за да я обединим.“ Ивелина Ватова", "date": "2018.12.17", "title": "Hufftington Post: Тереза Мей предупреждава: „Втори референдум за Брекзит ще нанесе непоправима вреда на британската политика“"}
{"url": "http://www.focus-news.net/news/2018/12/17/2602555/api-vazstanoveno-e-dvizhenieto-prez-prohod-predela-za-vsichki-motorni-prevozni-sredstva.html", "text": "Възстановено е движението през проход Предела за всички моторни превозни средства. Това съобщиха от пресцентъра на  Агенция „Пътна инфраструктура“ .", "date": "2018.12.17", "title": "АПИ: Възстановено е движението през проход Предела за всички моторни превозни средства"}
{"url": "http://www.focus-news.net/news/2018/12/17/2602551/sofiya-ekipi-na-snegopochistvashtite-firmi-sa-izvarshili-izbutvane-na-snezhna-masa-i-razpraskvane-na-soli-vav-vsichki-rayoni-na-stolitsata.html", "text": "През тази нощ екипи на снегопочистващите фирми са извършили избутване на снежна маса и разпръскване на соли във всички райони на София. Това съобщиха от пресцентъра на  Столична община . Обработени са пътните платна на улици, по които се движи градският транспорт, основни улици в районите и в част от вътрешнокварталните улици. Почистват се спирките, подходите към спирки и подлезите.  \r\nЕкипи на дирекция „Аварийна помощ и превенция“ са премахвали висулки от мостови съоръжения. През деня екипите ще наблюдават опасните и стръмни участъци в града, с цел при необходимост да бъдат обработени отново. \r\nКъм момента се изпълняват всички маршрути на обществения транспорт.  \r\nОт Общината призовават гражданите на излизат на пътя само с добре оборудвани за зимата автомобили и да шофират със съобразена с пътните условия скорост. Напомня се на управителите на търговски обекти, както и на председателите на етажна собственост да очистят прилежащите към сградите им тротоарни площи.", "date": "2018.12.17", "title": "София: Екипи на снегопочистващите фирми са извършили избутване на снежна маса и разпръскване на соли във всички райони на столицата"}
{"url": "http://www.focus-news.net/news/2018/12/17/2602556/aktualna-patna-obstanovka.html", "text": "Информация за състоянието на републиканските пътища, предоставена от  Агенция „Пътна инфраструктура” . Метеорологична обстановка: \r\nТемпературите са в интервала от -10° до +8°. Времето над страната е облачно. Слаб вятър духа в цялата страна. Слаб дъжд вали в по-голямата част от страната. Сняг вали в районите на В.Търново, Габрово, Ловеч, Смолян, София, Ст. Загора. Пътните настилки са предимно мокри, по усойните и планински райони частично заснежени или заледени, обработени и проходими при зимни условия. \r\nОграничена видимост поради мъгла: \r\n- до 100 м. в района на Русе. \r\n- до 150 м. в района на Шипка. Ограничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\nцелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n- Всички автомагистрали;  \r\n- път I-1 с. Ребърково-Ботевград, като движението се пренасочва по път II-16 Ребърково-Своге-София; \r\n- път I-1 Благоевград-ГКПП „Кулата“; \r\n- път I-4 п. в. „Коритна“-Велико Търново-Шумен; \r\n- път I-5 Русе-Велико Търново; \r\n- път I-8 ГКПП „Калотина“-София; \r\n- път I-9 Варна-Бургас; \r\n- път II-18 Околовръстен път София; \r\n- път II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. Състояние на автомагистралите: \r\nАМ „Тракия“:  \r\nОбласт София: \r\nДвижението от км 14+270 до км 20+660 в посока Бургас е ограничено поради ремонтни-възстановителни дейности на виадукти при км 17+440 и км 18+140. Движението се осъществява двупосочно в платното посока София. В празничните и почивни дни се въвежда реверсивно движение както следва: за посока Бургас се обособяват две ленти на движение и една посока София. През последния почивен или празничен ден – една лента за движение посока Бургас и две посока София. Срок 20.12.2018 г. \r\nДвижението по АМ \"Тракия\" от 45+900 до км 53+000 и в двете посоки се осъществява с повишено внимание поради констатирани неравности по пътната настилка. Скоростта на движение се ограничава до 90 км/ч. Срок 20.12.2018 г. \r\nОбласт Бургас: \r\nДвижението по АМ „Тракия“ от км 329+000 до км 330+000 посока София в участъка Карнобат – Хаджиите се осъществява с повишено внимание поради залесяване. Заета е аварийната лента. Участъците са сигнализирани с пътни знаци. Срок до 30.12.2018 г. \r\nОбласт Стара Загора: \r\nДвижението по АМ  ,,Тракия“ от км 156 до км 167  посока София  се осъществява  в изпреварващата лента поради ремонт на асфалтовата настилка. Срок от 08:00 ч. до 17:00 ч. от 15.12.2018 до 21.12.2018 г.   \r\nАМ „Хемус“:  \r\nОбласт София: \r\nДвижението от км 30+260 до км 47+060 /от п.в. „Витинска река“ до п.в. Ботевград/ е ограничено за МПС над 12 тона само в посока София поради ремонтно – възстановителни дейности по виадукт „Коренишки дол“ при км 36+880, км 37+520 и км 37+920. Движението се осъществява по обходен маршрут: п.в. Ботевград, път II-17 /АМ \"Хемус\" – Ботевград/, път I-1 /Ботевград – София /, п.в. \"Витинска река\". Срок 31.03.2019 г.;   \r\nДвижението по АМ „Хемус“ при Потоп от км 18+680 до км 19+600 в посока Варна се осъществява с повишено внимание поради ремонтни дейности в аварийната лента по виадукт при км 19+250. Скоростта на движение е ограничена до 70 км/ч. Срок до 20.12.2018 г.; \r\nДвижението от км 29+860 до км 35+150 в посока София е ограничено поради ремонтни дейности на виадукт при км 33+600 и тунел „Витиня“. Движението се осъществява двупосочно в платното посока Варна. Срок 20.12.2018 г.; \r\nДвижението от км 34+590 до км 40+510 в посока София е ограничено за всички МПС поради аварийно – възстановителни дейности по виадукт „Коренишки дол“ при км 36+450 и виадукти при км 37+520 км 37+920. Движението се извършва двупосочно в платното посока Варна. Срок до 31.03.2019 г.; \r\nДвижението по АМ „Хемус“ от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок 17.12.2018 г.; \r\nАМ „Струма“: няма ограничения. \r\nАМ „Марица“: няма ограничения. \r\nАМ „Черно море“: \r\nОбласт Варна: \r\nДвижението от км 0+000 до км 8+600 се осъществява двупосочно в едно платно посока Варна – Бургас поради частични ремонтни дейности на асфалтовата настилка. Срок 23.12 2018 г. \r\nАМ „Люлин“: няма ограничения. Въведени ограничения по основните пътни направления: \r\nПроходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Републиката“ - отворен за всички МПС; \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n-„Превала“ - отворен за всички МПС; \r\n- „Троянски“ - отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т. Срок: целогодишно; \r\n- „Предел“ - забранен за МПС над 12 т.; \r\n- „Петрохан“ – забранен за МПС над 12 т. както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. Състояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Видин: \r\nДвижението по път I-1 /E-79/ от пътно кръстовище Дунавци до с. Ружинци е ограничено за тежкотоварни МПС с обща маса над 12 тона поради влошени метеорологични условия (снежна покривка и трайни отрицателни температури), които създават предпоставки за обледяване, както и във връзка с изпълнението на авариен ремонт на дилатационна фуга открит тип на съоръжение на път I-1 /E-79/ при км 21+516.  \r\nОбходен маршрут за МПС над 12 тона: \r\n- За движещите се тежкотоварни МПС по направление гр. Видин – гр. Монтана се определя следния маршрут: \r\nДунав мост 2, І-1 /Е 79/ до п.к. Дунавци, по път РП ІІ-11 до с. Добри дол, път ІІІ-112 (с. Добри дол – с. Тополовец), път ІІІ-114 (с. Тополовец – с. Ружинци), път І-1 /Е 79/ (с. Ружинци – гр. Монтана); \r\n- За движещите се тежкотоварни МПС по направление гр. Монтана– гр. Видин се определя следния маршрут: \r\nПът І-1 /Е 79/ (гр. Монтана – с. Ружинци – гр. Димово – гр. Видин) \r\nДвижението на МПС в участъка на аварийния ремонт на съоръжение на път I-1 /E-79/ при км 21+516 да се регулира от светофарна уредба. Срок до 17:00 часа на 17.12.2018 г. \r\nОбласт София: \r\nДвижението по път I-1в участъка София – Перник в района на Владая от км 279+170 до км 279+200 е ограничено в една от лентите в посока Перник поради ремонт на тротоарна конзола на моста на река „Владайска“ при разклона за с. Владая до КПП „Владая“,. Движението се осъществява двупосочно в останалите две ленти. Срок 21.12.2018 г.; \r\nДвижението в участъка Ботевград – София от км 200+000 до км 212+000 се осъществява с повишено внимание поради частични ремонтни дейности по пътното тяло. Срок до 20.12.2018 г.; \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nВъвежда се реверсивно движение по път I-1 София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2018 г.; \r\nДвижението по път I-1 София - Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 30.03.2019 г.; \r\nОбласт Перник:  \r\nДвижението по път I-1 София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.01.2019 г.; \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г.; \r\nДвижението по път I-1 /Е79/ (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч. Срок до 31.01.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Участъкът е сигнализиран с пътни знаци съгласно одобрения проект за ВОБД.  Въведено е ограничение на скоростта до 20 км/ч. Срок до 21.06.2019 г. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението в участъка Правец – с. Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Търговище:  \r\nДвижението по път I-4 Търговище – о.п. Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Хасково: \r\nДвижението по околовръстен път на гр. Хасково в участъка от км 293+369 до км 298+482 е ограничено поради ремонтни дейности на пътната инфраструктура. Транзитното движение в посока Кърджали и обратно се пренасочва през пътен възел „Орфей“ в гр. Хасково по обходен маршрут: \r\nОт начало гр. Хасково – пътен възел „Орфей“ – бул. „Васил Левски“ – бул. „Илинден“ – бул. „Освобождение“ – път I-5 / Хасково – Кърджали /. Срок до 30.01.2019 г.; \r\nДвижението в участъка Хасково – п.в. Манастир от км 300+034 до км 302+932 се осъществява двупосочно в едното платно за движение спрямо поставената пътна сигнализация поради ремонтни дейности. Срок до 30.01.2019 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 21.12.2018 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 21.12.2018 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: : няма ограничения \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението по път I-8 при Елин Пелин от км 95+050 до км 95+360 в посока Калотина се осъществява с повишено внимание поради строително-монтажни работи по въздушен електропровод. Срок 23.12.2018 г.; \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 31.08.2019 г.; \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.06.2019 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2019 г. ; \r\nДвижението в участъка Златни пясъци – Варна от км 99+000 до км 100+100 се осъществява двупосочно в лявото платно поради ремонтни дейности на асфалтовата настилка, съобразно създадената организация за движение. Срок до 30.12.2018 г.;  \r\nДвижението в участъка Златни пясъци – Варна от км 94+000 до км 90+800 се осъществява двупосочно в лявото платно поради ремонтни дейности на асфалтовата настилка, съобразно създадената организация за движение. Срок до 30.12.2018 г.;  \r\nДвижението в участъка Златни пясъци – Варна от км 95+813 до км 97+850 се осъществява двупосочно в дясното платно поради ремонтни дейности на асфалтовата настилка, съобразно създадената организация за движение. Срок до 30.12.2018 г.; \r\nОбласт Бургас:  \r\nДвижението по път I-9 от км 180+000 до км 202+000  в участъка „Обзор - Слънчев бряг” се осъществява с повишено внимание поради частични ремонтни дейности по асфалтовата настилка. Участъка е сигнализиран с пътни знаци. Срок до 30.12.2018 г.             \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда следните ограничения: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 31.01.2018 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nДвижението в участъка Бургас – Сарафово от км 226+992 до км 227+700 се осъществява в една лента на определени участъци с ограничение на скоростта до 50 км/ч поради ремонтни дейности на пътната настилка. Участъкът е сигнализиран с пътни знаци. Срок до 28.12.2018 г. Състояние на републиканската пътна мрежа: \r\nРемонтни дейности и временна организация на движението /ВОД/: \r\nОПУ-Благоевград: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 20.12.2018 г. \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 20.12.2018 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 20.12.2018 г. \r\nРемонтни дейности: \r\nПът III-208: Движението по път ІІІ-208 при км 51+713 в участъка „Провадия-Айтос” се осъществява от дясно по посока на движението поради стеснен участък на пътното платно.Участъкът е сигнализиран с пътни знаци и ограничение на скоростта от 30 км/ч. Срок до 31.12.2018 г. \r\nПът III-795: Движението по път III-795 от км 45+000 до км 47+000 в участъка „Малина - АМ,,Тракия” се осъществява в една лента поради частични ремонтни дейности на асфалтовата настилка. Срок: до 30.12.2018 г. \r\nПът ІІІ –7306: Движението по път III-7306 от км 5+000 до км 14+000 в участъка „Черница - Сунгурларе - Славянци”  поради ремонтни дейности на асфалтовата настилка.Участъка е сигнализиран с пътни знаци.  Срок до 31.12.2018 г \r\nПът ІІІ –7909: Движението по път III-7909 от км 19+800 до км 26+000  в участъка „Равнец - Трояново” от км 19+800 до км 26+000 се осъществява в една лента поради полагане на хоризонтална маркировка. Участъка е сигнализиран с пътни знаци.  Срок до 31.12.2018 г.                                            \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: \r\nПът II-29: Движението по път II-29 Варна – Добрич в участъка с. Новаково – Стожер от км 23+200 до км 25+342 се осъществява в една лента поради ремонтни дейности на асфалтовата настилка. Срок 30.12.2018 г.; \r\nПът III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 22.12.2018 г. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 11.01.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 11.01.2018 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 11.01.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 11.01.2019 г.; \r\nРемонтни дейности: \r\nПът III-405: Движението по път III-405 Павликени – Горна Студена в участъка от км 26+089 до км 46+089 се осъществява в една лента поради ремонтни дейности на асфалтовата настилка. Движението се регулира от сигналисти. Срок до 21.12.2018 г.; \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 11.01.2019 г. \r\nОПУ-Видин: \r\nВременно са въведени следните ограничения за движение на МПС: няма ограничения. \r\nРемонтни дейности: няма ограничения. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2018 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 31.12.2018 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2018 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nПът III-1302: Движението по път III-1302 Пудрия – Главаци от км 12+000 до км 15+960 е ограничено за всички автомобили над 10 т. Участъкът е сигнализиран с пътни знаци. Срок 31.12.2018 г.; \r\nРемонтни дейности: \r\nПът III-1002: Движението по път III-1002 Враца – Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 31.12.2018 г.; \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок  до 31.12.2018 г. \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина /включително на товара/ по-голяма от 3,30 м поради стеснен участък при мост над р. Крапец. Сигнализирано е с пътен знак В15.  \r\nОбходен маршрут: за МПС над 3,30 м по път III-401 Кормянско – Петко Славейково – Малък Вършец и по общински път до с. Малък Вършец. Срок до 20.12.2018 г.; \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.03.2019 г.; \r\nПът III-5004: Движение по път III-5004 Чехлевци – Велчевци от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. Движението се осъществява през улици в урбанизирана територия гр. Габрово. Поставена е необходимата сигнализация. \r\nОбходен маршрут: за квартал Чехлевци: по път III-5004, път II-44 и път III-4404. Поставена е необходимата сигнализация. Срок до 03.01.2019 г.; \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.; \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 31.01.2019 г. \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът II-71: Движението по път II-71 околовръстно на гр. Добрич от км 99+500 до км 105+400 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 22.12.2018 г. \r\nПът II-97: Движението по околовръстен на гр. Добрич от км 0+000 до км 7+500 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 30.12.2018г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 03.01.2019 г. \r\nРемонтни дейности: няма \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 21.12.2018 г. \r\nРемонтни дейности:  \r\nПът II-59: Движението по път II-59 Карамфил – Крумовград от км 30+893 до км 36+784 се осъществява с повишено внимание поради извършване на подокопен дренаж, преоткосиране, ремонт на водостоци и облицовани окопи. Срок до 01.03.2019 г. \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019 г. \r\nОПУ-Ловеч:  \r\nВременно са въведени следните ограничения за движение на МПС: \r\nПът II-35: Движението по път ІІ-35 Плевен – Троян в участъка на обходен път на гр. Ловеч от км 43+000 до км 44+400 е ограничено за всички МПС поради ремонтни работи в тунел „Ловеч”. \r\nОбходен маршрут за МПС до 12 тона: по улици през центъра на гр. Ловеч.  \r\nОбходни маршрути за товарни автомобили над 12 т.: \r\n- За движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. \r\n- За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. \r\n- За движещите се от гр. Варна и гр. Севлиево към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. Движението се регулира с пътни знаци. Срок до 30.12.2018 г. \r\nРемонтни дейности:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 37+000 до км 42+600 се осъществява в едно платно поради ремонтни дейности по настилката и мостовите съоръжения. Затворено за движение е платното посока Троян, като движението се осъществява двупосочно в платното посока Плевен. Движението се регулира с пътни знаци. Срок до 31.12.2018 г.; \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+462 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 31.12.2018 г.; \r\nПът III-358: Движението по път III-358 гр. Ябланица – гр. Тетевен от км 60+291 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 20.12.2018 г.; \r\nПът III-3701: Движението по път III-3701 Черни Вит – Тетевен от км 22+300 до км 36+382 се извършва с повишено внимание поради ремонтни дейности по банкети и откоси. Срок: 17.12.2018 г. \r\nОПУ-Монтана: \r\nВременно са въведени следните ограничения за движение на МПС:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т поради изпълнение на строително-монтажни дейности. За останалите участници в движението скоростта е ограничена до 30 км/ч. \r\nОбходен маршрут: \r\nЗа движещите се по пътя Козлодуй-Лом-Видин: Козлодуй – Вълчедръм – Дългоделци – Д. Церовене – Вирове – Монтана – Ружинци – Димово – Дунавци – Видин и обратно. Срок до 20.12.2018 г.;  \r\nПът II-81: Движение по път ІІ-81 Монтана – София през проход „Петрохан“ е ограничено за автомобили над 12 т. \r\nОбходен маршрут: през гр. Своге. Срок до 10.03.2019 г.; \r\nПът II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. За останалите участници скоростта е ограничена до 40 км/ч. \r\nОбходен маршрут:  \r\n- В посока от Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 20.12.2018 г.; \r\nПът ІІІ-112: Движението по път ІІІ-112 Тополовец – Монтана е ограничено за МПС над 12 т поради изпълнение на строително-монтажни работи. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. Срок до 20.12.2018 г.; \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 31.12.2018 г. \r\nРемонтни дейности:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т поради извършване на частични ремонтни дейности на асфалтовата настилка. \r\nОбходен маршрут: път ІІ-11 Лом – с. Д. Цибър; път ІІІ-818 Д. Цибър – с. Д. Церовене; път ІІ-81 Д. Церовене – Монтана; път І-1/Е-79/ Монтана – Видин и обратно. Срок до 20.12.2018 г.; \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 20.12.2018 г. \r\nРемонтни дейности:  \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 20.12.2018 г.  \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движение по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 28.02.2019 г. \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2018 г. \r\nРемонтни дейности: няма ограничения. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности: няма ограничения. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът III-606: Ограничава се движението по общински път ІІІ-606 Неделево –Церетелево – Царимир - /ІІ-64/ на кръстовище с път II-64 Карлово-Пловдив при км 39+290, поради ремонт на ж.п. прелез. \r\nОбходен маршрут: с. Труд-с. Строево-с. Голям Чардак-с. Неделево. Срок  до 8.12.2018г.; \r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 31.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 31.12.2018 г.; \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 31.12.2018 г.; \r\nРемонтни дейности:  \r\nПът III-861: Движението по път III-861 Югово – Лъки се осъществява в една лента поради пропадане на част от пътното платно. Движението се регулира с пътни знаци. Срок до 20.12.2018 г. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности: няма \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.04.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 31.12.2018 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 01.04.2019 г. \r\nОПУ-Силистра:  \r\nВременно са въведени следните ограничения за движение на МПС:  \r\nПът III-701: Движение по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 17.12.2018 г. \r\nРемонтни дейности: няма ограничения. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 27.12.2018 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т поради намалена носимоспособност на пътното тяло в участъка на област Бургас. Срок до 20.12.2018 г. \r\nРемонтни дейности: \r\nПът ІІ-48: Движението по път ІІ-48 гр. Котел – с. Градец от км 43+000 до км 43+100 се осъществява с повишено внимание поради укрепване на откоса. Движението се регулира с пътни знаци. Срок до 30.12.2018 г. \r\nОПУ-Смолян: \r\nВременно са въведени следните ограничения за движение на МПС:  \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак от км 31+040 до  км 36+000 е ограничено за МПС с тегло над 12 т. поради намален габарит на пътното тяло. Срок до 31.03.2019 г.; \r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено за МПС над 12 т. без ремаркета и полуремаркета, поради стеснен габарит на пътното тяло. Движението в района се регулира с пътни знаци. Срок до 31.03.2019 г.; \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.03.2019 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 (в участъка срутище при км 109+450 – разклон за с. Тикале) се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.12.2018 г.; \r\nПът IІ-86: Движението по път IІ-86 Хвойна – Чепеларе на 800 м от разклон за с. Забърдо в посока гр. Чепеларе при км 64+100 се осъществява в дясната лента и ще се ограничава в интервал между 30 и 60 минути през светлата част на деня от 7 ч. до 18 ч., поради извършване на възстановителни дейности в участък, компрометиран от дъждовете. Участъкът е сигнализиран с пътни знаци и светофарна уредба. Срок до 28.12.2018 г.; \r\nОПУ-София: \r\nВременно са въведени следните ограничения за движение на МПС:  \r\nПът II-81: Движение по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2019 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 31.08.2019 г.; \r\nПът III-801: Движението по път III-801 Вакарел – Белица – Панагюрище от км 0+000 до км 22+133 е ограничено за товарни автомобили с ремаркета и полуремаркета поради влошени експлоатационни характеристики на пътното тяло. Срок 31.03.2019 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 31.05.2019 г. \r\nРемонтни дейности: \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 20.12.2018 г.; \r\nПът III-8103: Движението по път III-8103 Църклевци – Раяновци от км 11+000 до км 15+000 се осъществява с повишено внимание поради ремонтни дейности по пътната настилка. Срок 21.12.2018 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 07.01.2019 г. \r\nПът  III-5005: Движението по път III-5005 връх ,,Шипка” – връх “Бузлуджа” от км 0+000 до км 12+213 е ограничено за всички МПС поради влошените метеорологични условия през зимния период и голямата надморска височина над 1200 м. Срок до 31.03.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.  \r\nРемонтни дейности: \r\nПът ІІІ-663: Движението по път III-663 Чирпан – Зетово в участъка от км 0+000 до км 5+990 е ограничено поради ремонтни дейности.  \r\nЗа участък 1: от км 0+000 до км 4+800 движението се пренасочва по обходен маршрут през с. Ценово.  \r\nЗа участък 2: от км 4+800 до км 5+990 движението се регулира от сигналисти с ограничение на скоростта до 30 км/ч и забрана за изпреварване. Срок до 20.12.2018 г. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.03.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.03.2019 г. \r\nРемонтни дейности: \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2019 г.; \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движение по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 21.12.2018 г. \r\nРемонтни дейности: \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\nОПУ-Шумен: \r\nВременно са въведени следните ограничения за движение на МПС:  \r\nПът III-701: Движението по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 20.12.2018 г.; \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси.  \r\nОбходен маршрут: Шумен – Овчарово – Друмево. Срок до 20.12.2018 г. \r\nРемонтни дейности: няма ограничения. \r\nОПУ-Ямбол: \r\nВременно са въведени следните ограничения за движение на МПС: \r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа. \r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2018 г. \r\nРемонтни дейности: \r\nПът III-5503: Движението по път III-5503 Златаре – Бояджик от км15+000 до км 23+000 се осъществява двупосочно в една лента, поради изсичане на храсти. Участъкът е сигнализиран с пътни знаци. Срок до 17.12.2018 г. \r\nПът III-6601: Движението по път III-6601 от кръстовище за с. Бояджик до с. Межда в участъка от км 25+270 до км 25+070 се осъществява двупосочно в една лента,поради изсичане на храсти. Участъка е сигнализиран с пътни знаци. Срок: 17. 12. 2018г.; \r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 20.12.2018 г.; Опасност от падащи камъни:  Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.12.17", "title": "Актуална пътна обстановка"}
{"url": "http://www.focus-news.net/news/2018/12/17/2602559/predsedatelyat-na-narodnoto-sabranie-tsveta-karayancheva-shte-vrachi-nagradata-student-na-godinata-v-natsionalniya-dvorets-na-kulturata.html", "text": "Председателят на Народното събрание Цвета Караянчева ще връчи наградата „Студент на годината”. Това съобщиха от пресцентъра на  Народното събрание . Официалната церемония, на която ще бъдат обявени носителите на Националния приз „Студент на годината” на Националното представителство на студентските съвети, ще бъде от 19.00 часа в зала 3 на Националния дворец на културата. Млади хора ще бъдат удостоени с националния приз в 15 категории, като един от тях ще получи и голямата награда „Студент на годината“. На церемонията ще бъдат отличени още докторант на годината, както и студент с българско гражданство, обучаващ се извън пределите на страната.", "date": "2018.12.17", "title": "Председателят на Народното събрание Цвета Караянчева ще връчи наградата „Студент на годината” в Националния дворец на културата"}
{"url": "http://www.focus-news.net/news/2018/12/17/2602560/predstoyashti-mezhdunarodni-sabitiya-za-17-dekemvri-agentsiya-fokus.html", "text": "Съветът за сигурност на ООН ще заседава извънредно за решението на Косово за създаване на армия.  \r\n***  Министрите на ЕС се събират за определяне на квотите за риболов в Атлантическия океан и Северно море. \r\n***  Заседание Световната търговска организация за политиката на САЩ. \r\n***  Германският министър на икономиката Петер Алмайер пристига на двудневно официално посещение в Париж. \r\n***  Египетският президент Абдел Фатхат ал-Сиси ще посети Австрия за преговори. \r\n***  Еврозоната публикува втора оценка за темпа на инфлация през ноември. \r\n***  Върховният съд на Испания разглежда искането на семейството на Франко за отмяна на планираната ексхумация на останките му.  \r\n***", "date": "2018.12.17", "title": "Предстоящи международни събития за 17 декември (Агенция „Фокус“)"}
{"url": "http://www.focus-news.net/news/2018/12/17/2602544/the-times-brekzit-shte-napravi-evropa-po-silna-ot-vsyakoga.html", "text": "Блокът все пак може и да е затънал до гуша в разделения, но нашето напускане, което напомня на автомобилна катастрофа, изясни една област, в която 27-те от Ес се обединяват, пише в днешния си коментар британският  The Times .  \r\nПарче камамбер, кръгло като автомобилно кормило, голям къс чоризо от Билбао, няколко бутилки сицилиански зехтин, някаква вкусна торта, които мога да имам и да си похапвам. Да, моите запаси без сделка се задават на хоризонта съвсем ясно. Добра работа се свърши през изминалата седмица, след като главата, която затворихме в тази сага, като че ли още повече ни приближи до ръба на острите скали, наречени Брекзит.  Образите, които се показаха от Брюксел, са колкото стари, толкова и нови: Тереза Мей се подиграва съвсем хладнокръвно; европейците весело-закачливо се поздравяват, лидерите им се прегръщат, докато нашият премиер е увиснала на самия ръб.   \r\nНаблюдавайки преговорите на най-високо равнище, единственото, което виждам от тази страна на Канала (Ла Манша – бел.ред.), е жестока изолация. От другата страна на водата, обаче, картините ми разказват една далеч по-сърцераздирателна история: за колективното решение.  \r\nЗа пореден път тези събирания се оказват шанс за ЕС да се представи в най-добрата си светлина.  Ивелина Ватова", "date": "2018.12.17", "title": "The Times: Брекзит ще направи Европа по-силна от всякога"}
{"url": "http://www.focus-news.net/news/2018/12/17/2602561/ministar-krasimir-valchev-shte-uchastva-v-zaklyuchitelen-informatsionen-den-po-proekta-tvoyat-chas.html", "text": "Министърът на образованието и науката Красимир Вълчев ще участва в заключителния информационен ден по проекта „Твоят час“, който ще се проведе от 14.30 часа в зала „Тържествена“ на Централния военен клуб в София. Това съобщиха от пресцентъра на  Министерството на образованието и науката .", "date": "2018.12.17", "title": "Министър Красимир Вълчев ще участва в заключителен информационен ден по проекта „Твоят час“"}
{"url": "http://www.focus-news.net/news/2018/12/17/2602564/tass-vashington-tarsi-novi-patishta-da-neutralizira-ruskiya-strategicheski-potentsial.html", "text": "По думите на Сергей Каракаев, командващ Ракетните войски със стратегическо предназначение (РВСП), Вашингтон ще търси нови начини да неутрализира руския стратегически потенциал, информира  ТАСС .   \r\nПоследиците от излизането на САЩ като страна по Договора за ликвидиране на ракетите със среден и малък обхват на действие (ДРСМО) ще се отчетат при планиране на бойната работа на руските стратегически ядрени сили. За това е съобщил Каракаев в интервю за вестника на въоръжените сили на Руската федерация „Красная звезда“ \r\n\"Въздействието от последиците от напускането на ДРСМО от страна на САЩ, разполагането на американски ракети  със среден обхват на действие в Европа и свързаната с това нова заплаха за нашата сигурност, без съмнение, ще бъдат взети под внимание при планиране на бойната подготовка в РВСН \", е казал висшият руски военен и е уверил, че в същото време това действие на САЩ „няма да доведе до промени в задачите на РВСН, свързани с осигуряване на въздържане в употребата на стратегическо ядрено оръжие“. \r\n В понеделник в Русия се отбелязва Денят на Ракетните войски със стратегическо предназначение.   Ивелина Ватова", "date": "2018.12.17", "title": "ТАСС: Вашингтон търси нови пътища да неутрализира руския стратегически потенциал"}
{"url": "http://www.focus-news.net/news/2018/12/17/2602562/api-zapochva-prodazhbata-na-elektronni-vinetki.html", "text": "В 14.00 часа започва продажбата на електронни винетки през сайта bgtoll.bg, през мобилно приложение и през терминали за самотаксуване. Това съобщиха от пресцентъра на  Агенция „Пътна инфраструктура\" . Директорът на „Националното ТОЛ управление“ Антон Антонов, експертът към АПИ проф. Олег Асенов и инж. Веселен Давидов, член на УС на АПИ ще направят демонстрация, за да разяснят как шофьорите да попълнят регистрационния номер на автомобила, е-mail адрес, ако потребителят желае на електронната си поща да получи обратна информация за купената винетка, срок за валидност на е-винетката и начална дата за стартирането ѝ. Представянето ще се състои в зала „Пресцентър“ на МРРБ от 14.00 часа.  \r\nЦените на всички видове електронни винетки остават същите. За леките автомобили годишната е 97 лв., тримесечната - 54 лв., месечната - 30 лв., а седмичната - 15 лв. За леките коли ще има нов вид винетка – уикенд, чиято цена ще бъде 10 лв. Тя ще е валидна от обяд в петък до полунощ в неделя, предназначена е за хората, които по-рядко пътуват. Най-изгодна за шофьорите е годишната винетка, като тя струва на водача по 26 стотинки на ден за ползване на цялата пътна мрежа. Чрез 500 терминала за самотаксуване също ще може да се купуват електронни винетки. Те ще бъдат разположени в търговските обекти по протежение на пътната мрежа, предимно в бензиностанциите. Терминалите ще оперират на 8 езика - български, английски, немски, руски и на езиците на съседните на България държави - гръцки, румънски, сръбски и турски. Плащанията ще се извършват чрез дебитна и кредитна карта. Всички, купили винетка, ще могат да проверят на сайта bgtoll.bg дали тя е валидна.", "date": "2018.12.17", "title": "АПИ: Започва продажбата на електронни винетки"}
{"url": "http://www.focus-news.net/news/2018/12/17/2602567/denyat-17-dekemvri-v-balgarskata-istoriya.html", "text": "На тази дата през 1880 г. Второто Обикновено народно събрание дава извънредни правомощия на кабинета на Петко Каравелов. Четвъртото правителство на Княжество България е образувано от членове на Либералната партия (умерени и крайни). То е назначено с Указ 735 от 28 ноември 1880 г., обнародван в Държавен вестник, бр. 93 от 17 декември 1880 г. Правителството е свалено чрез държавен преврат на 27 април 1881 г.  \r\nПрез 2009 г. в нощта на 16 срещу 17 декември е проведена Първата операция по задържане на групата „Наглите” \r\nНа 17 декември е роден 1893 г. полковник Михаил Беджев, командир на 28-а пехотна дивизия в периода 22 ноември 1943 г. – 13 септември 1944 г. \r\n2009 г. \r\nВ нощта на 16 срещу 17 декември е проведена Първата операция по задържане на групата „Наглите” \r\n2001 г. \r\nПроведен е петият църковно-народен събор на Българската православна църква. \r\n2000 г. \r\nОткритият търг за лиценз за втори национален оператор за мобилни телефони е спечелен от гръцката компания ОТЕ, която създава Глобул. Цената, която предлага гръцката организация е 135 млн. долара. В търга участват и италианската Телеком Италия Мобайл, английската \"Водафон\" и финландско-турския консорциум \"Финтур\". Първа от конкурса се отказва “Водафон”, след нея – “Финтур”. \r\n1982 г. \r\nПроведена е пресконференция за 150 чуждестранни и 130 български журналисти, пред които главният директор на БТА Боян Трайков (на снимката) отхвърля обвиненията за участие на Сергей Антонов в атентата срещу папата. \r\n1980 г. \r\nВлиза в действие третият реактор на АЕЦ \"Козлодуй\". \r\nСтроителството на АЕЦ “Козлодуй” стартира на 6 април 1970 г. Изграждането на централата е резултат на спогодба, подписана през 1966 г. между България и СССР. Първите два блока са въведени в експлоатация през юли 1974 г. и ноември 1975 г. Блокове 3 и 4 започват работа съответно през декември 1980 г. и май 1982 г. Последните два блока са включени в енергийната система на страната през септември 1988 г. и декември 1993 г. \r\n1971 г. \r\nЗа министър на външните работи на мястото на загиналия Иван Башев е избран Петър Младенов, който остава на този пост до 17 ноември 1989 г., когато е избран за председател на Държавния съвет на мястото на Тодор Живков. \r\n1916 г. \r\nВ хода на Първата световна война българската конница завзема гр. Бабадаг в Румъния. \r\n1906 г. \r\nЛевицата във ВМОРО (12 делегати от Сяр) проваля конгреса на Вътрешната организация в София. Мнозинството (23-ма делегати) се конституира като Съвещателно събрание. В Задграничното представителство са избрани: Христо Матов ( на снимката), Иван Гарванов и Борис Сарафов. \r\n1897 г. \r\nПриет е Закон за земеделското учение. Създадени са временни практически земеделски курсове. \r\n1883 г. \r\nСлед дипломатически скандал, под натиска на българските правителства в София и Пловдив, екзарх Йосиф I е приет от султан Абдул Хамид II и правата на Българската екзархия в Османската империя са възстановени официално. \r\n1880 г. \r\nВторото Обикновено народно събрание дава извънредни правомощия на кабинета на Петко Каравелов. \r\nЧетвъртото правителство на Княжество България е образувано от членове на Либералната партия (умерени и крайни). То е назначено с Указ 735 от 28 ноември 1880 г., обнародван в Държавен вестник, бр. 93 от 17 декември 1880 г. Правителството е свалено чрез държавен преврат на 27 април 1881 г. \r\n1879 г. \r\nКняз Александър утвърждава Привременно положение за българската войска, което изпълнява ролята на първи закон за въоръжените сили. На тази дата са родени: \r\n1893 г. \r\nРоден е полковник Михаил Беджев, командир на 28-а пехотна дивизия в периода 22 ноември 1943 г. – 13 септември 1944 г. На тази дата умират: \r\n1996 г. \r\nУмира Станко Тодоров (С. Т. Георгиев) - български политик. Като войник участва в изграждането на нелегални ремсови групи в армията; разкрит е и минава в нелегалност (1943 г.). Осъден е задочно на смърт. Член е на Щаба на бойните групи в София. Задържан е в Дирекция на полицията; по време на бомбардировките над София успява да избяга (март 1943 г.). Активно участва в подготовката и реализацията на Деветосептемврийския преврат. След 1944 г. заема ръководни постове в структурите на БКП. В периода 1952–1957 г. е министър на земеделието. В периода 1954-1990 г. е народен представител. Няколко години е секретар (1957-1959 г., 1966-1971 г.) на ЦК на БКП; член е на Политбюро (1961-1988 г.). В периода 1959–1966 г. е зам.-председател, в периода 1971-1981 г. е председател на МС на НРБ. Председател на VIII-мо и IX-то НС. През 1990 г. подава оставка. Член е на Висшия партиен съвет на БСП (от 1990 г.). \r\n1959 г. \r\nУмира Андрей Николов - български скулптор. Роден е през 1878 г. във Враца. \r\nУчи в София и Париж. Ученик е на Б. Щатц и А. Мерсие. Професор е в Художествената академия - София. Автор е на творбите: \"Детска мраморна главица\", \"Шоурек\", \"Александър Балабанов\", \"Фани\", \"Слон\", \"Иван Вазов\", \"Стоян Михайловски\", \"Елин Пелин\", \"Ал. Малинов\", \"Владимир Димитров-Майстора\", \"Катя Овчарова\", \"Цар Борис III\", \"Дух и вещество\", \"Свенливост\", \"Съзерцание\" и др. Създава Паметника на незнайния воин в София. \r\n1949 г. \r\nИзпълнена е смъртната присъда на Трайчо Костов. \r\nНа 7 април 1949 г. в \"Държавен вестник\" е публикуван указ на Президиума на Народното събрание за освобождаване на Трайчо Костов от длъжностите подпредседател на Министерския съвет и председател на Комитета по стопански и финансови въпроси \"поради допуснати от него груби грешки при ръководене работата на Министерския съвет и във връзка с отношенията ни със Съветския съюз\". Трайчо Костов е арестуван от органите на Държавна сигурност на 20 юни 1949 г. Той е обвинен в насаждане на \"антисъветски настроения\", \"националистически уклон\", опити да разцепи партията и \"нечестно и двулично отношение\" към Георги Димитров и Сталин. Трайчо Костов е отстранен от ЦК на БКП и е изключен от партията. На 30 ноември 1949 г. във в. “Работническо дело” е публикуван обвинителен акт за \"предателската, шпионска и вредителска дейност на Трайчо Костов и неговата група\". Бившият заместник-председател на Министерския съвет и секретар на ЦК на БКП е обвинен в организиране на антидържавен заговор с подкрепата на висши югославски ръководители и на американския пълномощен министър в София Доналд Рийд Хийд. На 7 декември 1949 г. започва съдебният процес срещу Трайчо Костов и още 10 задържани, повечето от които видни стопански дейци. Те са обвинени в организиране на заговор срещу \"демократичния държавен строй\", в издаване на държавна тайна на чужди разузнавания и във връзки с \"титовистите\". Пред съда Костов се отрича от изтръгнатите с насилие \"самопризнания\" при следствието. Трайчо Костов е осъден на смърт. Необосновано обвинен в антипартийна и антидържавна дейност, изключен от партията и осъден на смърт. На септемврийския пленум на ЦК на БКП през 1956 г. частично е реабилитиран. Посмъртно е удостоен с почетно звание “Герой на социалистическия труд” (1963 г.). На Декемврийския пленум на ЦК на БКП (1989 г.) е взето решение за пълната му политическа реабилитация. За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2018.12.17", "title": "Денят 17 декември в българската история"}
{"url": "http://www.focus-news.net/news/2018/12/17/2602566/mvr-shte-poluchi-kato-darenie-13-mikrobusa-ot-misiyata-na-mezhdunarodnata-organizatsiya-po-migratsiya-v-balgariya.html", "text": "МВР ще получи като дарение от Мисията на Международна организация по миграция (МОМ) в България превозни средства за нуждите на Дирекция „Миграция“ с цел укрепване капацитета на институцията в доброто управление на миграционните потоци. Това съобщиха от пресцентъра на  МВР .  \r\nЦеремонията по предаването на автомобилите ще се състои в 11.30 часа на ул. „Подп. Калитин“ 21А,  Гараж 10 на МВР, в навечерието на Деня на мигранта – 18 декември.  \r\nДарението на транспортните средства е в резултат на изпълнението на Грантово споразумение „По-нататъшно подобряване на капацитета за приемане на българската система за управление на убежището и миграцията“,  сключено между Европейската комисия и МОМ в рамките на Механизма за спешно подпомагане в рамките на фонд „Убежище, миграция и интеграция“.", "date": "2018.12.17", "title": "МВР ще получи като дарение 13 микробуса от Мисията на Международната организация по миграция в България"}
{"url": "http://www.focus-news.net/news/2018/12/17/2602563/denislav-peychev-api-republikanskite-patishta-sa-prohodimi-pri-zimni-usloviya.html", "text": "Републиканските пътища са проходими при зимни условия. Това каза Денислав Пейчев от Агенция „Пътна инфраструктура“ (АПИ) по  БНТ . „По всички автомагистрали и първокласни пътища няма ограничения. Единствените ограничения заради обилния снеговалеж вчера са за автомобили над 12 т. – през прехода „Превала“, Троян – Кърнаре и Девин – Михалково“, обясни Пейчев. „Шофьорите трябва да разберат, че наистина се пътува при зимни условия. На места, на пример на Витиня, пътя за Видин, има снежна покривка, която е около 30 см. Хората трябва да внимават, да са със заредени резервоари, заредени телефони, нови чистачки, а спазват указанията на „Пътна полиция“, посъветва той. \r\nОтносно почистването на АМ „Струма“ през вчерашния ден, Пейчев уточни, че се прави анализ и е възможно снегопочистващата фирма да бъде глобена.  \r\n„Прогнозите за следващите дни са положителни“, коментира още той и уточни, че в Северна България снеговалежа ще продължи, като там пътищата продължават да се обработват и превантивно.", "date": "2018.12.17", "title": "Денислав Пейчев, АПИ: Републиканските пътища са проходими при зимни условия"}
{"url": "http://www.focus-news.net/news/2018/12/17/2602558/nimh-shte-bade-oblachno-s-maksimalnite-temperaturi-mezhdu-0-i-5-po-morskiya-bryag-do-10.html", "text": "Днес ще се задържи облачно. Валежи от сняг ще има в главно в Дунавската равнина и в Предбалкана. Дъжд ще превалява на много места в Централна Южна и Източна България, а в Лудогорието дъждът ще преминава в сняг. Вятърът постепенно ще се ориентира от север, в Източна България - от североизток и ще е слаб до умерен. Максималните температури ще са между 0° и 5°, по морския бряг до 10°. Това съобщи за  Агенция „Фокус“  дежурният синоптик от НИМХ Георги Цеков. Атмосферното налягане ще се повишава и ще е близко до средното за месеца. \r\nПо Черноморието ще е облачно със слаби валежи от дъжд. Ще духа до умерен североизточен вятър. Максимални температури между 10° и 12°. Температурата на морската вода е около 9°. Вълнението на морето ще е 3-4 бала. \r\nВ планините ще бъде облачно с превалявания от сняг, в масивите от Източна България – от дъжд и мокър сняг. Ще духа умерен вятър от юг-югоизток. Максимална температура на височина 1200 метра – около 3°, на 2000 метра – около минус 3°.", "date": "2018.12.17", "title": "НИМХ: Ще бъде облачно с максималните температури между 0° и 5°, по морския бряг до 10°"}
{"url": "http://www.focus-news.net/news/2018/12/17/2602571/v-unss-shte-se-provede-ofitsialno-sabitie-za-startirane-na-modernizatsiya-na-nauchnata-infrastruktura-po-proekta-digitalizatsiya-na-ikonomikata-v-sreda-na-golemi-danni.html", "text": "В преподавателска читалня на библиотеката на Университета за национално и световно стопанство (УНСС) от 10.00 часа ще се проведе официално събитие за стартиране на модернизация на съществуваща научна инфраструктура по проект BG05M2OP001-1.002-0002-С 02 „Дигитализация на икономиката в среда на Големи данни (ДИГД)“. Това съобщиха от  УНСС . \r\nОбщата стойност на проекта е 13 333 868.86 лв., от които 11 333 788.53 лв. са европейско и 2 000 080.33 лв. национално съфинансиране. Партньори по проекта са пет университета и един институт на БАН. Срокът за изпълнение е април 2018 г. – ноември 2023 г. \r\nЦелта на проекта е изграждане на научен комплекс на базата на върхови постижения в областта на ИКТ за работа с големи данни, обвързан с национален и международен научноизследователски потенциал за целите на дигитализацията на икономиката в България. \r\nСъбитието се организира от УНСС - бенефициент по проекта, и ще бъде открито от ръководителя на проекта проф. д. ик. н. Стати Статев. Ръководният екип ще представи целите на проекта, очакваните резултати и бъдещата инфраструктура на Центъра за компетентност в областта на големите данни.", "date": "2018.12.17", "title": "В УНСС ще се проведе официално събитие за стартиране на модернизация на научната инфраструктура по проекта „Дигитализация на икономиката в среда на Големи данни“"}
{"url": "http://www.focus-news.net/news/2018/12/17/2602569/the-japan-times-moshtna-eksploziya-v-restorant-v-saporo-rani-42-posetiteli.html", "text": "В неделя вечерта в ресторант в традиционен японски стил в Сапоро избухна силен взрив, информира  The Japan Times , цитиран от световните медии. \r\nОсвен ресторанта рухнали са и съседните сгради на клиника и на агенция за недвижими имоти. Газова експлозия е ранила 42 души, от тях 19 са мъже и 23 – жени, на възраст между 1 и 60 години. Най-сериозно е пострадал 30-годишен мъж, служител в агенцията за недвижими имоти, който е в критично състояние. \r\nПрез нощта огънят е утихнал, но причините за инцидента все още не са изяснени. \r\nТой се е случил недалеч от станция на местното метро и много хора са помислили, че това е земетресение. Ивелина Ватова", "date": "2018.12.17", "title": "The Japan Times: Мощна експлозия в ресторант в Сапоро рани 42 посетители"}
{"url": "http://www.focus-news.net/news/2018/12/17/2602570/v-sofiya-shte-se-provede-informatsionno-sabitie-za-predstavyane-na-rezultatite-ot-izpalnenieto-na-operativna-programa-okolna-sreda-2014-2020-g.html", "text": "Управляващият орган на Оперативна програма „Околна среда 2014-2020 г.“ организира годишно информационно събитие за представяне на резултатите от изпълнението на програмата към края 2018 г. Това съобщиха от пресцентъра на  Министерството на околната среда и водите . На събитието ще присъстват бенефициенти, партньори, представители на местната власт и ръководители на Управляващите органи на оперативните програми по Структурните и инвестиционни фондове на Европейския съюз. Събитието ще се състои от 18.00 часа в „София Ивент Център“ (Парадайс Център).", "date": "2018.12.17", "title": "В София ще се проведе информационно събитие за представяне на резултатите от изпълнението на Оперативна програма „Околна среда 2014-2020 г.“"}
{"url": "http://www.focus-news.net/news/2018/12/17/2602565/predsedatelyat-na-ns-tsveta-karayancheva-shte-vrachi-otlichieto-arheolog-na-godinata-na-tseremoniyata-na-godishnite-nagradi-chudesata-na-balgariya-v-plovdiv.html", "text": "Председателят на Народното събрание Цвета Караянчева ще връчи голямата награда в категорията „Археолог на годината“ на церемонията по присъждане на Годишните награди „Чудесата на България“. Това съобщиха от пресцентъра на  Народното събрание . Събитието ще се проведе от 12.00 часа в Пловдив, Малката базилика. В церемонията ще участват народни представители, представители на изпълнителната и местната власт.", "date": "2018.12.17", "title": "Председателят на НС Цвета Караянчева ще връчи отличието „Археолог на годината“ на церемонията на Годишните награди „Чудесата на България“ в Пловдив"}
{"url": "http://www.focus-news.net/news/2018/12/17/2602573/v-sofiya-shte-se-provede-zaklyuchitelna-preskonferentsiya-po-proekt-na-vss-za-povishavane-efektivnostta-na-rabotata-v-organite-na-sadebnata-vlast.html", "text": "От 10.00 часа в зала „Триадица 2\" на Гранд хотел София ще се проведе   по проекта „Въвеждане на система за наблюдение и регулиране на натовареността на магистратите и съдебната администрация, създаване на стандарт за условията на труд в органите на съдебната власт и повишаване на ефективността на работата им”. Това съобщиха от  Висшия съдебен съвет . Проектът се осъществява с финансовата подкрепа на Оперативна програма „Добро управление\", съфинансирана от Европейски съюз чрез Европейския социален фонд. Ръководител на проекта е Калина Чапкънова – член на ВСС.  \r\nВ рамките на проекта е осъществено наблюдение и анализ на причините, водещи до забавяне на разглеждането на делата и преписките и анализ на процесуалните закони, като е разработен Пакет изменения и допълнения на процесуалните закони в тази връзка.  \r\nИзготвените анализи и Пакет изменения и допълнения в процесуалното законодателства са представени и обсъдени с магистрати, по време на проведените три публични обсъждания в страната.", "date": "2018.12.17", "title": "В София ще се проведе заключителна пресконференция по проект на ВСС за повишаване ефективността на работата в органите на съдебната власт"}
{"url": "http://www.focus-news.net/news/2018/12/17/2602568/kevr-reshava-kakva-shte-e-tsenata-na-vodata-prez-2019-g.html", "text": "От 13.00 часа Комисията за енергийно и водно регулиране (КЕВР) ще обсъди доклада за поисканото изменение на одобрените цени за ВиК услугите през 2019 г. в 27 населени места. Очаква се най-висока да е цената във Варна, Враца, Добрич, Шумен, където един кубик ще струва над 3 лв. Поскъпване се очаква също в София и Бургас, единствено в Кърджали най-вероятно ще има поевтиняване на услугата - с около 1,5%. \r\nПаралелно със заседанието, пред сградата на Комисията ще се състои протест срещу готвеното увеличение.", "date": "2018.12.17", "title": "КЕВР решава каква ще е цената на водата през 2019 г."}
{"url": "http://www.focus-news.net/news/2018/12/17/2602572/api-shte-badat-otkriti-oshte-24-km-ot-am-struma-mezhdu-kresna-i-sandanski.html", "text": "Откриват се за движение още 23,6 км от автомагистрала „Струма“ в участъка между Кресна и Сандански. Лот 3.3 от км 397+000 до км 420+624 е част от проекта: АМ „Струма“ - лот 3.1, лот 3.3 и тунел „Железница“. Той се съфинансира от Кохезионния фонд на Европейския съюз и националния бюджет чрез ОП „Транспорт и транспортна инфраструктура“ 2014-2020 г. Това съобщиха от пресцентъра на  Агенция „Пътна инфраструктура“  (АПИ).  \r\nНа официалната церемония ще присъстват министрите на регионалното развитие и благоустройството Петя Аврамова и на транспорта, информационните технологии и съобщенията Росен Желязков, председателят на Управителния съвет на Агенция „Пътна инфраструктура“ инж. Светослав Глосов, народни представители, кметове и др.  \r\nВ участъка между Кресна и Сандански има 3 пътни възела - п. в. „Кресна“, п. в. „Струмяни“ и п. в. „Сандански“, 25 големи съоръжения - мостове, надлез над ж. п. линията София – Кулата, селскостопански подлези и надлези, както и 4 площадки за отдих. \r\nИзпълнител на лот 3.3 е Консорциум „Струма Лот 3.3“, в който участват: „ГБС инфраструктурно строителство“ АД, „Пътстрой 92“ АД, „Главболгарстрой“ АД и „Геострой“ АД. Стойността на договора е 280 947 614,4 лв. с ДДС. Строителният надзор е на „Пътинвестинженеринг“ ЕООД. Техният договор е за 3 597 793,54 лв. с ДДС.  \r\nОбщата дължина на АМ „Струма“ - от Даскалово до границата с Гърция, е 150 км. Автомагистралата е част от коридор „Ориент/Източно Средиземноморие“, свързващ Видин с Кулата, и по нея преминава трафикът за Гърция. Направлението се използва като най-кратък маршрут между Западна, Централна Европа и Бяло море, а също и като връзка на Европа с Азия. \r\nСъс средства от ОП „Транспорт“ 2017-2013 г. са изградени общо 69 км от АМ „Струма“ в отсечките Долна Диканя - Дупница /16,78 км/, Дупница - Благоевград /37,48 км/ и Сандански - Кулата /14,7 км/. С финансиране от ОП „Транспорт и транспортна инфраструктура“ 2014-2020 г. продължава строителството и на останалата част от трасето. Готов е лот 3.3 Кресна - Сандански /23,6 км/ и се изгражда лот 3.1 Благоевград - Крупник /12,6 км/. В края на август т. г. стартираха обществените поръчки за проектирането и строителство на платното за София на АМ „Струма“ през Кресненското дефиле, което е с дължина 23,6 км, а в заключителен етап е процедурата за изпълнител на тунел „Железница“.", "date": "2018.12.17", "title": "АПИ: Ще бъдат открити още 24 км от АМ „Струма“ между Кресна и Сандански"}
{"url": "http://www.focus-news.net/news/2018/12/17/2602574/blagoevgrad-vazmozhni-sa-zaledyavaniya-po-usoynite-mesta-v-oblastta-patishtata-sa-obraboteni-i-prohodimi.html", "text": "Проходими при зимни условия са пътищата в областта. Това съобщи за  Радио „Фокус“ - Пирин  дежурният служител в Областно пътно управление - Благоевград. Възможни са заледявания по усойните места заради минусовите температури, но пътните настилки са обработени и опесъчени. Нормално се осъществява трафикът по главен път Е-79, второкласен път-19 Симитли - Гоце Делчев и АМ „Струма“ на територията на областта. Няма регистрирани тежки пътни инциденти през изминалата нощ. Шофьорите трябва да се движат с повишено внимание в района на Кресненското дефиле и прохода Предел поради повишена опасност от падащи камъни. \r\nОт Областно пътно управление - Благоевград отправят апел към водачите на моторни превозни средства да шофират внимателно, съобразявайки се с пътната обстановка и метеорологичните условия, като спазват дистанция. \r\nНатали СТЕФАНОВА", "date": "2018.12.17", "title": "Благоевград: Възможни са заледявания по усойните места в областта, пътищата са обработени и проходими"}
{"url": "http://www.focus-news.net/news/2018/12/17/2602577/ombudsmanat-maya-manolova-i-zlatnite-momicheta-ot-ansambala-po-hudozhestvena-gimnastika-shte-otkriyat-sotsialna-kuhnya-ne-habi-dari-v-stolitsata.html", "text": "„Златните момичета“ от националния ансамбъл по художествена гимнастика, заедно с омбудсмана Мая Манолова ще открият от 11.30 часа в двора на православен храм „Св. Св. Кирил и Методий“ /ул. „Георг Вашингтон“ № 47, на Женския пазар/ социална кухня „Не хаби – дари“. Това съобщиха от  пресофиса на омбудсмана . Кампанията, подкрепена от БЧК, се организира с благословението на Негово Светейшество Българския патриарх и Софийски митрополит Неофит по инициатива на омбудсмана Мая Манолова и със съдействието на църковното настоятелство при храм „Св. Св. Кирил и Методий“ и е насочена към социално слаби хора, изпаднали в нужда или временно затруднение, така че в най-студените зимни дни да получат топъл обяд. Инициативата ще се реализира в специално изградено за целта уютно пространство в двора на храма. Менюто ще бъде съобразено изцяло с постите на Българската Православна Църква и ще включва супа, хляб, кофичка кисело мляко или плод. Вкусно приготвената и питателна храна ще се осигурява всеки ден от Милен Цанов и Александър Ковачев, с продукти, дарени от големите търговски вериги – Кауфланд, Лидл, Билла, ТМаркет, като и от Асоциацията на месопреработвателите в България, Националния браншови съюз на хлебарите и сладкарите, фирма Лактима Балкан и др., а Пластик София ще предоставят съдове за еднократна употреба. Заедно с Мая Манолова и изящните гимнастички от националния ни ансамбъл, които освен златни медали, притежават и „златни“ сърца, в раздаването на първите порции супа ще се включи и министърът на земеделието храните и горите Румен Порожанов, чието ведомство е сред основните партньори на кампанията.", "date": "2018.12.17", "title": "Омбудсманът Мая Манолова и „златните момичета“ от ансамбъла по художествена гимнастика ще открият социална кухня „Не хаби – дари“ в столицата"}
{"url": "http://www.focus-news.net/news/2018/12/17/2602553/afp-sauditska-arabiya-ostro-razkritikuva-rezolyutsiite-prieti-v-senata-na-sasht-kato-gruba-namesa.html", "text": "В понеделник Саудитска Арабия остро разкритикува като „намеса“ резолюциите на американския Сенат за войната й в Йемен и за смъртта на Джамал Хашоги. Тя предупреди, че това може да даде отражение на стратегическите връзки между Риад и Вашингтон, информира  AFP .    \r\nКонтролираният от републиканците Сенат в четвъртък гласува да прекрати американската военна помощ за войната, която Риад води в Йемен и заяви, че наследникът на короната принц Мохаммед бин Салман е отговорен за убийството на Хашоги.   \r\nНапълно символичният вот представлява ново предупреждение, отправено към Доналд Тръмп, който упорито подкрепя режима в Риад, макар че се изправя пред все по-силна негативна реакция в света, която според анализаторите на практика отслабва дипломатическите позиции на арабското кралство.     \r\n\"Кралството осъжда последната позиция на Сената на САЩ, която се основава на недоказани предположения и отхвърля досадната груба намеса в неговите вътрешни работи,\" се казва в изявление на външното министерство, разпространено от официалната саудитска пресагенция.   \r\nМВнР на кралството предупреждава, че няма да се толерира никакво „неуважение“ на неговите управляващи.   \r\n\"Тази позиция на Сената на САЩ изпраща погрешни послания до всички, които искат да причинят разрив в саудитско-американските отношения“, се казва в документа.  \r\n\"Кралството се надява, че то не е замесено във вътрешните политически дебати на САЩ и ще избегне всеки … значителен отрицателен ефект за това важно стратегическо взаимоотношение.\" Ивелина Ватова", "date": "2018.12.17", "title": "AFP: Саудитска Арабия остро разкритикува резолюциите, приети в Сената на САЩ, като „груба намеса“"}
{"url": "http://www.focus-news.net/news/2018/12/17/2602575/rakovodstvoto-na-pp-abv-shte-dade-preskonferentsiya.html", "text": "Ръководството на ПП АБВ ще даде пресконференция, съобщиха от  пресцентъра на партията.  Събитието ще се проведе от 11.00 часа в централата на партията, гр. София, ул. “Врабча“ 23. Тема на пресконференцията ще е: \"Оценка и обобщение на изминалата политическа година\".", "date": "2018.12.17", "title": "Ръководството на ПП АБВ ще даде пресконференция"}
{"url": "http://www.focus-news.net/news/2018/12/17/2602576/unian-ukrayna-povraten-moment-v-istoriyata.html", "text": "Порошенко и Вартоломей са обсъдили в телефонен разговор резултатите от обединителния събора, съобщава украинската телеграфна агенция  УНИАН .  \r\nВселенският патриарх Вартоломей смята, че обединителният събор, който се състоя в края на миналата седмица в храма „Св. София Киевска“, открива нова ера за световното православие. Това е казал президентът Петро Порошенко на специална пресконференция в Киев.  \r\nДвамата са разговаряли преди самата среща на държавния глава с журналистите. „Разговорът продължи повече отколкото очаквахме. Но той беше много важен и продължение на събитията от събота. Негово светейшество смята, че нашият събор бележи повратен миг в историята на православието въобще.“, е подчертал Порошенко. Ивелина Ватова", "date": "2018.12.17", "title": "УНИАН (Украйна): \"Повратен момент в историята“"}
{"url": "http://www.focus-news.net/news/2018/12/17/2602578/denyat-17-dekemvri-v-svetovnata-istoriya.html", "text": "На 17 декември 1790 година в Мексико е намерен каменният ацтекски календар, т. нар. „Слънчев камък\". Той е паметник на ацтекската култура, който представлява календар от XV в. Пази се в Националния музей по антропология в гр. Мексико.  \r\nНа 17 декември 1892 година в Петербург се състои премиерата на балета „Лешникотрошачката” на Чайковски. Пьотр Илич Чайковски е руски композитор, един от най-значителните музикални творци от II-та половина на ХIХ в. Роден е през 1840 г. Учи право в Петербург, след това консерватория при видния руския композитор и пианист А. Рубинщайн.  \r\n2017 г.  \r\nНай-малко 8 души са убити и 45 са ранени при нападение на двама атентатори самоубийци срещу християнска църква в пакистанския град Квета. \r\n2017 г. \r\nМохамед Ештеуи, кметът на град Мисрата – най-голямото либийско пристанище, е застрелян от въоръжени мъже, които устройват засада на колата му. \r\n2017 г. \r\nРуски въздушен удар убива 10 цивилни в Идлиб в Сирия. 4 деца и 6 жени са убити, шестима са ранени. \r\n2017 г. \r\nРъководителят на \"Роснефт\" подписва петролни споразумения във Венецуела. Възлагат се концесии за разработване на две газови находища на подразделение на руския петролен гигант. Президентът на Венецуела Николас Мадуро подписва сделката по време на посещение на изпълнителния директор на \"Роснефт\" Игор Сечин в южноамериканската страна. \r\n2017 г. \r\n80 хиляди души протестират в Джакарта срещу решението на Доналд Тръмп да признае Йерусалим за столица на Израел. \r\n2017 г. \r\nСебастиан Пинера печели президентските избори в Чили. \r\n2014 г \r\nПо заповед на един от лидерите на „Ислямска държава“ Абу Анас ал-Либи във Фалуджа, Ирак убиват 150 жени, сред които бременни и непълнолетни” \r\n2014 г. \r\nМинистър-председателят на Пакистан Наваз Шариф отменя мораториума върху смъртното наказание в страната спрямо хора извършили терористични престъпления. \r\n2013 г. \r\nРусия снижава цената на газа за Украйна с една трета за срок от пет години. \r\n2012 г. \r\nМосква няма да издава разрешителни за строителството на джамии в града. \r\n2012 г. \r\nИзбирателната колегия официално избира президента и вицепрезидента на САЩ \r\n2011 г. \r\nСилен щорм предизвикал голямо наводнение на Филипините отне живота на 600 човека. \r\n2011 г. \r\nВ Габон се провеждат парламентарни избори. \r\n2010 г. \r\nТарек ал-Тайиб Мухаммад ибн Буазизи , известен като Мохамед Буазизи е тунизийски уличен продавач, който се самозапалва като протест за конфискуването на стоката му и унижението, което претърпял от разговор със служителка в общината. Този акт дава началото на въстанието в Тунис, улични протести с много жертви в цял Тунис срещу социалните и политически проблеми на страната. Въстанието в Тунис е известносъщо и като Жасминовата революция. То се смята за начало на Арабската пролет. \r\n2006 г. \r\nМихаи́л Мака́рович Формуза́л, гагаузки политик, встъпва в длъжност като президент на Автономно териториално образувание Гагаузия, Република Молдова. \r\n2003 г. \r\nБарон Джордж Робъртсън освобождава поста на генерален секретар на НАТО. На негово място като временно изпълняващ длъжността идва Алесандро Минуто–Ризо \r\n2000 г. \r\nОткритият търг за лиценз за втори национален оператор за мобилни телефони е спечелен от гръцката компания ОТЕ, която създава Глобул. Цената, която предлага гръцката организация е 135 млн. долара. В търга участват и италианската Телеком Италия Мобайл, английската \"Водафон\" и финландско-турския консорциум \"Финтур\". Първа от конкурса се отказва “Водафон”, след нея – “Финтур”. \r\n1996 г. \r\nВ град Лима (Перу) терористи нахлуват в японското посолство и вземат за заложници повече от 500 души. \r\n1966 г. \r\nОснована е Комисия на ООН по международна търговия (ЮНСИТРАЛ). \r\nКомисията на ООН по международна търговия е ядрото на законовото тяло на системата на ООН в областта на международното търговско право. Тя се занимава с реформата на узаконяването на пазара на световно ниво. Функциите, които изпълнява комисията се отнасят към модернизирането и хармонизирането на правилата за международна търговия. \r\nОсновните дейности на комисията се състоят в следното: изготвяне на договори, примерни правила и норми, който да са достъпни за целия свят; изготвяне на законови и законодателни напътствия и препоръки с голяма практическа стойност; предоставя актуализирана информация за наказателното право и документи за уеднаквяване на търговското право, техническа помощ при законодателните проекти Регионален и Национален семинар за уеднаквяване на търговското право. \r\n1957 г. \r\nСАЩ провеждат успешни изпитания на първата си междуконтинентална балистична ракета “Атлас”. \r\n1954 г. \r\nНАТО разработва план за използване на атомни оръжия в случай на комунистическа агресия. \r\n1944 г. \r\nВ щата Юта е създаден секретен американски авиационен отряд, който започва да се готви за хвърлянето на атомната бомба над Япония. \r\n1942 г. \r\nМинистърът на външните работи на Англия Антъни Идън докладва на парламента за масовите екзекуции на евреи в нацистка Германия. \r\n1939 г. \r\nБлокираният в малкия залив Монтевидео немски боен кораб Граф Шпее е напуснат от екипажа си. \r\n1917 г. \r\nВ СССР училището е отделено от църквата. \r\n1903 г. \r\nАмериканските братя Орвил и Уилбър Райт осъществяват в рамките на един ден първите в историята успешни полети с конструирания от самите тях самолет “Флайър-1”. Двамата извършват няколко полета с продължителност до 59 секунди. През 1908 г. първи осъществяват полет с пасажер на борда. \r\n1897 г. \r\nВ Харков е произведен първият локомотив. \r\n1895 г. \r\nДжордж Броунел патентова машина за производство на хартиен канап. \r\n1892 г. \r\nВ Петербург се състои премиерата на балета “Лешникотрошачката” на Чайковски. \r\nПьотр Илич Чайковски е руски композитор, един от най-значителните музикални творци от II-та половина на ХIХ в. Роден е през 1840 г. Учи право в Петербург, след това консерватория при видния руския композитор и пианист А. Рубинщайн. Първите си творчески опити прави в областта на клавирната пиеса, песента и камерната музика. След завършване на консерваторията се преселва в Москва, където е поканен от директора на новооснованата консерватория Н. Рубинщайн за преподавател. Създава оркестрови, камерни произведения, песни и др. През 1866 г. завършва своята първа симфония “Зимни мечти”. Скоро изоставя педагогическата дейност и се отдава на творчество; завършва оперите “Войвода”и “Ундина”. През 70-те години създава много произведения, между които някои от първите си шедьоври - увертюрата-фантазия “Ромео и Жулиета”, Първия концерт за пиано и оркестър (1874 г.), операта “Ковачът Вакула”, която по-късно преработва като “Черевички”, както и първия си балет “Лебедово езеро” (1876 г.). През 1877 г. и 1878 г. се появяват две от най-значителните и най-често изпълнявани негови произведения - Симфония 4 и операта “Евгений Онегин”. Той прави големи концертни обиколки в целия свят. Последните 10 години от живота на композитора са свързани с най-високите постижения в творческата му дейност: Пета и Шеста симфония, оперите “Мазепа”, “Дама пика” и “Йоланта”, балетите “Спящата красавица”, “Лешникотрошачката” и много други. Умира през 1893 г. \r\n1887 г. \r\nВладимир Илич Ленин е арестуван за участие в „студентски вълнения” и е изключен от Казанския университет. \r\nЛенин е руски политик, общественик, публицист, философ, държавник; създател и теоретик на болшевизма. Роден е през 1870 г., умира през 1924 г. \r\n1872 г. \r\nСъстои се премиерата на операта “Черноморци” от украинския композитор Николай Лисенко. \r\nНиколай Виталиевич Лисенко е роден през 1842 г. Основоположник е на украинската национална композиторска школа. Създател е на хорове, на музикалнодраматични школи. Автор е на оперите \"Наталка Полтавка\" (1889 г.), \"Тарас Булба\" (1890 г.), \"Енеида\" (1910 г.), вокалния цикъл \"Музика към “Кобзар\" на Т. Г. Шевченко и др. Умира през 1912 г. \r\n1862 г. \r\nАмериканският генерал Улис Грант издава заповед евреите да бъдат изгонени от щата Тенеси. \r\nУлис Симпсон Грант е роден през 1822 г. Той е американски офицер, генерал-лейтенант (1864 г.), политик и държавник. В периода 1869-1877 г. Улис Грант е президент на САЩ, от Републиканската партия. Завършва Военната академия в Уест Пойнт (1843 г.). Участва във войната с Мексико (1846-1848 г.). По време на Гражданската война (1861-1865 г.) командва 21-ви Илинойски доброволчески полк. Бригаден генерал (1861 г.). Главнокомандващ е на Федералните войски (от март 1864 г.). Благодарение на неговото ръководство войските на Съюза (Сев. щати) успяват да унищожат главните въоръжени сили на Конфедерацията (Юж. щати) в щата Виржиния. Поддържа политическия курс на умерените радикални републиканци. Умира през 1885 г. \r\n1790 г. \r\nВ Мексико е намерен каменният ацтекски календар, т. нар. \"Слънчев камък\". Той е паметник на ацтекската култура, който представлява календар от XV в. Пази се в Националния музей по антропология в гр. Мексико. Ацтеките са индиански народ в Мексико. Говорят на езика нахуатъл. Ацтеките владеят страната до завладяването й от испанците през ХVI в. Създават предимно градска култура. През 1325 г. е основан градът държава Теночтитлан (на територията на дн. гр. Мексико). През 1428 г. ацтеките създават империя, като обединяват кралствата Теночтитлан, Тексоко и Тлакопан. Основата на новата държавна формация е племенната демокрация, която постепенно се превръща в аристократична монархия. Ацтеките създават богата култура, чиято база е религиозния синкретизъм. Монументалните храмове от комплекса Малиналко и уникалните храмове на божествата Тлалок и Кетцалкоатъл в Мексико доказват съществуването на развита цивилизация. \r\n1777 г. \r\nФранция първа признава независимостта на САЩ. \r\nДо колонизацията територията на САЩ е населена с индиански племена. През 1492 г. Америка е открита от Христофор Колумб. Колонизирането й започва през XVI в. (главно в Северна Америка се заселват французи, испанци и англичани). През 1565 г. е основано първото постоянно селище от испанците. През периода 1607-1733 г. англичаните основават 13 колонии, като докарват роби от Африка за работа в плантациите. САЩ е обявена за независима държава на 4 юли 1776 г. в резултат на Войната за независимост на Северна Америка 1775 - 1783 г. През 1787 г. е приета първата конституция. Година по-късно САЩ е обявена за федеративна държава. През 1789 г. е избран първият президент Джордж Вашингтон. \r\n1538 г. \r\nПапа Павел Трети отлъчва от църквата английския крал Хенри VIII. \r\nХенри VIII е крал от 1509 г. от династията на Тюдорите. Хенри VIII провежда реформацията в страната. През 1534 г. е провъзгласен за глава на англиканската църква. Провежда секуларизация на манастирите. Издава закони против експроприацията на селските земи. На тази дата са родени: \r\n1924 г. \r\nРоден е Отар Коберидзе - грузински актьор и режисьор. През 1948 г. завършва Театралния институт “Шота Руставели”. В киното работи от 1941 г. След ролята му във филма “Баши Ачук” (1956 г.) постановчиците го използват за романтично-героични роли - “Чужди деца” (1958 г.), “Мамлюк” (1959 г.), “Децата на морето” (1965 г.), “Те отиваха на Изток” (1965 г.), “По следата на сокола” (1967 г.), “Червената палатка” (1969 г.), “Мисия в Кабул” (1969 г.), “Сказание за Рустам” (1977 г.), “Пътят към София” (тв, 1978 г.), “Брегове” (тв, 1979 г.), “Чакайте свръзка” (1980 г.), “Животът е прекрасен” (1980 г.), “Огнени пътища” (1982 г.), “Кой е четвъртият?” (1985 г.). \r\n1908 г. \r\nРоден е Уилърд Френк Либи ­ американски химик, създал през 1947 г. метода за радиовъглеродното датиране (базиран на периода на полуразпадане на въглерод-14), използван днес от археолози и антрополози. За тази своя разработка получава през 1960 г. Нобелова награда . \r\n1903 г. \r\nРоден е Ърскин Колдуел ­ американски писател. Първия си разказ отпечатва през 1929 г. Същата година издава и първата си книга - новелата “Незаконно роденият”, последвана от “Горкият глупак” (1930 г.). През 1931 г. издава сборник с разкази “Американска земя”, а романът “Тютюнев път” се появява през 1932 г. (поставян като пиеса на Бродуей в продължение на 7 години). През 1934 г. предприема продължителна обиколка из САЩ, пътува до Чехословакия, а през Втората световна война е кореспондент на списание “Лайф” в СССР. Появява се памфлетът “Фермерът наемател” (1934 г.). Автор е на повече от 40 романи, разкази, социална критика: “Пътуващият проповедник” (1935 г.), “На колене пред изгряващото слънце” (1935 г.), “Русия във война” (1941 г.), “Момчето от Джорджия” (1943 г.), “Нещастна земя” (1944 г.), “Любов и пари” (1957 г.), “Грета” (1955 г.), “Джени” (1961 г.), “Из Америка” (1963 г.), “Къде е Биско?” (1965 г.) и др. В България Колдуел гостува през 1963 г. и 1973 г. \r\n1888 г. \r\nРоден е Александър I Карагеоргевич – крал на сърби, хървати и словенци. Син е на Петър I. През 1929 г. установява военно-монархическа диктатура. Провежда авторитарна вътрешна политика, външна - за сближаване с Франция. Убит заедно с френския министър на външните работи Л. Барту в Марсилия при покушение, организирано от хърватски усташи и извършено от В. Черноземски. \r\n1874 г. \r\nРоден е Макензи Кинг ­ канадски държавник, три пъти премиер на своята страна и най-дълго заемалия този пост политик в рамките на Британската общност. \r\n1830 г. \r\nРоден е Жюл дьо Гонкур – френски писател. Пише в съавторство с брат си Едмон. Те са автори на романите: \"Сестра Филомела\", \"Жерминия Ласертьо\", \"Рене Мопрен\", \"Мадам Жервезе\", и редица студии върху френското общество и изкуството през ХVIII в. Основатели са на академия \"Гонкур\". Тя е официално учредена през 1903 г. по завещание на Едмон. Академията присъжда едноименната годишна литературна награда. \r\n1797 г. \r\nРоден е Джоузеф Хенри ­ американски физик, чието име носи единицата за измерване на индукцията. От 1832 г. е професор в Принстънския колеж, от 1846 г. е секретар и директор на Смитсъновия институт. От 1868 г. е президент на Националната АН на САЩ. От 1871 г. е първи президент на Философското дружество във Вашингтон. Основните му трудове са в областта на електротехниката. През 1832 г. открива явлението самоиндукция и колебателния характер на разряда на кондензатора (1842 г.). На негово име е наречена единицата за индуктивност според системата SI - Хенри. Има изследвания и в областта на метеорологията. \r\n1749 г. \r\nРоден е Доменико Чимароза ­ италиански композитор. Музикалното си образование получава в Неаполитанската консерватория. Учи композиция при Николо Пичини, който го насочва към оперното творчество. Поставя операта “Чудноватостите на графа” (1772 г.). Създава около 50 комични опери, между които “Веселите шеги на Стелидаура”, “Джанина и Бернардоне”, “Импресариото в затруднение”, “Артаксеркс” и “Италианката в Лондон”. През 1789 г. Чимароза заминава за Русия, където в продължение на 3 години работи като придворен композитор и диригент. Напуска Русия, на път за родината си минава през Виена, където е поканен за дворцов композитор. Там написва своето най-значително произведение - операта “Тайният брак”. През 1793 г. се връща в Неапол. Работи като диригент и учител по музика. Взима активно участие в революционните движения в Неапол и написва патриотичен химн, за който по-късно е осъден на смърт. По настояване на обществеността присъдата е заменена с изгнание. Отправя се отново към Петербург, но по пътя заболява и през 1801 г. умира във Венеция. На тази дата умират: \r\n2016 г. \r\nУмира Хенри Хаймлих, американски хирург, измислил техниката за спасяване на задавил се човек.  \r\n„Движението Хаймлиx“ е измислено през 1974 г. Смята се, че то е спасило живота на хиляди хора. Известни оцелели, благодарение на прилагане на техниката, са бившият американски президент Роналд Рейгън, актрисите Елизабет Тейлър и Марлене Дитрих. \r\n2011 г. \r\nУмира Ким Чен Ир генерален секретар на Корейската работническа партия, върховен ръководител и върховен главнокомандващ на Корейската народна армия на Корейската народнодемократична република. Информационните агенции в страната съобщават, че „водачеството на Ким Ир Ун осигурява сигурни гаранции за надеждно изпълнение на революционното дело на чучхе през поколенията, започнато от Ким Ир Сен и поведено от Ким Чен Ир към победата“. \r\n1987 г. \r\nУмира Маргьорит Юрсенар - френска писателка. Тя е първата жена-член на Френската академия (от 1980 г.). От 1946 г. живее на остров Маунт Дезърт, край източния бряг на САЩ. Издава първия си роман “Алексис, или Трактат за напразната борба” през 1929 г. Пише романи, новели, преводи, есета: “Мемоарите на Адриан” (1951 г.), “Творение в черно” (1968 г.), “Благочестиви спомени” (1974 г.), “Северни архиви” (1977 г.), “Какво? Вечността” (1987 г., недовършен) и др. В творчеството си се обръща към различни епохи и цивилизации. \r\n1982 г. \r\nУмира Леонид Коган - руски цигулар. \r\nКоган е роден на 14 ноември 1924 г. в Екатеринослав, днес Днепропетровск, Украйна. Негова ученичка е цигуларката Евгения-Мария Попова. \r\n1909 г. \r\nУмира Леополд II – белгийски крал, син на Леополд I, когото наследява през 1865 г. Колонизира обширни територии в Централна Африка. Леополд II е роден на 9 април 1835 г. \r\n1907 г. \r\nУмира Уилям Томсън - английски физик, член (1851 г.) и председател (1890-1895 г.) на Лондонското Кралско дружество, член на множество академии на науките. Един от създателите на термодинамиката и кинетичната теория на газовете. Дава формулировка на Втори принцип на термодинамиката през 1851 г. Томсън предлага абсолютната температурна скала през 1848 г., открива термоелектрическия ефект (1850 г.) и охлаждането на газовете при адиабатно разширение (1853-54 г., с Дж. Джаул), изследва електрическите и магнитните явления. \r\n1847 г.  \r\nУмира Мария-Луиза Австрийска, императрица на Франция, херцогиня на Парма и Пиаченца  \r\n1830 г. \r\nУмира Симон Боливар ­ водач на борбата за независимост на колониите в Южна Америка. Освобождава от испанско владичество Венецуела и Нова Гренада, която обявява за независима република под името Колумбия през 1819 г. През 1824 г. създава Конфедерация на Южните щати, известна като Велика Колумбия и става неин президент (1824-1830 г.). Обвинен в стремеж към диктатура, Боливар абдикира в момента, когато работи за конфедерирането на латиноамерикански държави. За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2018.12.17", "title": "Денят 17 декември в световната история"}
{"url": "http://www.focus-news.net/news/2018/12/17/2602580/sofiya-akatist-na-sv-arhangel-mihail-shte-bade-otsluzhen-v-mitropolitskata-katedrala-sv-nedelya.html", "text": "Акатист на св. Архангел Михаил ще бъде отслужен след редовната Златоустова света Литургия в митрополитската катедрала „Св. Неделя”, предаде репортер на  Агенция „Фокус” . Началото на службата е в 10.00 часа. Вечернята ще е от 16.00 часа.  \r\nНикола ПЕТКОВ", "date": "2018.12.17", "title": "София: Акатист на св. Архангел Михаил ще бъде отслужен в митрополитската катедрала „Св. Неделя”"}
{"url": "http://www.focus-news.net/news/2018/12/17/2602581/smolyan-obshtinskiyat-savet-shte-razgleda-na-svoe-zasedanie-naredbite-za-opredelyane-na-mestnite-danatsi-i-taksi.html", "text": "Общински съвет – Смолян ще проведе заседание от 13.00 часа. Това съобщиха от  Община Смолян . В предварителния дневен ред са включени 33 докладни записки. Сред тях са Наредба №2 за определянето и администрирането на местните такси и цени на услугите на територията на община Смолян, Изменение и допълнение на Наредба №3 за определяне размера на местните данъци на територията на община Смолян. \r\nОбщинските съветници ще получат и отчет за състоянието на общинската собственост и резултати от нейното управление по видове и категории обекти в общината за 2018 г., по реда на чл. 66а от Закона за общинската собственост. На заседанието ще бъде предложено и приемане на Годишната програма за управление и разпореждане с имоти – общинска собственост. \r\nВ дневния ред е включена и докладна записка за предприемане на мерки по овладяване на популацията на безстопанствените кучета в община Смолян и настаняване във временен приют, както и други важни за жителите на общината теми.", "date": "2018.12.17", "title": "Смолян: Общинският съвет ще разгледа на свое заседание наредбите за определяне на местните данъци и такси"}
{"url": "http://www.focus-news.net/news/2018/12/17/2602579/pregled-na-osnovnite-temi-v-dobrudzhanskiya-pechat.html", "text": "„За да я има гимназията по ветеринарна медицина и през следващите 45 години… “, съобщава на първа страница вестник  „Нова добруджанска трибуна“ . С празнична програма гимназията е отбелязала своята годишнина. На 13 декември се е състоял Бал на поколенията, а ден по-късно е официално открита обновената сграда на училището. Сред официалните гости е бил и кметът на Добрич Йордан Йорданов. „Дворецът“ в Балчик с престижно признание за дейността си“, съобщава всекидневникът. Държавен културен институт - Културен център „Двореца” в Балчик е удостоен с почетна грамота за своя принос в промотирането на България като успешна туристическа дестинация. Почетната грамота е връчена от Илия Николаев, председател на Стопанска камара - Варна. „Община Тервел ще изразходва над 480 000 лева за чистота догодина“, съобщава изданието. Уточнената сума по план-сметката е предложена на обществено обсъждане. Предвидено е през следващата година да бъдат подменени амортизирани контейнери за смет. Над 300 000 лева е сумата са събиране и извозване на отпадъци. Предстои Общинският съвет да разгледа тези предложения на предстоящо заседание.  \r\nТемата за откриването на изцяло ремонтираната сграда на професионалната гимназия по ветеринарна медицина в Добрич е водеща и за другия регионален вестник  „Добруджанска трибуна“ . Ремонтите и модернизирането са осъществени по проект на Община град Добрич по ОП „Региони в растеж“. Всички кабинети по специални и общообразователни предмети са с нови мебели и оборудване. Изградена е нова операционна зала. В Окръжния съд в Добрич са били обсъдени правила за използване на „синята стая“. Тя бе открита преди месеци. Използва се за щадящо изслушване на деца, участници в наказателно, гражданско, административно и друго производство. Помещението е изградено от Министерство на правосъдието с финансовата подкрепа на българо-швейцарска програма за сътрудничество. От спортната страница – „Волейболистите не оставиха шансове на Миро Живков и компания“. Мачът между „Добруджа 07“ и „Пирин“ е завършил с категорична победа 3:0 . Срещата е от X кръг на Суперлигата. Волейболистите от Добрич утре отново са домакини на мача. Техен съперник ще бъде „Миньор“ (Перник).", "date": "2018.12.17", "title": "Преглед на основните теми в добруджанския печат"}
{"url": "http://www.focus-news.net/news/2018/12/17/2602584/blagoevgrad-rabotilnitsa-na-dyado-koleda-shte-bade-otkrita-v-gradskata-hudozhestvena-galeriya.html", "text": "Работилница на Дядо Коледа ще бъде открита в Градската художествена галерия. Това съобщиха от пресцентъра на  Общината . Детският кът за забавление и работа ще бъде официално открит в 11.00 часа. Инициативата ще продължи до 21 декември всеки ден от 09.00 до 17.00 часа.  \r\nГрадска художествена галерия отново ще се превърне в място за творчески занимания, където децата ще могат да рисуват и да изработват коледни украшения и подаръци за своите семейства и приятели.  \r\nВ Работилницата на Дядо Коледа децата ще творят под ръководството педагози, които ще помагат на малките таланти и ще им показват различни техники на изработка. Участниците в инициативата ще имат възможност да научат много интересни неща, свързани с Коледа и Нова година.  \r\nПрез последните два дни от Работилницата на Дядо Коледа децата ще вземат участие в печеното на хляб и направата му. Представители от Православен информационен център на Неврокопска света митрополия ще покажат на малчуганите как се изработват рождествени хлебчета и фигурки от тесто. Малките ще чуят притчи за раждането на Христос, докато хляба се пече.  \r\nВсичко изработено ще бъде изложено по време на Детски коледен панаир, който също е част от Коледен фестивал „Следвай звездата, озари пътя!“ на Община Благоевград. Базарът ще бъде позициониран на площад „Македония“ и ще се проведе в рамките на два дни - 22 и 23 декември.   \r\nТази година в  Работилницата на Дядо Коледа участие ще вземат стотици деца, възпитаници от детски градини и училища.", "date": "2018.12.17", "title": "Благоевград: Работилница на Дядо Коледа ще бъде открита в Градската художествена галерия"}
{"url": "http://www.focus-news.net/news/2018/12/17/2602582/nimh-zhalt-kod-za-snyag-i-poleditsi-e-obyaven-v-6-oblasti-na-stranata.html", "text": "Жълт код за сняг и поледици е обявен в 6 области на страната, сочи справка на сайта на  НИМХ . Предупреждението е в сила за областите Плевен, Ловеч, Габрово, Велико Търново, Търговище и Разград.  В тези райони ще има снеговалежи и условия за образуване на поледици.", "date": "2018.12.17", "title": "НИМХ: Жълт код за сняг и поледици е обявен в 6 области на страната"}
{"url": "http://www.focus-news.net/news/2018/12/17/2602586/", "text": "Изиграха се последните два мача от 15-ия кръг на германската Бундеслига. Ред Бул Лайпциг победи Майнц 05 с 4:1 като домакин, а Айнтрахт постигна успех с 2:1 срещу Байер Леверкузен в Айнтрахт. Начело във временното класиране остава Борусия Дортмунд с 39 точки, втори е Борусия Мьонхенгладбах с 30 точки, колкото има и третия Байерн Мюнхен.", "date": "2018.12.17", "title": "Спорт: Изиграха се два мача от поредния кръг на Бундеслигата"}
{"url": "http://www.focus-news.net/news/2018/12/17/2602585/dobrich-v-kavarna-shte-se-provede-ofitsialna-tseremoniyata-po-nagrazhdavaneto-sportist-na-godinata.html", "text": "От 17.30 часа в Каварна ще се състои официална церемонията по награждаването „Спортист на годината – Каварна 2018 г.“. Това съобщиха от пресцентъра на  Общината .", "date": "2018.12.17", "title": "Добрич: В Каварна ще се проведе официална церемонията по награждаването „Спортист на годината“"}
{"url": "http://www.focus-news.net/news/2018/12/17/2602587/burgas-namalena-e-vidimostta-v-dyulinski-i-primorski-prohod-poradi-magla.html", "text": "Намалена е видимостта в Дюлински и Приморски проход поради мъгла. Това съобщиха за  Радио „Фокус“ – Бургас  от Областно пътно управление. Мокри са пътните настилки в областта. Движението по път I-9 от км 180+000 до км 202+000 в участъка Обзор - Слънчев бряг трябва да се осъществява с повишено внимание поради частични ремонтни дейности по асфалтовата настилка. Участъкът е сигнализиран с пътни знаци, а срокът е до 30 декември 2018 г. Движението в участъка Варна – Бургас в района на село Баня от км 183+920 до км 184+595 се осъществява при стеснение на едното платно за движение поради ремонт на водосток. Работният участък е върху едната пътна лента с дължина до 50 м. Скоростта на движение се ограничена до 50 км/ч. Срокът до 31 май 2019 г. \r\nБез затруднения се осъществява движението на моторни превозни средства в град Бургас. Няма образувани колони от автомобили на входно-изходните пътни артерии на града. Интензивен е трафикът по бул. „Стефан Стамболов“ в района на МБАЛ - Бургас, на кръстовището между бул. „Сан Стефано“ и ул. „Иван Вазов“, както и по бул. „Тодор Александров“ в района на кръговото кръстовище.", "date": "2018.12.17", "title": "Бургас: Намалена е видимостта в Дюлински и Приморски проход поради мъгла"}
{"url": "http://www.focus-news.net/news/2018/12/17/2602590/gabrovo-do-150-metra-e-namalena-vidimostta-v-prohoda-shipka-poradi-magla.html", "text": "До 150 метра е намалена видимостта в прохода Шипка поради мъгла. Това съобщиха за  Радио „Фокус” – Велико Търново  от Областно пътно управление - Габрово. В останалата част от областта видимостта е нормална. На места превалява слаб сняг и пътищата са мокри и хлъзгави. От ОПУ съветват водачите да карат с повишено внимание и съобразена скорост. Няма допълнително въведени ограничения и нови затворени пътища. За изминалото денонощие не са регистрирани и тежки инциденти. От Агенция „Пътна инфраструктура“ сигнализират за стеснен участък при мост над река Крапец по пътя между селата Кормянско и Малък Вършец. В района има поставен пътен знак В15 „Забранено влизането на пътни превозни средства с ширина по-голяма от 3.30 м”. Обходният маршрут  за МПС над 3.30 м е по път III-401 Граница Ловеч – Кормянско - Малък Вършец при км 46+800 по общински път до III-403 в село Малък Вършец. Ремонтни дейности текат по пътя между Севлиево и село Драгановци. Шофьорите трябва да се движат с повишено внимание и съобразена скорост в отсечката от км 0+000 до км 14+600. Срокът за приключване на преасфалтирането в региона е 22 юни 2019 година. Движението по път II-44 Драгановци – Габрово от км 14+600 до км 23+978.36 и от км 25+731 до км 28+972.75 се осъществява в едната лента или част от нея, както и по банкета поради извършване на ремонтни дейности на асфалтовата настилка. Поставена е необходимата пътна сигнализация. Срокът за приключване е 25 декември. \r\nЛуиза ТРАНЧЕВА", "date": "2018.12.17", "title": "Габрово: До 150 метра е намалена видимостта в прохода Шипка поради мъгла"}
{"url": "http://www.focus-news.net/news/2018/12/17/2602583/unian-ukrayna-obshtoto-sabranie-na-oon-shte-obsadi-rezolyutsiya-za-militarizatsiya-na-cherno-i-azovsko-more-ot-rusiya.html", "text": "Държавният глава на Украйна Петро Порошенко е заявил, че 41 държави вече са се съгласили да станат съавтори на подобна резолюция и той се надява, че тя ще бъде приета от Общото събрание на Световната организация, информира украинската телеграфна агенция  УНИАН .    \r\nНа 17 декември, понеделник, Общото събрание на ООН ще обсъди идеята  за тази резолюция. Тази информация президентът Порошенко е съобщил в неделя на пресконференция в Киев, където е казал още, че на   \r\n„17-ти май Генералната асамблея на ООН ще разгледа проекта на самата текста за резолюция  във връзка с милитаризацията на Черно и Азовско море“.  \r\nПред журналистите той специално е подчертал, че процесът е иницииран от Украйна.   Ивелина Ватова", "date": "2018.12.17", "title": "УНИАН (Украйна): Общото събрание на ООН ще обсъди резолюция за милитаризация на Черно и Азовско море от Русия"}
{"url": "http://www.focus-news.net/news/2018/12/17/2602588/smolyan-vazstanoveno-e-dvizhenieto-na-avtomobili-nad-12-t-po-pat--866-v-uchastaka-ot-devin-mihalkovo.html", "text": "Възстановено е движението на автомобили над 12 т по път ІІІ-866 в участъка от Девин - Михалково. Това съобщиха от пресцентъра на  Агенция „Пътна инфраструктура“ .", "date": "2018.12.17", "title": "Смолян: Възстановено е движението на автомобили над 12 т по път ІІІ-866 в участъка от Девин - Михалково"}
{"url": "http://www.focus-news.net/news/2018/12/17/2602589/blagoevgrad-normalno-se-osashtestvyava-preminavaneto-prez-gkpp-kulata.html", "text": "Нормално се осъществява преминаването през ГКПП „Кулата“. Това съобщиха за  Радио „Фокус“ - Пирин  от „Гранична полиция“. Без забавяне се извършва преминаването на ГКПП „Илинден“. Нормално интензивно е движението и на останалите гранични пунктове с Република Гърция. Спокойно се осъществява преминаването през ГКПП „Златарево“. \r\nНатали СТЕФАНОВА", "date": "2018.12.17", "title": "Благоевград: Нормално се осъществява преминаването през ГКПП „Кулата“"}
{"url": "http://www.focus-news.net/news/2018/12/17/2602591/sofiya-vavezhda-se-vremenna-organizatsiya-na-dvizhenieto-s-tsel-otrazyavane-na-kontsert-v-zala-balgariya.html", "text": "Въвежда се временна организация на движението с цел отразяване на концерт в зала „България”. Това съобщиха от пресцентъра на  Столична община . От 12.30 до 20.00 часа се забранява престоят и паркирането на пътни превозни средства, с изключение на автомобилите на снимачния екип и извън местата в режим на платено паркиране „служебен абонамент” на ул. „Георги Бенковски” между бул. „Цар Освободител” и ул. „Аксаков”.", "date": "2018.12.17", "title": "София: Въвежда се временна организация на движението с цел отразяване на концерт в зала „България”"}
{"url": "http://www.focus-news.net/news/2018/12/17/2602592/veliko-tarnovo-vazmozhni-sa-zaledeni-uchastatsi-po-patishtata-v-usoynite-i-planinski-rayoni-na-oblastta-nastilkite-sa-obraboteni.html", "text": "В едната лента се осъществява движението в участък от ул. „Климент Охридски“ в града заради наличието на свлачище. В отсечката под крепостта „Царевец“ трафикът се пренасочва в едното платно със светофар, предаде репортер на  Радио „Фокус“ – Велико Търново . Интензивно е движението в града. Настилките са мокри на места, а времето – облачно, но без валежи. Колони от автомобили има по улица „Магистрална“, в района на Южен пътен възел, п.в. „Качица“ и по Беляковско шосе. Натоварен е трафикът и покрай по-големите училища и детски градини във Велико Търново. Полицейски служители следят за правилното протичане на движението, като патрули има на входовете и изходите на града. Всички светофари работят нормално към този час.  \r\nДвижението по главните и второстепенни пътища в областта е интензивно. На много места превалява слаб сняг. Пътните настилки са предимно мокри, по усойните и планински райони частично заснежени или заледени, но обработени и проходими при зимни условия. Проходът на Републиката е отворен за движение, но остава в сила опасността от падащи камъни. Тежки инциденти до момента не са регистрирани, но органите на реда призовават водачите все пак да карат внимателно. \r\nЛуиза ТРАНЧЕВА", "date": "2018.12.17", "title": "Велико Търново: Възможни са заледени участъци по пътищата в усойните и планински райони на областта, настилките са обработени"}
{"url": "http://www.focus-news.net/news/2018/12/17/2602595/blagoevgrad-v-bansko-shte-se-provede-preskonferentsiya-za-nachaloto-na-aktivniya-turisticheski-sezon.html", "text": "Кметът на Община Банско Георги Икономов ще бъде домакин на традиционната в началото на активния туристически сезон пресконференция на ОДМВР - Благоевград. Това съобщиха от пресцентъра на  Община Банско . Пресконференцията ще се състои от 11.00 часа в Заседателната зала на Общината. Директорът на ОДМВР - Благоевград ст. комисар Николай Хаджиев, заедно с консулите на Гърция и Румъния в България, ще представят информация за организацията на патрулно-постовата дейност за опазване на обществения ред и сигурността на туристите през зимния туристически сезон в град Банско, в колаборация между трите европейски държави – България, Румъния и Гърция.", "date": "2018.12.17", "title": "Благоевград: В Банско ще се проведе пресконференция за началото на активния туристически сезон"}
{"url": "http://www.focus-news.net/news/2018/12/17/2602594/dobrich-zaledeni-na-mesta-sa-patishtata-po-usoyni-mesta-v-oblastta.html", "text": "Пътните настилки в града са мокри и хлъзгави заради превалявания от дъжд, предаде кореспондент на  Радио „Фокус” – Варна . Движението на автомобили по път II-97 и път II-71 трябва да се осъществява с повишено внимание поради частичен ремонт на асфалтова настилка. Трафикът се регулира с пътни знаци. По път II-97 (околовръстен път на Добрич) ремонтът продължава до 30 декември, а по път II-71 срокът за приключване е 22 декември. Единствено по отсечката Кранево – Варна при км 83+100 е ограничено движението на МПС над 10 тона. Като обходен маршрут се използва отсечката Кичево – Оброчище. Пътищата в областта са сухи, по усойни места настилките на места са заледени. Времето в Добрич е облачно и тихо, като вали слаб дъжд. Температурата е положителна.  \r\nЖулиета НИКОЛОВА", "date": "2018.12.17", "title": "Добрич: Заледени на места са пътищата по усойни места в областта"}
{"url": "http://www.focus-news.net/news/2018/12/17/2602598/v-umbal-sveta-ekaterina-uspeshno-otstraniha-izklyuchitelno-ryadak-vaskulariziran-tumor.html", "text": "Съдовите хирурзи на УМБАЛ „Света Екатерина\", ръководени от завеждащия клиниката проф. Тодор Захариев,  успешно отстраниха изключително рядко срещан васкуларизиран тумор, съобщиха от  лечебното заведение . Според данни на Клиниката по ендокринология и болести на обмяната на Института по ендокринология досега у нас са регистрирани 6-7 случая  на подобен тумор.  \r\nВ продължение на 7 години 32-годишният пациент Н.Й. страда от рядка форма на разстройство в обмяната на фосфора, водещо до тежка клинична изява на рахит и чернодробна стеатоза. След прецизни и целенасочени диагностични и лечебни процедури колективът на Клиниката по ендокринология и болести на обмяната, УСБАЛЕ „Акад. Иван Пенчев“, успява точно да определи причината за клиничната изява на рахит и чернодробна стеатоза, причинени от рядък богато кръвоснабден (васкуларизиран) тумор, ангажиращ феморалните артерия и вена на десния крак.  \r\nОпределяйки точно рядката причина на заболяването, специалистите  насочват пациента за оперативно отстраняване на тумора към Клиниката по съдова и ендоваскуларна хирургия на УМБАЛ\"Света Екатерина\", която е известна с най-голям клиничен опит в отстраняването на доброкачествени и злокачествени тумори, ангажиращи големите кръвоносни съдове. \r\nПо думите на проф. Захариев хирургичната интервенция протича гладко, без усложнения, пациентът се възстановява бързо  и в планов порядък, след което ще бъде пренасочен обратно към Клиниката по ендокринология и болести на обмяната за дефинитивно приключване на лечението.", "date": "2018.12.17", "title": "В УМБАЛ „Света Екатерина\" успешно отстраниха изключително рядък  васкуларизиран  тумор"}
{"url": "http://www.focus-news.net/news/2018/12/17/2602597/pazardzhik-namalena-e-vidimostta-na-mesta-v-oblastta-zaradi-magla.html", "text": "Намалена е видимостта на места в областта заради мъгла, пътищата са мокри. Това съобщи за  Радио „Фокус“ – Пазарджик  дежурният в Областно пътно управление. Движението по пътя от село Дюлево до разклона за Стрелча се извършва в една лента в района на 35 км поради пропадане на част от пътното платно. Движението в участъка се извършва в едното платно и е регулирано с пътни знаци. Въведено е и ограничение на моста в село Бошуля, където е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В планинската част на областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nРадослава МУРДЖЕВА", "date": "2018.12.17", "title": "Пазарджик: Намалена е видимостта на места в областта заради мъгла"}
{"url": "http://www.focus-news.net/news/2018/12/17/2602600/slavka-chakarova-kmet-na-obshtina-chepelare-v-sabota-se-otriva-ski-sezona-i-v-chepelare.html", "text": "В събота се отрива ски сезона и в Чепеларе. Това каза в интервю за сутрешният блок „Добро утро България“  на Радио „Фокус“, Славка Чакърова, кмет на Община Чепеларе. Тя добави, че през целия ден лифта ще бъде с вход свободен за гостите, освен това са подготвени изненади и празнична програма. Славка Чакърова каза още, че освен откриването на ски сезона в града ще се проведат и няколко коледни инициативи. „По традиция всяка година в Община Чепеларе се провежда коледен концерт. И тази година културните институции в града са подготвили много интересна програмата. На 20 декември в градското читалище в Чепеларе ще има богата програма представена от деца от училищата в града, от общинския детски комплекс, ще участват и самодейците от читалище „Родопска искра“, поясни градоначалникът. Славка Чакърова добави, че за втори път Българската хотелиерска и ресторантьорска асоциация отличава града с наградата, тази година тя е за  „Най-устойчиво сътрудничество в туризма с малка община“, освен това кметът допълни, че града е номиниран за най-добра зимна туристическа дестинация от вестник Стандарт. Славка Чакърова каза, че Чепеларе ще продължи да се развива и да изненадва своите гости.", "date": "2018.12.17", "title": "Славка Чакърова, кмет на Община Чепеларе: В събота се отрива ски сезона и в Чепеларе"}
{"url": "http://www.focus-news.net/news/2018/12/17/2602601/pregled-na-osnovnite-temi-v-starozagorskiya-pechat.html", "text": "Акцентът в днешния брой на вестник  „Старозагорски новини”  е „Пътни строители нацелиха тръбопровод”. Истински гейзер бликна в старозагорския кв. „Железник\" в събота, а причинената авария остави квартала без вода Без вода останаха в събота в продължение на часове обитателите на старозагорския квартал „Железник\", след като по време на ремонт на улица багер е разбил 110 мм водопровод и е предизвикал истински гейзер с височина от близо 50 м. „Налягането в тръбата е от 7 атмосфери, районът се е превърнал в езеро\", коментира главният инженер на ВиК - Стара Загора Пеньо Пейков. По думите му ремонтната бригада е разполагала с подробна карта, на която били обозначени подземните комуникации, но не я ясно защо не са се съобразили с тях. Към 14.30 часа е било спряно водоподаването на целия квартал, за да бъде направено цялостно разкритие на тръбопровода и да бъде подменена повредената част. Инж. Пейков припомни, че това не е първи случай, при който спечелили обществени поръчки фирми причиняват авария на подземната инфраструктура. Подобен случай имаше миналото лято, когато в самия център на града бе ударен магистрален газопровод и само по чудо се размина без взрив и пострадали.  \r\nДруго заглавие във вестника е „Мистерия около самоубийството на казанлъшкия шеф на КАТ”. Стотици изпратиха 44-годишния Тодор Николов Стотици мъже и жени, близки, колеги и познати изпратиха до гроба в неделя намерения мъртъв 44-годишен началник на „Пътна полиция\" в Казанлък Тодор Николов. Тялото на мъжа бе положено за поклонение във фоайето на читалището в Бузовград, председател на чийто Управителен съвет и бил той няколко години. Некролози и съболезнования имаше от роднините, съучениците му и читалищното настоятелство, но не и от РУ „Полиция\" - Казанлък. Неофициално униформени казаха, че това било заради образуваното досъдебно производство за склоняване към самоубийство срещу неизвестно лице. Пак заради официалната версия, че Николов е сложил сам край на живота си, прострелвайки се в дясното слепоочие със служебния си „Макаров\", нямаше и свещеник, който да отслужи опело. Ковчегът бе положен в близост до гробовете на родителите му. Присъствали на огледите на местопроизшествието в петък и събота полицаи споделиха под сурдинка, че така и не били намерени двата от трите мобилни телефона на Николов, въпреки че по протежение на няколко километра бил претърсван с лодки канала, край който е починал колегата им. По думите им изстрелът е бил един, имало входно и изходно отвърстие, но проектилът не е успял да счупи страничното стъкло на автоматично заключилия се „Мерцедес\". За да стигнат до трупа на провеждащите огледа в петък, се наложило да разбият прозорчето откъм задната седалка. При оглед в дома на Николов бил намерен и още един пистолет, лична собственост, който бил законно регистриран. Привечер в петък на около 30 - 40 м встрани от автомобила, във водите на бетонов утайник разследващите откриха 4-5 пачки с банкноти от различен номинал, включително и валута, кожен кобур с револвер от неустановена марка, няколко кутийки с боеприпаси и картонен свитък, който предстои да бъде разчетен. Всичко това е дало основания на наблюдаващия прокурор да образува досъдебното производство срещу неизвестен извършител за склоняване към самоубийство. Дългогодишни приятели на Николов, който от 2006 година е започнал работа в РУ „Полиция\" - Казанлък, а от 4 години е оглавил сектор \"Пътна полиция\", са категорични, че той не е бил склонен да посегне на живота си. Никой не знаел да е бил и тежко болен, това показали и заключенията от аутопсията. Последният воден от него разговор по мобилния му телефон е бил на 12 декември към 16.20 часа със зет му по повод забравени ключове на входната врата на общото им жилище в селото. „Мерцедес\"-ът с трупа на Николов бе намерен към 13.30 часа на 14 декември между селата Бузовград и Горно Черковище при обход на полицейски патрул. Съдебните медици са категорични, че смъртта е настъпила около полунощ на 12 декември. Мястото е в съседство с път край напоителен канал, по който въпреки отдалечеността му от Бузовград има движение особено през светлата част на денонощието, затова било и странно, че заключеният „Мерцедес\" е останал незабелязан. 15-дневен е срокът, в който патоанатомите трябва да предадат окончателния си доклад от аутопсията на разследващите, тепърва ще се изготвят експертизите от балистиците за евентуални барутни частици по дясната ръка на Николов, от която е бил иззет и пистолетът му „Макаров\". „Прекалено много са очевадните разминавания между цялостното поведение на Николов през последните дни и „находките\" на мястото на инцидента, за да повярваме във версията за самоубийство. Нелогично е някой да тръгне да си слага край на живота и да разхвърля пачки, оръжие и бележник в близост, няма намерено поне досега и предсмъртно писмо...\", коментираха пожелали да останат анонимни криминалисти, някои от които дълго време са работили както с него, така и с баща му.  \r\n„Кой изхвърля веществени доказателства преди да се самоубие?” гласи друго заглавие във вестника. Към настоящия момент официалната версия за смъртта на 44-годишния шеф на „Пътна полиция\" - Казанлък Тодор Николов е самоубийство, в която не вярват никои от хората, които са го познавали приживе. В потвърждение на официалната версия е фактът, че смъртта е настъпила вследствие на огнестрелна рана в слепоочието му и пистолетът е бил намерен здраво стиснат в дясната ръка на полицая. Но кой човек, за който казват, че е душа на компанията, ще тръгне да се самоубива, освен ако не е бил принуден. За това също има достатъчно факти:  \r\n- Същия ден привечер (не по линия на служебен ангажимент) Тодор Николов тръгва за някъде с полицейската си униформа и със служебния си пистолет, но забравя ключовете си на входната врата. И изключва трите си мобилни телефона;  \r\n- На 30 - 40 м от мястото, където е намерен мерцедесът с трупа на Николов - в утайник край канала, разследващите намират пачки с банкноти с различен номинал, включително и валута, на стойност около 10 000 лв., кожен кобур с револвер с неустановена марка, няколко кутийки боеприпаси и подгизнал бележник. Тоест веществени доказателства, които един потомствен полицай професионалист едва ли би изхвърлил на метри от „лобното\" си място, ако е решил да се самоубива, защото те веднага биха го уличили в някаква престъпна схема;  \r\n- Липсват два от мобилните телефона на жертвата, които не бяха намерени и при последвалите издирвателни мероприятия на канала, покрай който е минал „Мерцедес\"-ът на Николов;  \r\n- Случайно или не, но точно на 12 декември (когато малко преди полунощ е настъпила смъртта, констатирана от съдебните медици) при акция на отдел „Вътрешна сигурност\" е бил за кратко задържан негов подчинен - пътният полицай Радослав Борисов, заради досъдебно производство за надупчени 4 гуми на лек автомобил преди месеци;  \r\n- По време на първия брифинг около изчезването на Тодор Николов, даден от директора на ОДМВР - Стара Загора, и началника на РПУ - Казанлък, беше съобщено, че етичният и добронамерен полицай, за който няма официални данни да е участвал в някакви престъпни схеми - напоследък бил унил без някакви видими причини.  \r\nТова са само фактите, а отговор дали някой е склонил Тодор Николов към самоубийство трябва да даде разследването по образуваното в Районна прокуратура - Казанлък, досъдебно производство за престъпление по чл. 127, ал. 1 от Наказателния кодекс. Обществото чака отговорите кой е този някой и най-важното защо.  \r\n„Села от Старозагорско - в готовност за нов протест срещу кариера за варовик и доломит”, пише още ежедневникът. Селата Братя Кунчеви, Оряховица и Едрево са готови за нови протести и гражданско неподчинение. Причината за това е възможността за издаването на ново разрешително за строеж на кариера за варовик и доломит в местността Кереч Търла, разположена в землището на трите населени места. Това разкри кметът на старозагорското село Братя Кунчеви Георги Георгиев. Той подчерта, че евентуални техни действия ще бъдат подкрепени от още близо 8 населени места, разположени в близост. Искането на недоволните е до стартиране на проекта за нова кариера да не се стига. По думите на Георги Георгиев добивът на варовик и доломит ще постави в сериозен екологичен риск трите села. „Ако някой пренебрегне нашите искания, ние ще поемем по пътя на гражданското неподчинение. Няма да допуснем тази кариера. С всички сили ще защитим прекрасната гора в сърцето на Сърнена Средна гора, която е предвидена да бъде изсечена. Там има популация на червената мравка, която е защитена, има и вековни дървета. Преди всичко обаче изграждането на тази кариера ще остави без питейна вода селата в района\", отбеляза Георгиев. В края на август жители на общо 11 села се включиха в протеста срещу проекта за добив на варовик и доломит, при който се стигна и до блокиране на важна транспортна артерия. Още тогава недоволните подчертаха, че при изготвянето на ОВОС са допуснати съществени пропуски. Сред тях е наличието на съществуваща в землището на село Братя Кунчеви кариера за добив на инертни материали. Още тогава кметът Георги Георгиев отбеляза, че два подобни обекта не могат по закон да съществуват на подобно близко разстояние един от друг. Наред с това протестиращите изразиха притеснение, че с работата си кариерата ще доведе до обезводняване на населените места. Както медията ни вече съобщи, Министерството на енергетиката е предоставило на пловдивското дружество „АС Стоунс\" ООД концесия за 25 години за изграждане на кариера за добив на варовик и доломит. Още преди 4 г. заради вълна от обществено недоволство реализацията на концесионния договор бе спряна. Срокът за ОВОС изтече на 14 декември. Евентуалното рестартиране на проекта минава задължително през ново обследване и процедури на разрешителни. Хората от селата заявиха, че няма да позволят да се стигне до изграждане на кариерата. По казуса Община Стара Загора и Държавно горско стопанство - Стара Загора, са дали свое отрицателно становище, което обаче не е било взето под внимание преди повече от 4 години. С темата се ангажира старозагорският народен представител Радостин Танев, който дори проведе среща с министъра на околната среда и водите Нено Димов. „Няма никакво съмнение, че по ОВОС са допуснати много грешки. Затова смятам, че при повторен анализ ще стане видно, че подобна кариера в района не може да има. Благодарен съм на медиите, че се ангажираха с този случай, както и народният представител Радостин Танев, който проведе и няколко срещи с отговорните министри. Вярвам, че все пак с живота и здравето на хората, и с българската природа компромис няма да бъде направен\", подчерта Георги Георгиев", "date": "2018.12.17", "title": "Преглед на основните теми в старозагорския печат"}
{"url": "http://www.focus-news.net/news/2018/12/17/2602602/blagoevgrad-koleden-kontsert-shte-bade-predstaven-v-dramatichen-teatar-nikola-vaptsarov.html", "text": "Биг Бенд - Благоевград ще представи коледен концерт в Драматичен театър „Никола Вапцаров“ от 18.30 часа. Това съобщиха от  Община Благоевград . Концертът е част от празничната програма на Общината, която преминава под мотото „Следвай звездата, озари пътя!“. Събитието ще премине под надслов „Let it snow”.", "date": "2018.12.17", "title": "Благоевград: Коледен концерт ще бъде представен в Драматичен театър „Никола Вапцаров“"}
{"url": "http://www.focus-news.net/news/2018/12/17/2602603/burgas-biznes-inkubatorat-v-grada-organizira-bezplaten-kurs-po-predpriemachestvo.html", "text": "Бизнес инкубаторът в града организира безплатен курс по предприемачество, съобщиха от пресцентъра на  Община Бургас  и посочиха също, че това е една прекрасна коледна възможност за всеки, който иска да започне собствен бизнес, но иска да навлезе в това начинание подготвен и с добър набор от знания. Обучението дава възможност на всеки да надгради своето развитие в сферата на предприемачеството.  \r\nИнформационен ден ще се проведе от 18.00 часа в сградата на Бизнес инкубатор – Бургас. Там ще бъдат представени новата инициатива, безплатният курс по предприемачество и всички подробности за курса – продължителност, дати на провеждане и допустимост на участниците. Събитието е безплатно. Записване се прави на тел.: 0879017665 или на e-mail: incubatorbs@abv.bg  Повече подробности са публикувани  .", "date": "2018.12.17", "title": "Бургас: Бизнес инкубаторът в града организира безплатен курс по предприемачество"}
{"url": "http://www.focus-news.net/news/2018/12/17/2602604/smolyan-ogranicheno-e-dvizhenieto-na-tovarnite-avtomobili-nad-12-tona-v-prohoda-prevala.html", "text": "Проходими при зимни условия са пътищата в областта. Това съобщи за  Радио „Фокус“ – Смолян  дежурният в Областно пътно управление – Смолян. Времето облачно и мъгливо, в по-голямата част от областта вали дъжд, а по високите части – сняг. Пътните настилки са мокри и заснежени на места по направлението Девин – Доспат. На прохода Превала е въведено ограничение за движение на товарните автомобили над 12 тона без ремаркета и полуремаркета. Снежната покривка в тези райони е между 7 и 15 см. Повишена е опасността от падащи камъни по пътищата в региона, затова водачите трябва да шофират с повишено внимание и съобразена скорост. През нощта не се получавани сигнали за инциденти по пътищата в област Смолян. До 28 декември движението при 64-ти км на път II-86 Хвойна – Чепеларе ще се ограничава в интервал между 30 и 60 минути през светлата част на деня за извършването на възстановителни дейности в участъка, компрометиран от дъждовете през август. През следващите дни в укрепването на участъка ще участва сондажна машина и това налага спирането на трафика. Въведената със светофарна уредба временна организация за движение в отсечката ще бъде допълнена и подпомагана от сигналисти и служители на „Пътна полиция“. Заради ремонтни дейности е въведена временна организация на движението за безопасност на пътя по път II-86 в участъка  Средногорци – Рудозем. Участъкът е сигнализиран, а строителните и ремонтни дейности ще се извършват в различни части на трасето. Въведеното ограничение ще е в сила до 14 декември 2019 г. По същото направление Средногорци – Рудозем от км 126+40 до км 126+272, движението е ограничено в лявата лента заради ремонтни дейности на пътя. През деня се регулира от регулировчици, а през нощта има светлинна сигнализация със светофари. Движението по пътя Смолян – Мадан, при срутището на разклона за село Тикале се регулира със светофарна уредба и скоростта е ограничена до 20 км/ч. Трафикът се осъществява в дясната пътна лента. \r\nВ Смолян вали слаб дъжд, пътните настилки са мокри. Автомобилният трафик в сутрешните часове е интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2018.12.17", "title": "Смолян: Ограничено е движението на товарните автомобили над 12 тона в прохода Превала"}
{"url": "http://www.focus-news.net/news/2018/12/17/2602608/bez-problemi-se-osashtestvyava-preminavaneto-prez-granichnite-punktove-s-gartsiya-makaza-zlatograd-i-kapitan-petko-voyvoda.html", "text": "Без проблеми се осъществява преминаването през граничните пунктове с Гърция „Маказа“, „Златоград“ и „Капитан Петко войвода“. Това съобщиха за  Радио „Фокус“ – Смолян  от Главна дирекция „Гранична полиция“. И на трите пункта няма забавяне при обработката на документи на вход и изход в и от страната. \r\nНели ГЕРГЬОВСКА", "date": "2018.12.17", "title": "Без проблеми се осъществява преминаването през граничните пунктове с Гърция „Маказа“, „Златоград“ и „Капитан Петко войвода“"}
{"url": "http://www.focus-news.net/news/2018/12/17/2602606/pregled-na-osnovnite-temi-v-burgaskiya-pechat.html", "text": "„Суперапаратура в Бургас открива всеки туморен процес“ е водещото заглавие в днешния брой на бургаския ежедневник  „Черноморски фар“ . Бургас е на път да се сдобие с последно поколение апаратура, която дава възможност да се открива всеки туморен процес в човешкото тяло. Статията пояснява, че става въпрос за високотехнологичните позитронно емисионен томограф и гама-камера. Успоредно с новата диагностицираща техника ще бъде разкрито и отделение по брахитерапия, където ще се лекуват най-опасните карциноми при мъжа и жената – на простатата и на шийката на матката, пише още вестникът. „Без награди и статуетки за животновъдите тази година“ е друго заглавие от първа страница. Областната експертна комисия по животновъдство към Областна дирекция „Земеделие“ за първи път тази година не присъди наградата „Животновъд на годината“ и не раздаде традиционните статуетки „Бик“ – символ на победата, силата, дълголетието и стабилността. Статията пояснява, че причината за това е чумата по дребните животни в Бургаска област, която направи епизоотичната обстановка през тази година тревожна. Друго заглавие в днешния брой е „Протест в защита на местността „Германката“ се проведе в Созопол“. Вчера хора от Бургас и София се събраха на втори протест в защита на местността. В статията пише още, че причината за това е ограниченият достъп до морето поради застрояването на ваканционни селища там. Според кмета на Созопол Панайот Рейзи достъп до скалите ще има, пояснява статията. „Поморие е най-спокойният град по Черноморието“ е още едно заглавие от страниците на ежедневника. „Община Поморие и Районно управление „Полиция“ отчетоха най-успешният туристически сезон“ и „Няма оплаквания за нощен шум“ са подзаглавията на статията. „Спортното награди най-добрите си възпитаници за тази година“ и „Меден Рудник“ посреща 2019-а с концерт“ са други заглавия в днешния брой.", "date": "2018.12.17", "title": "Преглед на основните теми в бургаския печат"}
{"url": "http://www.focus-news.net/news/2018/12/17/2602605/blagoevgrad-glavnite-patni-arterii-v-grada-sa-pochisteni-obrabotvat-se-trotoari-peshehodni-alei-spirki-i-stalbi.html", "text": "Главните пътни артерии в града са почистени. Това каза за  Радио „Фокус“ - Пирин  Васил Бачев, управител на Общинско предприятие „Биострой“ - Благоевград. „В момента работим с жива сила по тротоари, пешеходни алеи, спирки и стълби. Към момента навън имаме над 80 човека. В момента прибрахме машините и навън имаме само 2, които правят обход, ако има някъде нещо замръзнало, но другите ги прибрахме, за да не пречим на движението на хората, които отиват на работа, а пък и главните пътни артерии са почистени и опесъчени“, добави той. По думите му пътните настилки в града към момента са в добро състояние. \r\nНатали СТЕФАНОВА", "date": "2018.12.17", "title": "Благоевград: Главните пътни артерии в града са почистени, обработват се тротоари, пешеходни алеи, спирки и стълби"}
{"url": "http://www.focus-news.net/news/2018/12/17/2602607/plovdiv-zabraneno-e-preminavaneto-na-kamioni-po-visoki-ot-4-metra-prez-tunelite-po-patya-asenovgrad-narechenski-bani.html", "text": "Забранено е преминаването на камиони по-високи от 4 метра през тунелите по пътя Асеновград - Нареченски бани. Обходният маршрут за водачите е по пътя Кричим - Девин. Това съобщиха за  Радио „Фокус“ - Пловдив  от Областно пътно управление. Ограничено е движението на камиони с обща маса над 12 тона по пътя Поповица - Болярци. Проходът Троян - Кърнаре е отворен за движение за всички моторни превозни средства. Ограничено е движението по общинския път между селата Неделево, Церетелево и Царимир на кръстовището с пътя Карлово - Пловдив при км 39+290. Причината е ремонт на жп прелез. Обходният маршрут е през селата Труд - Строево - Голям Чардак - Неделево. Срокът е до 8 декември 2018 г. Движението по пътя  Плодовитово – Първомай – Асеновград при км 6+832 в района на мост над река Марица е ограничено за МПС над 5 тона поради намален габарит на пътното платно на стоманения мост на реката. Обходният маршрут е по пътя Стара Загора – Поповица и пътя София – Пловдив – Свиленград. Срокът е до 31 декември 2019 г. До 20 декември движението по пътя Югово-Лъки ще се осъществява в една лента, поради пропадане на част от пътното платно. Опасност от свличане на земна и скална маса има по направленията Асеновград - Смолян, Юговско ханче - Югово - Лъки - Здравец и Кричим - Стамболийски, предупреждават от Областното пътно управление. \r\nТрафикът в Пловдив е интензивен. Колони от автомобили се образуват на места по булевардите „Христо Ботев“, „Цар Борис III Обединител“, „Източен“, „Руски“, „Шести септември“ и „Васил Априлов“, както и по входно-изходните артерии. Времето е облачно, но не вали дъжд. Пътните настилки са сухи. \r\nМария РУСЕВА", "date": "2018.12.17", "title": "Пловдив: Забранено е преминаването на камиони по-високи от 4 метра през тунелите по пътя Асеновград - Нареченски бани"}
{"url": "http://www.focus-news.net/news/2018/12/17/2602609/sofiya-verizhna-katastrofa-e-stanala-na-bul-evlogi-i-hristo-georgievi-mezhdu-voenna-akademiya-i-orlov-most.html", "text": "Верижна катастрофа между три автомобила е станала на бул. „Евлоги и Христо Георгиеви“ между Военна Академия и Орлов мост, предаде репортер на  Агенция \"Фокус\" . В района на инцидента се образува задръстване, на място няма екип на \"Пътна полиция\".", "date": "2018.12.17", "title": "София: Верижна катастрофа е станала на бул. „Евлоги и Христо Георгиеви“ между Военна Академия и Орлов мост"}
{"url": "http://www.focus-news.net/news/2018/12/17/2602610/plovdiv-studenti-ot-plovdivskiya-universitet-i-uchenitsi-organizirat-koleden-bazar-v-podkrepa-na-klinikata-po-pediatriya-i-genetichni-zabolyavaniya-v-umbal-sveti-georgi.html", "text": "Студенти от Пловдивския университет „Паисий Хилендарски“ и ученици от пловдивски училища организират благотворителен коледен базар в подкрепа на Отделението по онкохематология към Клиниката по педиатрия и генетични заболявания в УМБАЛ „Свети Георги“. Това съобщиха за  Радио „Фокус“ - Пловдив  от здравното заведение. Събитието се провежда за девета поредна година. За първи път е организирано през 2010 г., и е неделима част от инициативите на Центъра за руски език и култура към Пловдивския университет през месец декември. Базарът се организира със съдействието на Катедрата по руска филология към Филологическия факултет на висшето учебно заведение, с подкрепата на Студентски съвет и университетското бистро „Ф10“. За първи път като съорганизатор на базара се включва Класна стая „Конфуций“ към Пловдивския университет. Безвъзмездната акция ще се проведе на две площадки – в централното фоайе в Нова сграда на ПУ „Паисий Хилендарски“ на бул. „България“ 236 и в бистро „Ф10“ в Ректората на университета. С приготвени ястия, вдъхновени от кухнята на Русия, България и Китай, ръчно изработени украси, картички и още много изненади, ще се включат студенти русисти, средношколци от Национална търговска гимназия, ХГ „Св. св. Кирил и Методий“ и ФЕГ „Антоан дьо Сент-Екзюпери“, както и много приятели на Центъра за руски език и култура и Класна стая „Конфуций“. \r\nОрганизаторите и всички участници в акцията се надяват, че с общи усилия успешно ще подпомогнат добрата кауза. Всеки, който има желание да подкрепи акцията, е добре дошъл, приканват студентите и учениците.", "date": "2018.12.17", "title": "Пловдив: Студенти от Пловдивския университет и ученици организират коледен базар в подкрепа на Клиниката по педиатрия и генетични заболявания в УМБАЛ „Свети Георги“"}
{"url": "http://www.focus-news.net/news/2018/12/17/2602614/bsp-shte-provede-izvanredna-preskonferentsiya-v-tsentralata-na-partiyata.html", "text": "От 12.00 часа в централата на БСП на ул. „Позитано” 20 ще се проведе извънредна пресконференция. Това съобщиха от пресцентъра на  НС на БСП .", "date": "2018.12.17", "title": "БСП ще проведе извънредна пресконференция в централата на партията"}
{"url": "http://www.focus-news.net/news/2018/12/17/2602611/targovishte-poreditsa-ot-praznichni-proyavi-v-dnite-predi-koleda-zapochva-v-grada.html", "text": "Започва празничната програма, организирана от Община Търговище, по повод коледните и новогодишните празници. Това съобщиха от  Общината . Всеки ден до 21 декември, след 17.00 часа, на открита сцена на площад „Свобода“ ще се провеждат музикални и танцови изпълнения на състави от Търговище. От  17.15 часа в днешния ден понеделник ще се изявят изпълнителите от Школите за естрадно пеене и от Детската фолклорна „Шарено герданче“ към Центъра за младежки дейности и инициативи.  \r\nНа 18 декември програмата е с участието на Музикална школа „Ню Войсис“, Детска фолклорна „Търговище“ към Центъра за подкрепа за личностно развитие и Танцова школа „Рождество Христово“. Деветгодишната певица Елена Добрева ще постави началото на програмата в сряда, 19 декември, от 17.30 часа. След нея ще се изявят и ученици от музикалните паралелки на II СУ „Проф. Никола Маринов“. Спектакълът „В работилницата на Дядо Коледа. Чими“ ще представи театралната студия към читалище „Напредък-1864“ Търговище в четвъртък, 20 декември. След тях танцьорите от Клуб за народни танци „Джумалийци“ ще извият български хора на централния площад. Началото е в 17.45 часа. Професионален фолклорен ансамбъл „Мизия“ пък ще изнесе спектакъла „Добра дара, вит-превит кравай“ в петък, от 14.00 часа.  \r\nКлоунада и анимации ще представят в рамките на програмата актьорите от Държавен куклен театър Търговище в дните до 20 декември. Децата ще могат да видят и да се снимат с някои от любимите си герои.", "date": "2018.12.17", "title": "Търговище: Поредица от празнични прояви в дните преди Коледа започва в града"}
{"url": "http://www.focus-news.net/news/2018/12/17/2602599/viktor-orban-debatat-za-migratsiyata-na-foruma-na-es-beshe-buren.html", "text": "Още една атака бе отблъсната в бурни условия на петъчната среща на върха на Европейския съюз в Брюксел, когато главите на правителства „се събраха, за да дадат още пари и права на мигрантите“, заяви премиерът на Унгария Виктор Орбан на видео, публикувано на неговата страница във „Фейсбук“, пише  електронното издание Hungary Today . \r\nСрещата на върха започна мирно и „изглеждаше весела“, но по-късно тя стана доста бурна, заяви унгарският лидер. \r\nНяколко държави „атакуваха“ Унгария за миграцията и се опитаха да „принудят съвета на премиерите да приеме мерки, които биха довели още мигранти в Европа“, посочи Орбан. „Считам, че това е последен опит, защото много скоро ще има Европейски избори и всичко ще свърши“, добави той. \r\n„Успяхме да отбием още една атака“, подчерта министър-председателят и настоя, че някои от участниците са искали да „поднесат повече пари и права на мигрантите и да репресират държавите, които не искат миграция“. \r\nПревод и редакция:", "date": "2018.12.17", "title": "Виктор Орбан: Дебатът за миграцията на форума на ЕС беше бурен"}
{"url": "http://www.focus-news.net/news/2018/12/17/2602613/api-vsichki-republikanski-patishta-sa-otvoreni-za-dvizhenie-pri-zimni-usloviya-nad-600-mashini-rabotiha-prez-noshtta.html", "text": "Над 600 машини обработваха републиканската пътна мрежа през изминалата нощ. Автомагистралите и всички първокласни пътища са отворени за движение при зимни условия. Това съобщиха от пресцентъра на  Агенция „Пътна инфраструктура“ . Поради обилния снеговалеж през изминалото денонощие е ограничено движението на тежкотоварни моторни превозни средства над 12 тона през проходите Превала и Троянски. \r\nАгенция „Пътна инфраструктура“ препоръчва на шофьорите на тежкотоварни моторни превозни средства и на леки автомобили да тръгват на път само с подходящи гуми, да карат със съобразена скорост и повишено внимание, спазвайки указанията на „Пътна полиция“. Блокирането на движението от автомобили, които не са подготвени за движение при зимни условия затруднява работата на снегопочистващата техника и възпрепятства пътуването на всички останали шофьори. Областните пътни управления и снегопочистващите фирми работят на 24-часов режим и са в готовност за поддържане на републиканската пътна мрежа. Всички граждани и транспортни фирми могат да получават информация за актуалната пътна обстановка от интернет страницата на АПИ – www.api.bg, и по всяко време от денонощието на тел. 0700 130 20 в АПИ. В агенцията целогодишно работи Ситуационен център, който събира и обобщава данните за състоянието на републиканските пътища .", "date": "2018.12.17", "title": "АПИ: Всички републикански пътища са отворени за движение при зимни условия, над 600 машини работиха през нощта"}
{"url": "http://www.focus-news.net/news/2018/12/17/2602617/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Процесът на ратифициране на Преспанското споразумение, подписано от Гърция и Македония през юни миналата година в опит за разрешаване на спора за името между тях, върви стабилно напред в Скопие. Председателят на парламента на тази страна оценява, че цялата процедура ще бъде завършена до 15 март, 2019 г., когато ще се състои окончателното гласуване и е много вероятно да успее.В  напрегната предизборна атмосфера на Гърция, въпреки че дати изборите не са официално обявени, обявлението от Скопие представлява критичен маркер, най-вероятно рамкиране на последните дни на настоящото гръцко правителствена коалиция между левите СИРИЗА и десните Независими гърци ( АНЕЛ), която управлява Гърция от януари 2015 г., пише  базираното в Брюксел електронно издание New Europe . \r\nПредседателят на АНЕЛ и министър на отбраната Панос Каменос, прекара голяма част от миналата седмица в излагане на текущата позиция на партията си относно гласуването за ратифициране споразумението от Преспа, но успя да обърка публиката си с редица дълбоко противоречиви изявления, които оставят повечето гръцки избиратели убедени, че все по-често безсмислени му брътвежи за анти-Преспанските позиции на неговата партия са само опит да остане на власт още няколко месеца, вместо да използва малката си партия, заедно с опозицията, за да блокира процеса за ратифициране на договора за името в гръцкия парламент и да подкрепи вот на недоверие срещу СИРИЗА, който би довел до предсрочни национални избори. Каменос мами всички \r\nНезависимо дали става дума координирана стратегия, или просто най-новата тактика за този сезон, предназначени да заблудят, публичните изказвания на Каменос от тази седмица за Споразумението от Преспа успяха да объркат местните политически анализатори, както и неговите коалиционни партньори и политически опоненти. През последните няколко дни той направи някои от следните неща: \r\n-\tПартия АНЕЛ ще гласува против Преспанското споразумение, когато то стигне до гръцкия парламент за ратификация \r\n-\tНезависимите гърци решиха, че няма да подкрепят никакъв вот на недоверие срещу коалиционния си партньор СИРИЗА, дори и ако той отново бъде внесен, както беше през юни миналата година, във връзка с ратификацията на Преспанското споразумение. Подписването му). \r\n-\tКаменос обяви, че той ще подаде оставка, а партията АНЕЛ ще прекрати участието си в гръцките процедури за ратификация, веднага след като правителството на премиера Зоран Заев в Скопие приключи процеса на ратификация (13-ти декември, 2018). Той се опита промени това по-късно през деня, но го направи само частично и промени неговата дата за оставка до датата на пристигане на споразумението в гръцкия парламент, след като получи няколко обаждания от своите съюзници от СИРИЗА. \r\n(и много по-рано тази година) \r\n-Няма абсолютно никакъв шанс правителството на Македония да завърши успешно процедурите по ратификацията на Преспанското споразумение, така че то никога няма да стигне до гръцкия парламент. Магистралата към политическия провал \r\nПовечето от последните проучвания на общественото мнение в Гърция не дават поводи за оптимизъм за бъдещето на АНЕЛ, като партията постоянно не успява да събере нужния минимум от 3%, за да получи места в парламента при гръцката объркваща специална пропорционална изборна система. Освен ако нещо не се промени драматично и Независимите гърци не заемат твърда позиция срещу Преспанския договор, вместо просто да се отстраняват от процеса и да оставят независимите депутати и малките партии (на мястото на АНЕЛ) да играят заедно със СИРИЗА и да подсигурят ратификацията на споразумението, самата партия отива към забрава. Това е дилемата пред Каменос, въпреки че повечето анкети показват убедителна победа за идеологически различната дясноцентристка партия Нова демокрация, когато се проведа следващите гръцките парламентарни избори. Изменения са задоволителни \r\nПонякога проблематично протичащия процес на изменение на конституцията и Македония се очаква да бъде завършен до 15 януари 2019 г., според председателя на македонския парламент Талат Джафери. Атина отделя специално внимание на измененията и даде знак, че най-новите предложения за изменения, които сега се отнасят до \"диаспора\", вместо на проблематичния (за Атина) термин \"македонски народ, живеещ в съседните страни\" е задоволително и че са използвани паралели с подобни позовавания в гръцката конституция. \r\n***  Още една атака бе отблъсната в бурни условия на петъчната среща на върха на Европейския съюз в Брюксел, когато главите на правителства „се събраха, за да дадат още пари и права на мигрантите“, заяви премиерът на Унгария Виктор Орбан на видео, публикувано на неговата страница във „Фейсбук“, пише  електронното издание Hungary Today . \r\nСрещата на върха започна мирно и „изглеждаше весела“, но по-късно тя стана доста бурна, заяви унгарският лидер. \r\nНяколко държави „атакуваха“ Унгария за миграцията и се опитаха да „принудят съвета на премиерите да приеме мерки, които биха довели още мигранти в Европа“, посочи Орбан. „Считам, че това е последен опит, защото много скоро ще има Европейски избори и всичко ще свърши“, добави той. \r\n„Успяхме да отбием още една атака“, подчерта министър-председателят и настоя, че някои от участниците са искали да „поднесат повече пари и права на мигрантите и да репресират дъжавите, които не искат миграция“. \r\n*** Протестите срещу пакта на ООН за миграцията преминаха в насилие в неделя, когато 5500 души демонстрираха в центъра на Брюксел, организирани от десните фламандски партии, пише  европейската редакция на Politico . \r\nМитингът беше в отговор на миграционния пакт, който получи подкрепата на повече от 150 души, включително Белгия, на конференция на световната организация в Маракеш, Мароко, миналата седмица. Документът доведе до трус в белгийското правителство, което бе напуснато от фламандската националистическа партия N-VA. \r\nПолицията в белгийската столица арестува около 90 души и използва водни оръдия и сълзотворен газ, след като някои демонстранти хвърлиха камъни по служителите на реда и разбиха прозорец на сградата на Европейската комисия, съобщава вестник De Morgen. В един момент някои протестиращи са се опитали да нахлуят в централата на Комисията. \r\nДруги 1000 контрапротестиращи също обикаляха центъра на Брюксел, за да покажат несъгласието си с десните демонстранти. \r\n*** Премиерът попари надеждите за нов вот, коментира  Hufftington Post  сведенията, които идва от Даунинг стрийт. \r\nТереза Мей ще предприеме мерки да не допусне нов референдум за Брекзит, като заплаши, че един евентуален нов вот би нанесъл „непоправими щети“ на интегритета на британската политика.   \r\nВ края на седмицата в публичното пространство се появиха информации, че Даунинг стрийт се подготвя да предложи сделката за излизането на Великобритания от ЕС да се прегласува и по този начин да се излезе от „задънената улица“ на преговорите с Брюксел. Очаква се в понеделник премиерът да заяви пред британските парламентаристи, че с подобна стъпка тя изпраща послание до милиони гласоподаватели, че „демокрацията не се предава“.   \r\nСпоред изданието, Мей трябва да обяви: „ Нека да не пречупваме вярата на британския народ, като се опитваме да разиграваме на театралната сцена нов референдум. Един нов вот, който най-вероятно не би ни придвижил по-напред от предишния. Един нов вот, който би разделил страната ни още повече в момент, когато ние трябва да работим, за да я обединим.“", "date": "2018.12.17", "title": "Преглед на някои от основните теми в европейския печат ( Агенция „Фокус“ )"}
{"url": "http://www.focus-news.net/news/2018/12/17/2602615/pregled-na-osnovnite-temi-vav-velikotarnovskiya-pechat.html", "text": "„100 дена в Горна Оряховица са дишали мръсен въздух“, е заглавие на първа страница на областния всекидневник  „Янтра Днес” . 100 дни е бил мръсен въздухът в Горна Оряховица през тази година, неведнъж замърсяването е било 4 пъти над нормата. Последните примери са от 2 и на 9 декември, а градът често е първенец по фини прахови частици в страната.  \r\n„1335 книги дариха на Библиотеката и Военния архив дамите от Зонта клуб“, пише още вестникът. 135 книги получиха като дарение от Зонта клуб – Велико Търново Регионалната народна библиотека „П. Р. Славейков“ и Държавният военноисторически архив. Те са предоставени по проект „Радичков даряват 100 тона книги“.  \r\n„Изправят на съд мъж, теглил пари от чужда карта“, е новина от криминалната хроника. На страница 5-та е поместена статия големия Васил Петров, който участва в репетиция на малките музиканти от Джуниър бенд. Децата ще свирят в помощ на момиченце с тежко заболяване на Коледния концерт. „Тинко Банабаков е рекордьор с 4-те си отличия „Спортист на годината“, е новина от спортните страници.  \r\n„Роди се търновското бебе номер 1000“, е заглавие от другия областен ежедневник -  „Борба“ . За втора поредна година хилядното бебе в във Велико Търново е момиче. Малката госпожица се появила на бял свят в събота вечерта, малко след 19.00 часа в МОБАЛ „Д-р Стефан Черкезов“. Раждането е протекло по естествен път с помощта на Евшен Мехмедова, обявена за акушерка на годината в областния град през 2015 година. \r\n„Жените от „Седянка“ наричаха за здраве и учиха деца на занаят“, е друга тема от вестника. Десетина жени от Националното сдружение „Седянка“ два дни вече наричат за здраве, докато майсторят  красиви коледни сувенири и учат малки и големи на занаяти.  \r\n„Разследват умишлено активиране на пожарната аларма в търновската езикова гимназия“, е новина от криминалната хроника. В областния ежедневник ще намерите и статия за горнооряховюка, която ще пее на коледен концерт в сърцето на Лондон. В днешния брой друг материал разказва за търновски катаджия, който е награден на националната церемония „Полицай на годината“.", "date": "2018.12.17", "title": "Преглед на основните теми във великотърновския печат"}
{"url": "http://www.focus-news.net/news/2018/12/17/2602616/dobrich-otborat-kavarna-sot-no-limit-specheli-koledniya-turnir-po-futbol.html", "text": "Отборът „Каварна СОТ No Limit\" спечели коледния турнир по футбол в зала за 2018 г, който се проведе от 10 до 16 декември в спортна зала „Олимпиада”. Това съобщиха от пресцентъра на  Община Каварна . В много качествен двубой тимът на победителите спечели с 4:0. Трети в крайното класиране се нареди тимът на „Подлеза“ след служебна победа в мача за трето място срещу „Калацерка“. За поредна година любителите на футболната игра станаха свидетели на много качествени двубои, но всичките в духа на спортсменството и приятелството, с което всички състезатели превърнаха турнира в спортен празник, на който зрителите идваха с интерес да наблюдават двубоите. Голмайстор на турнира стана Любомир Костов от отбора победител с 13 точни попадения, а за вратар на турнира беше определен стража на „Подлеза“ Иван Иванов. Пламен Атанасов от „Свети Георги“ получи приза за най-полезен състезател, а отборът на „Калацерка“ грабна приза за Феър Плей. За най-красив гол на турнира бе определена задната ножица на Дарин Андонов от отбора на „Подлеза“. Всички победители и отличени получиха купи, статуетки, грамоти и парични награди осигурени от община Каварна.", "date": "2018.12.17", "title": "Добрич: Отборът „Каварна СОТ No Limit” спечели коледния турнир по футбол"}
{"url": "http://www.focus-news.net/news/2018/12/17/2602596/ministar-temenuzhka-petkova-tryabva-da-sledvame-natsionalnite-si-interesi-i-striktno-da-spazvame-evropeyskoto-zakonodatelstvo-za-turski-potok.html", "text": "Трябва да следваме националните си интереси и стриктно да спазваме европейското законодателство за „Турски поток“. Това каза енергийният министър Теменужка Петкова в предаването „Тази сутрин“ по  бТВ . „„Турски поток“ като проект видяхме, че стана факт на територията на Турция. Оттук нататък това, за което в България работим е реализацията на нашата концепция за изграждане на газоразпределителен център.  По нея работим заедно с ЕК, подкрепя се от Комисията и предвижда няколко основни елемента“, поясни Петкова и допълни, че концепцията представлява България да изгради липсващата инфраструктура, която да ни даде възможност да доставяме природен газ от поне три източника, изграждане на борса за търговия с природен газ. Министър Петкова каза още, че в концепцията е включен и анализ на възможността за разширяване на газопреносната инфраструктура на територията на България до границата със Сърбия. \r\n„Какво решение ще вземе Русия то трябва да бъде съгласно европейските правила. България стриктно следва европейското законодателство в областта на енергетиката, по-специално на природния газ. Не бива да се повтарят стари грешки“, каза тя. „Трябва да следваме националните си интереси, основната политика, която води ЕС в областта на енергетиката - за диверсификация на източниците, за либерализация на пазара на природния газ и стриктно да спазваме европейското законодателство“, добави министър Петкова. „Скоро ще стане ясно дали втората тръба от „Турски поток“ ще мине през България или решението ще бъде друго. Не сме заложници на никаква битка, трябва да следваме нашата политика, правим всичко според европейските регламенти“, каза още Теменужка Петкова.", "date": "2018.12.17", "title": "Министър Теменужка Петкова: Трябва да следваме националните си интереси и стриктно да спазваме европейското законодателство за „Турски поток“"}
{"url": "http://www.focus-news.net/news/2018/12/17/2602619/burgas-59-godishen-mazh-e-zaginal-pri-pozhar-v-selo-suhodol.html", "text": "59-годишен мъж е загинал при пожар в село Суходол. Това съобщиха от  ОДМВР - Бургас . Сигналът за пожара е подаден на 15 декември около 01.12 часа в Районно управление - Средец. Съобщено е за горяща двуетажна тухлена къща в село Суходол, общ. Средец, собственост на 59-годишен мъж от селото. Огънят е потушен от един противопожарен автомобил и четирима огнеборци. Установено е, че пожарът е възникнал от неизправна газова бутилка, като собственикът на къщата е забелязан да се качва на втория етаж, но не е видян да излиза. От инцидента тухлената къща изгоряла напълно. При извършения оглед на местопроизшествието в светлата част на денонощието в една от стаите е открит обгореното тяло на 59-годишния собственик на къщата. Тялото е откарано за аутопсия в отделение \"Съдебна медицина\" при УМБАЛ - Бургас. Работата по случая продължава от служители на Районно управление – Средец.", "date": "2018.12.17", "title": "Бургас: 59-годишен мъж е загинал при пожар в село Суходол"}
{"url": "http://www.focus-news.net/news/2018/12/17/2602621/shumen-mokri-sa-patishtata-v-oblastta.html", "text": "Мокри са пътищата в област Шумен. Това съобщи за  Радио „Фокус“ - Шумен  дежурният в Областното пътно управление. Пътните настилки се обработват. Движението се извършва при зимни условия.  \r\nВремето е облачно, със слаб вятър, на места - с валежи от дъжд, без мъгли. Температурата на въздуха е положителна. Ришкият проход е отворен за движение. \r\nИвелина ИВАНОВА", "date": "2018.12.17", "title": "Шумен: Мокри са пътищата в областта"}
{"url": "http://www.focus-news.net/news/2018/12/17/2602618/kyustendil-patishtata-v-oblastta-sa-prohodimi-pri-zimni-usloviya-nyama-vavedeni-ogranicheniya.html", "text": "Пътищата в област Кюстендил са проходими при зимни условия, няма въведени ограничения. Това съобщи за  Радио „Фокус” – Кюстендил  дежурният в Областно пътно управление – Кюстендил. Пътните настилки са заледени, във високопланинските райони пътищата са заснежени и хлъзгави, но проходими. Около 15 сантиметра е снежната покривка в областта, температурата – 7 градуса, няма валежи, а видимостта навсякъде е добра.  Към този час на деня няма въведени временни ограничения за движението на моторни превозни средства по републиканската пътна мрежа.  \r\nПродължава третирането на пътните настилки с пясък и луга. Движението по автомагистрала „Струма“, главен път Е-79 и пътя Радомир – Кюстендил – ГКПП „Гюешево” се осъществява без проблеми, но в условия на зимна обстановка. Нормално се извършва преминаването през българо-македонския граничен пункт. 28 снегорина работят в момента на терен. Почистен е и пътят към местността „Три буки“ в Осоговска планина. Улиците в областния център също се опесъчават. \r\nВенцеслав ИЛЧЕВ", "date": "2018.12.17", "title": "Кюстендил: Пътищата в областта са проходими при зимни условия, няма въведени ограничения"}
{"url": "http://www.focus-news.net/news/2018/12/17/2602620/sofiya-131-dushi-sa-noshtuvali-v-tsentara-za-krizisno-nastanyavane-na-bezdomni-hora-v-kv-zaharna-fabrika.html", "text": "131 души са нощували в Центъра за кризисно настаняване на бездомни хора в кв. „Захарна фабрика“. Това съобщи за  Агенция „Фокус“  директорът на центъра Йорданка Темелкова През нощта в центъра е докаран човек в безпомощно състояние, който е бил изхвърлен от лек автомобил в циганска махала. Предстои човекът да бъде прегледен.  \r\nМариела РУСЕВА", "date": "2018.12.17", "title": "София: 131 души са нощували в Центъра за кризисно настаняване на бездомни хора в кв. „Захарна фабрика“"}
{"url": "http://www.focus-news.net/news/2018/12/17/2602593/politico-protestite-v-bryuksel-sreshtu-pakta-na-oon-za-migratsiyata-se-obarnaha-v-nasilie.html", "text": "Протестите срещу пакта на ООН за миграцията преминаха в насилие в неделя, когато 5500 души демонстрираха в центъра на Брюксел, организирани от десните фламандски партии, пише  европейската редакция на Politico . \r\nМитингът беше в отговор на миграционния пакт, който получи подкрепата на повече от 150 души, включително Белгия, на конференция на световната организация в Маракеш, Мароко, миналата седмица. Документът доведе до трус в белгийското правителство, което бе напуснато от фламандската националистическа партия N-VA. \r\nПолицията в белгийската столица арестува около 90 души и използва водни оръдия и сълзотворен газ, след като някои демонстранти хвърлиха камъни по служителите на реда и разбиха прозорец на сградата на Европейската комисия, съобщава вестник De Morgen. В един момент някои протестиращи са се опитали да нахлуят в централата на Комисията. \r\nДруги 1000 контрапротестиращи също обикаляха центъра на Брюксел, за да покажат несъгласието си с десните демонстранти. \r\nПревод и редакция:", "date": "2018.12.17", "title": "Politico: Протестите в Брюксел срещу пакта на ООН за миграцията се обърнаха в насилие"}
{"url": "http://www.focus-news.net/news/2018/12/17/2602624/pazardzhik-zapochva-traditsionnata-survakarska-rabotilnitsa-organizirana-ot-regionalniya-istoricheski-muzey.html", "text": "Започва традиционната сурвакарска работилница, организирана от Етнографската експозиция на Регионален исторически музей – Пазарджик, съобщиха от  музея . Желаещите да вземат участие в тази инициатива, могат да се включат в изработването на сурвачки по стар обичай. За да измайсторят сурвачка по традиционния начин, посетителите е необходимо да си донесат клонче дрян, разноцветни вълнени конци, пуканки, сушени плодове, орехи, сушени чушки, малки кравайчета и да се оставят на въображението си и помощта на специалистите-етнографи. Мултимедийна презентация ще даде повече информация на участниците в работилницата за зимните празници и обичаи.  \r\nИнициативата на Регионален исторически музей – Пазарджик ще се проведе в периода до 20 декември 2018 г., от 10.30 до 16.30 часа.", "date": "2018.12.17", "title": "Пазарджик: Започва традиционната сурвакарска работилница, организирана от Регионалния исторически музей"}
{"url": "http://www.focus-news.net/news/2018/12/17/2602612/new-europe-panos-kamenos-zabluzhdava-vsichki.html", "text": "Процесът на ратифициране на Преспанското споразумение, подписано от Гърция и Македония през юни миналата година в опит за разрешаване на спора за името между тях, върви стабилно напред в Скопие. Председателят на парламента на тази страна оценява, че цялата процедура ще бъде завършена до 15 март, 2019 г., когато ще се състои окончателното гласуване и е много вероятно да успее.В  напрегната предизборна атмосфера на Гърция, въпреки че дати изборите не са официално обявени, обявлението от Скопие представлява критичен маркер, най-вероятно рамкиране на последните дни на настоящото гръцко правителствена коалиция между левите СИРИЗА и десните Независими гърци ( АНЕЛ), която управлява Гърция от януари 2015 г., пише  базираното в Брюксел електронно издание New Europe . \r\nПредседателят на АНЕЛ и министър на отбраната Панос Каменос, прекара голяма част от миналата седмица в излагане на текущата позиция на партията си относно гласуването за ратифициране споразумението от Преспа, но успя да обърка публиката си с редица дълбоко противоречиви изявления, които оставят повечето гръцки избиратели убедени, че все по-често безсмислени му брътвежи за анти-Преспанските позиции на неговата партия са само опит да остане на власт още няколко месеца, вместо да използва малката си партия, заедно с опозицията, за да блокира процеса за ратифициране на договора за името в гръцкия парламент и да подкрепи вот на недоверие срещу СИРИЗА, който би довел до предсрочни национални избори. Каменос мами всички \r\nНезависимо дали става дума координирана стратегия, или просто най-новата тактика за този сезон, предназначени да заблудят, публичните изказвания на Каменос от тази седмица за Споразумението от Преспа успяха да объркат местните политически анализатори, както и неговите коалиционни партньори и политически опоненти. През последните няколко дни той направи някои от следните неща: \r\n-\tПартия АНЕЛ ще гласува против Преспанското споразумение, когато то стигне до гръцкия парламент за ратификация \r\n-\tНезависимите гърци решиха, че няма да подкрепят никакъв вот на недоверие срещу коалиционния си партньор СИРИЗА, дори и ако той отново бъде внесен, както беше през юни миналата година, във връзка с ратификацията на Преспанското споразумение. Подписването му). \r\n-\tКаменос обяви, че той ще подаде оставка, а партията АНЕЛ ще прекрати участието си в гръцките процедури за ратификация, веднага след като правителството на премиера Зоран Заев в Скопие приключи процеса на ратификация (13-ти декември, 2018). Той се опита промени това по-късно през деня, но го направи само частично и промени неговата дата за оставка до датата на пристигане на споразумението в гръцкия парламент, след като получи няколко обаждания от своите съюзници от СИРИЗА. \r\n(и много по-рано тази година) \r\n-Няма абсолютно никакъв шанс правителството на Македония да завърши успешно процедурите по ратификацията на Преспанското споразумение, така че то никога няма да стигне до гръцкия парламент. Магистралата към политическия провал \r\nПовечето от последните проучвания на общественото мнение в Гърция не дават поводи за оптимизъм за бъдещето на АНЕЛ, като партията постоянно не успява да събере нужния минимум от 3%, за да получи места в парламента при гръцката объркваща специална пропорционална изборна система. Освен ако нещо не се промени драматично и Независимите гърци не заемат твърда позиция срещу Преспанския договор, вместо просто да се отстраняват от процеса и да оставят независимите депутати и малките партии (на мястото на АНЕЛ) да играят заедно със СИРИЗА и да подсигурят ратификацията на споразумението, самата партия отива към забрава. Това е дилемата пред Каменос, въпреки че повечето анкети показват убедителна победа за идеологически различната дясноцентристка партия Нова демокрация, когато се проведа следващите гръцките парламентарни избори. Изменения са задоволителни \r\nПонякога проблематично протичащия процес на изменение на конституцията и Македония се очаква да бъде завършен до 15 януари 2019 г., според председателя на македонския парламент Талат Джафери. Атина отделя специално внимание на измененията и даде знак, че най-новите предложения за изменения, които сега се отнасят до \"диаспора\", вместо на проблематичния (за Атина) термин \"македонски народ, живеещ в съседните страни\" е задоволително и че са използвани паралели с подобни позовавания в гръцката конституция. \r\nПревод и редакция:", "date": "2018.12.17", "title": "New Europe: Панос Каменос заблуждава всички"}
{"url": "http://www.focus-news.net/news/2018/12/17/2602623/aktsenti-v-predavaneto-zona-kyustendil-na-radio-fokus-pirin.html", "text": "В съвместното предаване на  Радио „Фокус” – Пирин  и  Община Кюстендил  -  „Зона Кюстендил”  ще поставим акцент върху два от изпълняваните от Община Кюстендил проекти, които са финансирани от Оперативна програма „Региони в растеж”. Зам.-кметът на Община Кюстендил Радмила Рангелова ще очертае основните дейности, извършвани по проекта за въвеждане на мерки за енергийна ефективност в административната сграда на Областна дирекция на МВР – Кюстендил. С Мила Иванова, началник на отдел „Планиране и подготовка на проекти” към Община Кюстендил ще говорим за създаващия се Център за работа с деца на улицата, чието изграждане вече е в ход.  \r\nБроени дни остават до коледните празници, които неизменно са свързани с коледната елха, очакваните подаръци и присъствието на близки и роднини. Това е и времето, в което Регионалната дирекция по горите в Кюстендил организира контрол по добива, транспортирането и продажбата на коледни елхи, а повече информация по темата ще предостави директорът на Регионална дирекция по горите инж. Здравчо Тодоров. \r\nВ предаването ще насочим вниманието си към предстоящия празник Игнажден. Част от поверията и традициите за празника ще си припомним с помощта на Веска Спасова, етнолог към Регионален исторически музей – Кюстендил.  Предаването   се излъчва всеки понеделник, от 10.00 часа до 11.00 часа. Телефонът за връзка с нас е 078/ 55 18 50. Водещ на предаването е Венцеслав Илчев.", "date": "2018.12.17", "title": "Акценти в предаването „Зона Кюстендил” на Радио „Фокус” – Пирин"}
{"url": "http://www.focus-news.net/news/2018/12/17/2602628/varna-mokri-sa-patnite-nastilki-v-oblastta.html", "text": "Мокри са пътните настилки във Варна и областта, предаде репортер на  Радио „Фокус“ – Варна . Очаква се преваляванията от дъжд да продължат през целия ден.  \r\nДвижението по пътя към Бургас се осъществява в едно платно в посока Варна поради частични ремонтни дейности на асфалтовата настилка. Продължават ремонтните дейности по пътя Варна – „Златни пясъци“. Три участъка от пътното платно към курорта са в ремонт, като движението се осъществява според създадената организация за движение. Въведени са ограничения за движението на моторни превозни средства над 10 т по пътя Кранево – Варна. Обходният маршрут е през Кичево и Оброчище. Движението по пътя Варна – Бургас в района на село Баня се осъществява при стеснение на едното платно за движение поради ремонт на водосток. Работния участък е в едната пътна лента и е с дължина до 50 м. Скоростта на движение е ограничена до 50 км/ч. Ремонти се извършват и по пътя Варна – Добрич при селата Новаково и Стожер, където движението се осъществява в една пътна лента. Същата организация е въведена и по пътя Старо Оряхово – Гроздьово, като и там движението се осъществява в една лента поради частични ремонтни дейности на асфалтовата настилка. \r\nБояна АТАНАСОВА", "date": "2018.12.17", "title": "Варна: Мокри са пътните настилки в областта"}
{"url": "http://www.focus-news.net/news/2018/12/17/2602626/silistra-magla-namalyava-do-200-metra-vidimostta-po-porechieto-na-reka-dunav-v-oblastta-patnite-nastilki-sa-mokri.html", "text": "Мъгла намалява до 200 метра видимостта по поречието на река Дунав в област Силистра. Това съобщи за  Радио „Фокус“ - Шумен  дежурният в Областното пътно управление. В останалата част от региона видимостта е добра. Времето е облачно, с слаби превалявания от дъжд. Температурата на въздуха е 2 градуса. Пътните настилки са мокри.  \r\n12 машини са работили по обработка на пътищата района на Тутракан и Дулово. Движението се извършва при зимни условия. \r\nИвелина ИВАНОВА", "date": "2018.12.17", "title": "Силистра: Мъгла намалява до 200 метра видимостта по поречието на река Дунав в областта, пътните настилки са мокри"}
{"url": "http://www.focus-news.net/news/2018/12/17/2602627/pss-dobri-sa-usloviyata-za-turizam-v-planinite.html", "text": "Добри са условията за туризъм в планините. Това съобщиха за   Агенция „Фокус“   от Планинската спасителна служба (ПСС) към БЧК. Времето е облачно и тихо, а температурите са между минус 4 градуса и 0. Снежната покривка варира между 10 и 40 см. в различните планински райони. Лифтовите съоръжения работят в Боровец – зона „Ястребец“; в Пампорово – зона „Снежанка“ номера 1, 6, 10, 11, 14; „Стойките“ – лифт номер 2. В Банско работи както кабинковият въжен лифт, така и ски пътят под него, а на Бъндеришка поляна работи лифт номер 6 и „Паничка“. Няма регистрирани инциденти с туристи през изминалото денонощие. \r\nИнформация за обстановката в планините може да намерите на  \r\nТелефоните за контакт с ПСС са: 02 9632000 и 088 1470", "date": "2018.12.17", "title": "ПСС: Добри са условията за туризъм в планините"}
{"url": "http://www.focus-news.net/news/2018/12/17/2602625/mvr-petima-dushi-sa-zaginali-a-18-sa-postradali-pri-katastrofi-v-stranata-prez-izminaloto-denonoshtie.html", "text": "Петима души са загинали, а 18 са пострадали при катастрофи в страната през изминалото денонощие. Това съобщиха от пресцентъра на  МВР . Общо в страната са станали 16 тежки пътнотранспортни произшествия. В София са регистрирани 51 леки катастрофи, при които няма пострадали.", "date": "2018.12.17", "title": "МВР: Петима души са загинали, а 18 са пострадали при катастрофи в страната през изминалото денонощие"}
{"url": "http://www.focus-news.net/news/2018/12/17/2602630/veliko-tarnovo-apartament-e-goryal-v-svishtov-nyama-postradali-pri-intsidenta.html", "text": "Пожар е горял в апартамент в Свищов късно снощи. Сигнал за инцидента е подаден малко след 21.30 часа на тел. 112, съобщиха за  Радио „Фокус“ – Велико Търново  от Регионална дирекция „Пожарна безопасност и защита на населението“ - Велико Търново. Жилището се намира на улица „33-ти Свищовски полк“. По първоначална информация пожарът е причинен от неправилно ползване на отоплителен уред. Няма данни за пострадали граждани и сериозни материални щети.  \r\nНадежда КРЪСТЕВА", "date": "2018.12.17", "title": "Велико Търново: Апартамент е горял в Свищов, няма пострадали при инцидента"}
{"url": "http://www.focus-news.net/news/2018/12/17/2602631/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-18-dekemvri.html", "text": "„Софийска вода” временно ще прекъсне водоснабдяването в някои части на столицата на 18 декември. Това съобщиха от пресцентъра на  дружеството . \r\nВъв връзка с подмяна на сградно водопроводно отклонение на ул. „12-ти април“ в кв. „Горубляне“ се налага спиране на водоподаването от 09:00 до 17:00 часа на клиентите на „Софийска вода”, живеещи в района на: ул. „12-ти април“ от ул. „Урвишка крепост“ до ул. „5-ти ноември“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „12-ти април“ ъгъла с ул. „5-ти ноември“ . \r\nВъв връзка с изграждане на сградно водопроводно отклонение на ул. „Цар Самуил“ в жк. „Банишора“ се налага спиране на водоподаването от 10:00 до 19:00 часа на клиентите на „Софийска вода”, живеещи в района на: ул. „Цар Самуил“ от ул. „Козлодуй“ до бул. „Сливница“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Цар Самуил “ ъгъла с ул. „Селиолу“. \r\nВъв връзка с подмяна на хидрофорна уредба до бл. 340 в жк. „Красна поляна 3“ се налага спиране на водоподаването от 10:00 до 19:00 часа на клиентите на „Софийска вода”, живеещи във: висока зона на бл. 340, бл. 340А, бл. 339. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Мечка“ пред бл. 340А. \r\nВъв връзка с изграждане на сградно водопроводно отклонение на ул. „Пирин“ в кв. „Манастирски ливади“ се налага спиране на водоподаването от 10:00 до 18:00 часа на клиентите на „Софийска вода”, живеещи в района на: ул. „Пирин “ от ул. „Ген. Стефан Тошев“ до ул. „Родопски извор“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Пирин“ ъгъла с ул. „Бяла липа“. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.12.17", "title": "„Софийска вода” временно ще прекъсне водоснабдяването в някои части на столицата на 18 декември"}
{"url": "http://www.focus-news.net/news/2018/12/17/2602633/aleks-aleksiev-tsentar-za-balkanski-i-chernomorski-izsledvaniya-nyama-da-se-stigne-do-turski-potok-2.html", "text": "Няма да се стигне до „Турски поток 2“. Това каза за сутрешния блок „Добро утро, България“ на  Радио „Фокус“  председателят на Центъра за балкански и черноморски изследвания Алекс Алексиев по повод посещението на заместник-държавния секретар на САЩ Джон Съливън у нас. Американците са против и „Северен поток 2“, който е тясно свързан с „Турски поток“, уточни Алексиев. „Американците ще наложат санкции на западни фирми, които строят или финансират „Северен поток 2“. Това значи, че те ще се откажат от този проект, който е чисто политически, независимо от глупостите, които говорят германците, че бил комерсиален. В момента, в който „Северен поток 2“ бъде спрян, ще бъде спрян и „Турски поток 2“. Много по-важно е страната ни да направи съответните изводи от случващото се в геополитиката. За съжаление, управляващите сякаш до такава степен са свързани с Русия и с единствения доставчик на газ досега – „Газпром“, който е политически орган на Владимир Путин, че отказват да работят в посока на настоящите национални интереси“, обясни Алекс Алексиев. Той каза още, че търговия между Русия и България почти не съществува с изключение на това, че те ни продават газ. Страната ни може да доставя газ от много други места, допълни председателят на Центъра за балкански и черноморски изследвания.", "date": "2018.12.17", "title": "Алекс Алексиев, Център за балкански и черноморски изследвания: Няма да се стигне до „Турски поток 2“"}
{"url": "http://www.focus-news.net/news/2018/12/17/2602634/targovishte-do-70-80-metra-e-namalena-vidimostta-poradi-magla-v-rayona-na-antonovo-patnite-nastilki-v-oblastta-sa-mokri.html", "text": "До 70-80 метра е намалена видимостта поради мъгла в района на Антоново. Това съобщи за  Радио „Фокус“ - Шумен  дежурният в Областно пътно управление - Търговище. Пътните настилки в областта са мокри, като са обработени с пясък и сол против заледяване.  \r\n11 машини са били на терен в областта. Движението се извършва при зимни условия. Времето е облачно, със слаб ръмеж от дъжд. Температурата на въздуха е около 0 градуса. Котленският проход е отворен. Опасност от падащи къмани има в прохода „Боаза“, в района на село Пролаз. \r\nИвелина ИВАНОВА", "date": "2018.12.17", "title": "Търговище: До 70-80 метра е намалена видимостта поради мъгла в района на Антоново, пътните настилки в областта са мокри"}
{"url": "http://www.focus-news.net/news/2018/12/17/2602635/sliven-v-sgradata-na-oblastnata-direktsiya-na-mvr-shte-se-provede-brifing-po-povod-zadarzhan-izvarshitel-na-seriya-ot-grabezhi.html", "text": "В сградата на Областната дирекция на МВР ще се проведе брифинг по повод задържан извършител на серия от грабежи, извършени в град Сливен. Това съобщиха от  ОДМВР - Сливен . От 11.00 часа старши комисар Димитър Величков ще даде информация по своевременното разкриване и задържане на извършителя.", "date": "2018.12.17", "title": "Сливен: В сградата на Областната дирекция на МВР ще се проведе брифинг по повод задържан извършител на серия от грабежи"}
{"url": "http://www.focus-news.net/news/2018/12/17/2602632/sport-livarpul-povede-v-angliya-sled-31-sreshtu-manchestar-yunayted.html", "text": "Ливърпул победи с 3:1 Манчестър Юнайтед като домакин и излезе начело във временното класиране на английската Висша лига. В другите мачове от неделя, Челси спечели гостуването си на Брайтън с 2:1,а Арсенал загуби като гост на Саутхемптън с 2:3. Втори в подреждането, на 1 точка от Ливърпул, е шампионът Манчестър Сити, трети е Тотнъм с 39 точки, а Челси допълват четворката с 37 точки.", "date": "2018.12.17", "title": "Спорт: Ливърпул поведе в Англия след 3:1 срещу Манчестър Юнайтед"}
{"url": "http://www.focus-news.net/news/2018/12/17/2602636/biser-mihaylov-oblasten-upravitel-na-blagoevgrad-spokoyna-e-obstanovkata-v-oblastta.html", "text": "Спокойна е обстановката в област Благоевград. Това съобщи за  Радио „Фокус“-Пирин  Бисер Михайлов, областен управител на Благоевград. „През изминалото денонощие няма населени места, които са останали без електрическа енергия. Няма постъпили сигнали за бедстващи хора в областния ситуационен център. Пътищата от републиканската пътна мрежа са почистени и обработени. Няма въведени ограничения за преминаването на пътни превозни средства на територията на цялата област“, посочи той. Бисер Михайлов допълни, че нивата на реките в Западнобеломорски басейн са ниски и стойностите им са далеч от критичните нива. \r\nНатали СТЕФАНОВА", "date": "2018.12.17", "title": "Бисер Михайлов, областен управител на Благоевград: Спокойна е обстановката в областта"}
{"url": "http://www.focus-news.net/news/2018/12/17/2602637/denislav-peychev-dezhuren-v-situatsionniya-tsentar-na-api-nyama-ogranicheniya-na-skorostta-po-vsichki-avtomagistrali-i-po-parvoklasnite-patishta-na-teritoriyata-na-stranata.html", "text": "Няма ограничения на скоростта по всички автомагистрали и по първокласните пътища на територията на страната. Това каза в интервю за сутрешният блок „Добро утро България“ на  Радио „Фокус“ , Денислав Пейчев, дежурен в Ситуационния център на Агенция пътна инфраструктура. Той добави, че всички републикански пътища са проходими при зимни условия. Денислав Пейчев поясни, че няма препоръки за пътища, които да избягват шофьорите, но трябва да карат със съобразена скорост предвид зимните условия. „Единствено ограничение в страната има заради обилният снеговалеж вчера и тази нощ, само за автомобили с товарна маса над 12 тона през проход Троянски и смоленският проход Превала. Внимателно следим метеорологичната прогноза заради натрупания 30 см сняг на Витиня и части от пътя София – Видин. Може би в Северна България ще има нови 6-7см сняг, което за нас не е проблем, но за сега смятам, че няма да има нови ограничения за скоростта“, поясни той. Денислав Пейчев призова шофьорите да се движат с повишено внимание и съобразена скорост и да следят метеорологичните условия преди да тръгнат на път.", "date": "2018.12.17", "title": "Денислав Пейчев, дежурен в Ситуационния център на АПИ: Няма ограничения на скоростта по всички автомагистрали и по първокласните пътища на територията на страната"}
{"url": "http://www.focus-news.net/news/2018/12/17/2602639/pernik-vsichki-glavni-patni-arterii-v-oblastta-sa-obraboteni-i-prohodimi-pri-zimni-usloviya.html", "text": "Всички главни пътни артерии в областта са обработени и проходими при зимни условия. Това съобщиха от пресцентъра на  Областна администрация - Перник . Информацията за актуалната зимна обстановка в областта е към 09.00 часа тази сутрин.  \r\nОт Областно пътно управление съобщават че 36 машини общо са работили през денонощието и продължават да работят на автомагистралите „Струма” и „Люлин”, както и в общините Перник, Радомир, Брезник, Трън, Земен и Ковачевци.   \r\nДежурните по общини съобщават, че се прави повторно опесъчаване на труднодостъпни и усойни пътища, както и на терени, които са заледени, като едно от тези места е пътят водещ до Белодробната болница.  \r\nТежка остава обстановката в Земенско, в селата Калотинци и Реяновци, където има възникнали аварии. Екипи на ЧЕЗ работят по отстраняването им, като се очаква електричеството да бъде възстановено до следобедните часове.   \r\nВ с. Косача, община Ковачевци, има изгорял трансформатор, който е оставил без ток няколко къщи. Няма други места без ток и вода в областта.  \r\nНяколко пътни инцидента са станали тази сутрин по пътя Перник – Владая – София следствие на несъобразена скорост и неспазване на дистанция.  \r\nОт Центъра за спешна медицинска помощ уведомяват, че нямат сигнали за бедстващи хора и инциденти.", "date": "2018.12.17", "title": "Перник: Всички главни пътни артерии в областта са обработени и проходими при зимни условия"}
{"url": "http://www.focus-news.net/news/2018/12/17/2602640/martin-georgiev-glaven-dispecher-ot-tsgm-obichayno-natovaren-e-trafikat-v-stolitsata.html", "text": "Обичайно натоварен е трафикът в столицата, градският транспорт се движи с 5 мин. закъснение, а по натоварените участъци с до 10 мин. Това каза главният диспечер  от Центъра за градска мобилност Мартин Георгиев в интервю за сутрешният блок „Добро утро България“ на  Радио „Фокус“ . „ Интензивен е трафикът в централна градска част по бул. „Васил Левски“ до бул. „Дондуков“, през паметника на Васил Левски, Софийският университет до „Петте кьошета“. Освен това по ул. „Опълченска“ и бул. „Константин Величков“ движението също е натоварено, както и по бул. „Сливница“ и „Александър Стамболийски“. Обичайно натоварено е по бул.“Прага“ и бул. „Иван Гешов“, добави главният диспечер. Мартин Георгиев призова шофьорите да се движат с повишено внимание и с автомобили подготвени за зимни условия.", "date": "2018.12.17", "title": "Мартин Георгиев, главен диспечер от ЦГМ: Обичайно натоварен е трафикът в столицата"}
{"url": "http://www.focus-news.net/news/2018/12/17/2602622/sarajevo-times-harvatskiyat-parlament-prie-deklaratsiya-za-statuta-na-harvatite-v-bih.html", "text": "Хърватският парламент прие, с 81 гласа „за“, 11 „против“ и 4 „въздържал се“, декларация за статута на босненските хървати, която призовава за промяна на конституцията на Босна и Херцеговина (БиХ) и изборно законодателство, което да им позволи, като най-малкият конституционен народ, да бъдат равни на останалите два народа в страната, пише  електронното издание Sarajevo Times . \r\nДокументът от шест точки подчертава, че за успешното функциониране на БиХ на всички нива е ключово конституционните народи и гражданите да са равни и те да имат пълно доверие в бъдещето на страната. \r\nДекларацията предупреждава за опитите да се маргинализират хърватите. В този контекст се подчертава, че за трети път, представителят хърватин в тристранното председателство е избран благодарение на бюлетини от бошняци и че това е в противоречие с духа на мирното споразумение от Дейтън. \r\nДекларацията подчертава също няколко пъти, че Хърватия подкрепя суверенитета на Босна и Херцеговина и припомня, че Загреб подкрепя и подпомага кандидатурата на Босна и Херцеговина за членство в Европейския съюз. \r\nТой призовава да се положат усилия за „консенсусно изменение на Конституцията на Босна и Херцеговина и нейното избирателно законодателство, за да се осигури хармонизация на отношенията между трите съставляващи народи и равноправието на всички негови граждани“. \r\nДокументът призовава за осигуряване на опростяване, прозрачност, управляемост и рентабилност на вътрешната организация на Босна и Херцеговина. Институциите в Хърватия са призовани да продължат да се застъпват и подкрепят бързите промени, които ще гарантират равнопоставеността на всички от трите основни общности и гражданите на съседната страна и те се приканват да засилят помощта на институциите от стратегическо значение за хърватския народ в Босна и Херцеговина , съобщава агенция Хина. \r\nПревод и редакция:", "date": "2018.12.17", "title": "Sarajevo Times: Хърватският парламент прие декларация за статута на хърватите в БиХ"}
{"url": "http://www.focus-news.net/news/2018/12/17/2602642/balgariya-i-yordaniya-zasilvat-satrudnichestvoto-si-v-targoviyata-zemedelieto-obrazovanieto-otbranata-i-borbata-s-terorizma.html", "text": "Вицепремиерът Екатерина Захариева се срещна в Аман с министъра на външните работи и на емигрантите на Хашемитско кралство Йордания Айман Ал-Сафади. Това съобщиха от пресцентъра на  Министерството на външните работи . Двамата първи дипломати се договориха двете приятелски държави да засилят сътрудничеството си в областта на търговията, земеделието, образованието, туризма, отбраната и борбата с тероризма.  \r\n„Кралство Йордания е ключов партньор на България в региона на Близкия изток и Средиземноморието. Приветстваме усилията на крал Абдулла Втори за поддържането на мира и стабилността в тази част на света”, каза министър Екатерина Захариева. Тя подчерта, че сътрудничеството в отбраната и противодействието на тероризма между двете държави е отлично и изрази желание съвместната работа между правоохранителните органи да продължи в борбата с транснационалните престъпни групи и трафика на хора. В тази връзка приветства и т.нар. Процес от Акаба, чиято основна цел е международната и регионалната координация и сътрудничество в борбата с тероризма, екстремистките идеологии и радикализацията чрез всеобхватен подход. \r\nДвамата министри изразиха желание да бъдат създадени още по-добри връзки между бизнеса от двете страни, с което да бъде насърчена търговията и да бъде възстановено сътрудничеството в области като земеделието, тъй като България дълги години е изнасяла селскостопанска продукция за Хашемитското кралство. \r\nЕкатерина Захариева призова и за по-засилен образователен обмен, тъй като в момента само 22 йордански студенти се обучават в български вузове, а традиционно страната ни е била предпочитана от много студенти от Кралството, които днес са уважавани специалисти в родината си, особено лекарите с различни специалности.  \r\nДвамата обсъдиха и как да увеличат туристите от двете страни, като приветстваха откритите директни полети между София и Акаба. Министрите обсъдиха и редица въпроси от актуалния политически дневен ред, включително и ситуацията в Сирия. В Йордания се намират над 1 млн. бежанци от Сирия. България вече предостави 200 000 евро по Фонда MADAD като помощи за бежанците в съседните на Сирия страни. По Механизма на ЕС за бежанците в Турция България се е ангажирала с предоставянето на 5.9 млн. евро за периода 2016 - 2019 г.  \r\nНа срещата Захариева постави и въпроса с д-р Недка Кънева, чиито две деца са задържани в Йордания под грижата на родителите на нейния съпруг с двойно гражданство. С казуса се ангажира лично и кралят Абдулла Втори.  \r\nМинистърът на външните работи и на емигрантите Айман Ал-Сафади прие да посети България в началото на следващата година. Той е бивш журналист, бил е говорител на мисията на ООН в Ирак, директор по комуникациите на Кралския Хашемитски съд, изпълнителен директор на йорданския Комитет за радио и телевизия, бил е съветник по медийните въпроси на йорданския крал Абдулла ІІ и говорител на правителството. Айман Ал-Сафади е и съпредседател на Съюза за Средиземноморието.  \r\nЙордания е създадена като подмандатна територия на Великобритания през 1921 г. с решение на Конференцията в Сан Ремо, а получава независимост през 1946 г. На 9 октомври 1964 г. е публикувано съвместно комюнике, с което се установяват дипломатически отношения между България и Йордания. През 1968 г. се открива българска дипломатическа канцелария в Аман, която прераства в посолство.", "date": "2018.12.17", "title": "България и Йордания засилват сътрудничеството си в търговията, земеделието, образованието, отбраната и борбата с тероризма"}
{"url": "http://www.focus-news.net/news/2018/12/17/2602643/razgrad-mokri-sa-patishtata-v-oblastta-magla-ima-po-visokite-chasti-v-regiona.html", "text": "Мокри са пътищата в област Разград, мъгла има по високите части в региона. Това съобщи за  Радио „Фокус“ - Шумен  дежурният в Областното пътно управление. Пътищата от републиканската пътна мрежа са мокри и проходими при зимни условия. Времето е облачно, със слаб дъжд. Няма затворени пътни участъци. \r\nИвелина ИВАНОВА", "date": "2018.12.17", "title": "Разград: Мокри са пътищата в областта, мъгла има по високите части в региона"}
{"url": "http://www.focus-news.net/news/2018/12/17/2602641/varna-dazhd-vali-v-oblastta-ne-sa-otcheteni-problemi-vav-vrazka-s-meteorologichnata-obstanovka.html", "text": "Дъжд вали във Варна и областта, пътните настилки са мокри и хлъзгави. Това съобщиха за  Радио „Фокус“ – Варна  от Областна администрация – Варна. По доклади на оперативните дежурни към общинските съвети за сигурност обстановката във Варненска област е спокойна, като през последното денонощие не са отчетени проблеми във връзка с метеорологичната обстановка. Всички населени места са с нормално електрозахранване и водоснабдяване. Реките Камчия и Провадийска са в коритата си, няма постъпила информация за аварийни ситуации по язовирните стени и съоръженията към тях. \r\nПолетите на летището във Варна се изпълняват по разписание. Пристанището също е отворено за маневриране на кораби. Времето във Варна е облачно, температурата на въздуха е около 3 градуса. \r\nМарияна ВАЛЕНТИНОВА", "date": "2018.12.17", "title": "Варна: Дъжд вали в областта, не са отчетени проблеми във връзка с метеорологичната обстановка"}
{"url": "http://www.focus-news.net/news/2018/12/17/2602644/veliko-tarnovo-s-13-sm-se-e-povishilo-nivoto-na-reka-dunav-pri-svishtov-za-izminaloto-denonoshtie.html", "text": "С 13 см се е повишило нивото на река Дунав при Свищов за изминалото денонощие. Това съобщиха от  Хидрометеорологична станция - Свищов . Водният стоеж на реката е 109 см, а температурата на водата - 4.6 градуса.  \r\nВремето над българския участък на Дунав ще е предимно облачно. Очакват се валежи от сняг, като в централните части ще се натрупа снежна покривна до 10 см. Ще духа до умерен северен вятър. Максималните температури ще са между 0° и 3°.", "date": "2018.12.17", "title": "Велико Търново: С 13 см се е повишило нивото на река Дунав при Свищов за изминалото денонощие"}
{"url": "http://www.focus-news.net/news/2018/12/17/2602646/pregled-na-osnovnite-temi-vav-varnenskiya-pechat.html", "text": "„Няма да се увеличава таксата за смет и през 2019 г.“, е водещо заглавие на вестник  „Черно море“ . Увеличение на такса смет и през 2018 г. във Варна няма да има. Това съобщи Стефка Господинова, директор на дирекция „Финанси и бюджет“ в община Варна, на заседание на ПК „Благоустройство и комунални дейности“. Таксата за жилищни имоти, която е сред най-ниските в страната, остава 0, 98 промила от данъчната оценка.  \r\n„БЧК ще раздаде по 24 кг храни на нуждаещите се“, пише още изданието. В изпълнение на Оперативната програма за храни и/или основно материално подпомагане на най-нуждаещи се лица, съфинансирана от ЕС, Българският червен кръст започва поетапното предоставяне на индивидуални пакети с хранителни продукти на общо 297 460 уязвими български граждани. Раздаването ще се извършва от служители и доброволци на БЧК в 30 раздавателни пункта в цялата страна и ще продължи до 28 февруари.  \r\n„Общината тегли заем от 46,7 млн. лв.“, е тема от трета страница. Средствата ще бъдат инвестирани в градската среда, в обновяване на спортната, културната и социалната инфраструктура. Съветниците от ПК „Финанси и бюджет“ към местния парламент дадоха съгласието си за поемане на дългосрочен общински дълг. На заседание на комисията те одобриха предложението община Варна да тегли кредит на обща стойност 46,7 млн. лв., които ще бъдат инвестирани в развитие на градската среда и в обновяване на спортната, културната и социалната инфраструктура.  \r\n„Военноморският музей реди изложба с най-интересните експонати за годината“, пише още изданието. От 11 ч. в сряда във Военноморския музей се открива традиционната годишна изложба „По пътя към морската история“. Тя представя голяма част от дарените вещи, документи и снимки, включени в музейния фонд през 2018 г. Посетителите ще могат да видят множество любопитни и ценни експонати, сред които е ръкописът „Военноморска история“ от 1930 г. с автор контраадмирал Иван Вариклечков.  \r\n„Десетки протестираха срещу високото строителство в центъра“, четем на същата страница в броя. Около 40 души протестираха срещу високото строителство в идеалния център на Варна. Поводът е проект, който предвижда в близост до входа на Морската градина да се появи 18-етажен хотел. Неговата височина ще бъде 60 метра, което ще го направи втората най-висока сграда в града. Според организатора Николай Танчев уличната мрежа няма да може да поеме генерирания от високите сгради трафик, а капацитетът на ВиК мрежата ще се окаже недостатъчен.", "date": "2018.12.17", "title": "Преглед на основните теми във варненския печат"}
{"url": "http://www.focus-news.net/news/2018/12/17/2602645/sofiya-24-godishna-zhena-e-otkrita-martva-v-stolichen-hotel-ima-zadarzhan-zapodozryan-za-ubiystvoto-.html", "text": "24-годишна жена е открита мъртва в столичен хотел, има задържан заподозрян за убийството ѝ. Това съобщиха от пресцентъра на  МВР . Столични криминалисти изясняват обстоятелствата около тежкото криминално престъпление. Сигналът за откритото тяло на 24-годишната жена е подаден малко след 8.00 часа тази сутрин. На място са изпратени екипи на полиция и Спешна помощ, констатирана смъртта на младата жена. Като съпричастен към престъплението е задържан 37-годишен мъж. Огледът на място продължава и в момента.  \r\nПо случая е образувано досъдебно производство, в рамките на което ще се изясняват всички факти и обстоятелства около тежкото престъпление под ръководството на прокуратурата.", "date": "2018.12.17", "title": "София: 24-годишна жена е открита мъртва в столичен хотел, има задържан заподозрян за убийството ѝ"}
{"url": "http://www.focus-news.net/news/2018/12/17/2602647/", "text": "Трима души са задържани за притежание на метамфетамин и марихуана. Това съобщиха от  ОДМВР-Сливен . Засилени проверки на полицията на РУ-Сливен, проведени от 14 до 16 декември, са установили двама младежи на възраст 23 години и един на 18 с наркотични вещества. Иззети са метамфетамин и марихуана. Те са задържани за 24 часа и срещу тях са образувани досъдебни производства.", "date": "2018.12.17", "title": "Сливен: Трима души са задържани за притежание на метамфетамин и марихуана"}
{"url": "http://www.focus-news.net/news/2018/12/17/2602629/nikos-kotsiyas-pusnete-deputatite-da-glasuvat-svobodno-za-prespanskiya-dogovor.html", "text": "Бившият министър на външните работи на Гърция Никос Коцияс заяви, че депутатите трябва да бъдат пуснати да гласуват свободно, чрез таен вот, за договора за името на Македония, който бе подписан благодарение на неговите усилия през юни, пише  онлайн изданието на вестник Kathimerini . \r\nВ интервю за неделното издание на вестник Ethnos, Коцияс изрази увереността си, че сделката, с която западната ни съседка ще се преименува на Северна Македония, ще мине лесно. \r\nПопитан относно заплахата Скопие да наруши определени точки от договора, дипломатът заяви, че „някои трябва да спрат да представят Гърция като страна, на която й липсва самочувствие и която се държи като жертва на „великите планове“ на малки държави, когато, всъщност, тези страни искат да са ни приятели“. \r\nКоцияс каза, че управляващата партия СИРИЗА ще спечели следващите парламентарни избори „ако правителството стане по-внимателно, някои от членовете й по-малко фриволни и някои хора започнат да работят наистина, а не само да симулират, че работят. Той заяви също, че предварително условие за победа на СИРИЗА е тя „да прекрати връзките (с коалиционния си партньор) „Независимите гърци“ (АНЕЛ) и да сключи рационален алианс с прогресивните леви (партии)“. \r\nКоцияс, който стана министър на външните работи, когато СИРИЗА формира правителство през януари 2015 г., подаде оставка миналия октомври, след като несъгласието му с лидера на АНЕЛ и министър на отбраната Панос Каменнос, който се противопостави на сделката с Македония, стигна до гневна словесна престрелка на заседание на кабинета. Дипломатът смята, че той не е бил подкрепен от премиера Алексис Ципрас. \r\nКоцияс бе разкритикува също решението да се предложи поетапно разширяване на гръцките териториални води от 6 на 12 морски мили. „Поддръжниците на бездействието казват, че  Гърция може да разшири своите териториални води на етапи, защото това ще даде основание на трети страни“, т.е. Турция. „Но истинско отстъпление е, когато не правиш нищо, позовавайки се на препятствията“, обясни той. \r\nПревод и редакция:", "date": "2018.12.17", "title": "Никос Коцияс: Пуснете депутатите да гласуват свободно за Преспанския договор"}
{"url": "http://www.focus-news.net/news/2018/12/17/2602650/pazardzhik-pochisten-i-opesachen-e-parvoklasen-pat-i-8-belovo-pazardzhik-plovdiv.html", "text": "Почистен е първокласен път I-8 Белово-Пазарджик-Пловдив, предаде репортер на  Радио „Фокус“ – Пазарджик . Движението се осъществява нормално, по пътното платно няма сняг, извършено е и опесъчаване. Трафикът е натоварен. На входа на областния Пазарджик се образуват колони от автомобили в района на кръговите кръстовища на моста на река Марица. Полицейски патрули има на ханче Септември и на изхода на Пазарджик в посока Пловдив. \r\nВаня НИКОЛОВА", "date": "2018.12.17", "title": "Пазарджик: Почистен и опесъчен е първокласен път I-8 Белово-Пазарджик-Пловдив"}
{"url": "http://www.focus-news.net/news/2018/12/17/2602656/kyustendil-za-poredna-godina-teatarat-v-grada-podaryava-na-detsata-kuklen-spektakal-i-sreshta-s-dyado-koleda.html", "text": "За поредна година театърът в Кюстендил подарява на децата куклен спектакъл и среща с Дядо Коледа. Това съобщи за  Радио „Фокус” – Кюстендил  Чавдар Ненов, директор на Общински драматичен театър – Кюстендил. До 21 декември пред най-малката публика ще бъде представен кукленият спектакъл „Нероден Петко” на кюстендилската трупа.  \r\nРежисура и драматизация – Лозен Йорданов, сценография и кукли – Миглена Методиева- Славкова и Георги Славков. Костюмите са дело на иглена Методиева- Славкова и Катя Хаджийска. В кукленото представление участват актьорите Денислава Николова, Николета Милкова, Йордан Данчев, Георги-Маноел Димитров, Лазар Панев и Чавдар Ненов. Спектаклите ще бъдат представени в Камерната зала на театъра. „След всеки спектакъл, децата ще имат възможност да се срещнат с Дядо Коледа, да направят снимка за спомен с него и да получат подарък”, каза Чавдар Ненов. \r\nВенцеслав ИЛЧЕВ", "date": "2018.12.17", "title": "Кюстендил: За поредна година театърът в града подарява на децата куклен спектакъл и среща с Дядо Коледа"}
{"url": "http://www.focus-news.net/news/2018/12/17/2602651/smolyan-ofitsialna-tseremoniya-po-nagrazhdavaneto-na-sportist-i-trenyor-2018-g-shte-se-provede-v-obshtinata.html", "text": "Официална церемония по награждаването на „Спортист и треньор – 2018 г.” на община Смолян, както и „Спортист на гражданите” ще се проведе от 11:00 часа в 247 зала на Общината. Това съобщиха от пресцентъра на  Община Смолян . Тази година номинираните спортисти са 17, от 7 спортни клуба, както и 4 треньори. \r\nПредложенията са направени от спортните клубове, които попълват по една анкетна карта за спортист и треньор. Комисия от Община Смолян, със заповед на кмета Николай Мелемов, е изготвила писма до спортните клубове да отправят предложения на състезатели и треньори за включването им в анкетата на Общината за „Спортист и треньор на 2018 година. Изготвен е регламент за провеждане на гласуването, направен е анализ на резултатите от анкетата. Съставен е и протокол с получилите най-много точки от номинациите в категориите „Спортист на годината” и „Треньор на годината”. \r\nЗа втора поредна година Община Смолян организира анкета „Спортист на гражданите”, в която са включени всички номинирани спортисти от спортните клубове, реализиращи дейността си на територията на общината.", "date": "2018.12.17", "title": "Смолян: Официална церемония по награждаването на „Спортист и треньор – 2018 г.” ще се проведе в Общината"}
{"url": "http://www.focus-news.net/news/2018/12/17/2602652/fokus-makedoniya-kmetat-na-ohrid-pochina-vnezapno.html", "text": "В понеделник в Охрид ще се състои възпоминателна сесия на общинския съвет след внезапната смърт на кмета на града проф. д-р Йован Стояновски, пише  македонският „Фокус“ . \r\nВъзпоминателната сесия ще се проведе в голямата общинска сграда от 10 часа (11 българско време). На извънредното заседание на община Охрид, свикано след внезапната смърт на Стояновски, ще бъде взето единодушно решение да бъде обявен ден на траур на територията на общината. Съгласно решението, всички планирани събития от културен и забавен характер ще бъдат отменени. \r\nПогребението на тялото на Стояновски ще се състои в 14 часа на градските гробища в Охрид. \r\nНа възпоминателната сесия и погребението са заявили присъствие видни личности от македонската политика и обществен живот, сред които премиерът Зоран Заев, който, както съобщи пресслужбата на правителството, по този повод е отменил присъствието си на мероприятие за откриване на участък от пътя към България. \r\nКметът на Охрид проф. д-р Йован Стояновски почина в събота сутринта в линейка, на път към Центъра за сърдечни болести. \r\nПревод и редакция:", "date": "2018.12.17", "title": "„Фокус“ (Македония): Кметът на Охрид почина внезапно"}
{"url": "http://www.focus-news.net/news/2018/12/17/2602653/elen-gerdzhikov-sos-byudzhetat-na-stolichna-obshtina-shte-bade-razgledan-i-priet-na-31-yanuari.html", "text": "Бюджетът на Столична община за 2019 година ще бъде разгледан и приет на 31 януари. Това каза председателят на Столичния общински съвет Елен Герджиков на семинар за представянето на проектобюджета на Столична община за 2019 година, предаде репортер на  Агенция „Фокус“ . „Сесиите ни ще бъдат на 17 и 31 януари“, обясни той. „Общинският бюджет, за разлика от държавния, по закон, не може да предвижда дефицит. Трябва да бъде балансиран като прецизна везна“, посочи Елен Герджиков. „Всяко предложение да бъде сложено някъде повече, от едната страна на везната, трябва да бъде придружено какво да бъде сложено и от другата“, коментира той.  „Ако спазваме този принцип ще имаме конструктивен диалог, за да се развива София и да става по-хубаво място за живеене“, каза още Елен Герджиков. \r\nБиляна ИВАНОВА", "date": "2018.12.17", "title": "Елен Герджиков, СОС: Бюджетът на Столична община ще бъде разгледан и приет на 31 януари"}
{"url": "http://www.focus-news.net/news/2018/12/17/2602649/gabrovo-15-sm-e-snezhnata-pokrivka-v-prohoda-shipka-patyat-e-prohodim-pri-zimni-usloviya.html", "text": "Въпреки обявения жълт код за опасно време в Габровска област, обстановката в региона е спокойна. Това увериха за  Радио „Фокус“ – Велико Търново  от Община Габрово. В района се очакват обилни снеговалежи и натрупване на снежна покривка до 10 см. Към моментна всички снегопочистващи фирми и дружества работят за разчистване на снега. Времето в Габрово е облачно, вали слаб сняг, температурата на въздуха е минус 2 градуса. Проходът Шипка е проходим при зимни условия, пътното платно е почистено и опесъчено. Снежната покривка на върха е 15 см, а температурата – минус 7 градуса. Остава в сила забраната за движение на МПС с обща маса над 12 тона. Останалите пътища в областта са проходими при зимни условия. Снежната покривка в курортен комплекс Узана е 10-12 см, а температурата е минус 4 градуса. \r\nГрадските и междуградски автобусни линии са покрити. \r\nОсновните дейности относно транспорт, водоснабдяване, снабдяване на населението с хранителни и други стоки от първа необходимост сe изпълняват в рамките на нормалното. \r\nЛуиза ТРАНЧЕВА", "date": "2018.12.17", "title": "Габрово: 15 см е снежната покривка в прохода Шипка, пътят е проходим при зимни условия"}
{"url": "http://www.focus-news.net/news/2018/12/17/2602658/radio-svobodna-evropa-makedoniya-zoran-zaev-nyama-da-patuva-za-balgariya-zaradi-vnezapnata-smart-na-kmeta-na-ohrid.html", "text": "Правителствената македонска делегация, оглавявана от премиера Зоран Заев, в понеделник няма да има възможност да присъства на мероприятието по откриване на част от автомобилния път между Македония и България, предава  македонската редакция на Радио „Свободна Европа“ . \r\nПричината за това, както информират от правителствената пресслужба, е внезапната смърт на градоначалника на Охрид проф. д-р Йован Стояновски и възпоминателната сесия на община Охрид и погребението, които са предвидени за понеделник. \r\nПревод и редакция:", "date": "2018.12.17", "title": "Радио „Свободна Европа“ (Македония): Зоран Заев няма да пътува за България заради внезапната смърт на кмета на Охрид"}
{"url": "http://www.focus-news.net/news/2018/12/17/2602659/analiz-za-efektivnostta-na-nakazatelnata-politika-v-balgariya-shte-bade-predstaven-na-natsionalna-konferentsiya-v-sofiya.html", "text": "Анализ на прилагането на Наказателния кодекс в България и на ефективността на наказателната политика в страната ще бъде представен на 18 декември 2018 г. от 09.30 часа в Бизнес Център Хемус в София. Това съобщиха от пресцентъра на  Министерството на правосъдието . Данните ще бъдат представени в рамките на национална конференция на тема „Наказателната политика в България: динамика и предизвикателства“, която ще бъде открита от заместник-министърът на правосъдието Евгени Стоянов. \r\nИзследването, което е поръчано от Министерството на правосъдието по проект „Нова концепция за наказателната политика“ финансиран по Оперативна програма „Добро управление“, е изготвено от ЕСТАТ ООД. \r\nУчастие в дискусията ще вземат представители на Министерството на правосъдието, Висшият съдебен съвет, Върховният касационен съд, Министерството на вътрешните работи, Комисията по помилването към Президента на България, адвокати, работещи в областта на наказателното производство, представители на окръжните и апелативни съдилища от страната, неправителствени и професионални организации, и други.", "date": "2018.12.17", "title": "Анализ за ефективността на наказателната политика в България ще бъде представен на национална конференция в София"}
{"url": "http://www.focus-news.net/news/2018/12/17/2602660/sport-barselona-pobedi-levante-s-50.html", "text": "Барселона спечели гостуването си на Леванте с 5:0 и излезе еднолично начело в Примера дивисион с 34 точки, 3 повече от Севиля който в неделя победи Жирона с 2:0 като домакин. В другите мачове от деня Бетис спечели с 3:1 гостуването си на Еспаньол, а Уеска и Виляреал завършиха наравно 2:2. Трети във временното класиране е Атлетико Мадрид също с 31 точки, а четворката допълва Реал Мадрид с 29 точки от 16 мача.", "date": "2018.12.17", "title": "Спорт: Барселона победи Леванте с 5:0"}
{"url": "http://www.focus-news.net/news/2018/12/17/2602657/kmetat-na-sofiya-yordanka-fandakova-90-ot-avtobusite-prez-2019-g-shte-badat-novi-i-s-nay-visokiya-ekologichen-standart.html", "text": "90% от автобусите догодина ще бъдат нови и с най-високия екологичен стандарт. Преди 10 години средната възраст на автобусите беше 20 години. Това каза кметът на София Йорданка Фандъкова на семинар за представянето на проектобюджета на Столична община за 2019 година, предаде репортер на  Агенция „Фокус“ . „Метрото ще бъде 48 км до края на годината. Само преди 10 години то беше 10 км“, заяви тя и уточни, че догодина средната възраст на автобусите ще бъде под 6 години. „Възстановяването на големите паркове на София и изграждането на нови е цел, която си поставяме през 2019 година. Догодина ще завършим първия етап от реконструкцията на „Западен парк“. Ще изградим първия публичен аквапарк и ще завършим разширението на парка „Възраждане“, обясни Йорданка Фандъкова. „За поредна година фокусът ни е върху кварталите. Продължаваме ремонта на квартални улици и изграждането на нови“, каза още кметът. \r\nБиляна ИВАНОВА", "date": "2018.12.17", "title": "Кметът на София Йорданка Фандъкова: 90% от автобусите през 2019 г. ще бъдат нови и с най-високия екологичен стандарт"}
{"url": "http://www.focus-news.net/news/2018/12/17/2602638/kurir-makedoniya-turtsiya-podkrepi-formiraneto-na-armiya-na-kosovo.html", "text": "Посолството на Турция в Прищина подкрепи трансформирането на Косовските сили за сигурност (КСС) в Армия на Косово, като посочи, че това е суверенно право на косовската държава, пише  скопското електронно издание „Курир“ . \r\nКакто съобщава кореспондентът на МИА от Прищина, в съобщението от неделя вечерта се изразява очакване, че трансформацията ще бъде осъществена демократично, съгласно Конституцията и в координация с НАТО и че в бъдеще войската ще бъде в служба на мира в региона. \r\n„Турция, като балканска страна и членка на НАТО, която участва в КФОР и КСС, взимайки предвид законите, прието от парламента на Косово на 14 декември за трансформиране на КСС в Армия като суверенно право, а също така счита за подходящи изявленията на косовските авторитети, че процесът на трансформация, който ще трае с години, ще се развива по демократичен начин и ще обхване всички общности в Косово в рамките на Конституцията, в координация с НАТО и по този начин ще допринесе за защита на мира и стабилността и региона“, се казва в съобщението. \r\nДипломатическото представителство на Анкара в Косово посочва, че Турция, „съгласно значението, което придава на мира и стабилността в региона. Ще продължи да подкрепя продължаването на диалога Белград – Прищина“. \r\nМедиите в Косово отбелязват, че това е „още една голяма военна сила“ след САЩ, Великобритания, Германия и Франция, която открито подкрепя формирането на Армия на Косово. \r\nПревод и редакция:", "date": "2018.12.17", "title": "„Курир“ (Македония): Турция подкрепи формирането на Армия на Косово"}
{"url": "http://www.focus-news.net/news/2018/12/17/2602661/veliko-tarnovo-rabotilnitsa-za-opakovane-na-podaratsi-i-dva-kontserta-shte-se-provedat-v-grada.html", "text": "Работилница за опаковане на коледни подаръци организира ателието по керамика и изобразително изкуство при Младежки дом - Велико Търново. Това съобщиха за  Радио „Фокус“ – Велико Търново  от Община Велико Търново. Събитието е част от празничната програма Общината и ще започне от 14.00 часа в ателието. Още няколко културни прояви са предвидени за деня. От 15.00 часа в сградата на Общината ще се проведе награждаване на победителите от конкурса за сурвакници „От Коледа до Васильовден“, като  „Фокус“  по-късно ще Ви представи отличените. В 17.00 часа, пък, ще има проведе празничен концерт на хоровите формации на Туристическо дружество „Трапезица-1902“, който ще е в Голяма зала на Община Велико Търново. От 18.00 часа в Народно читалище „Искра“ ще се проведе друг Коледен концерт – на „Виргиния балет“ с ръководители Виргиния и Мария Казарини. Събитията приключват с представяне на стихосбирка на Райна Недялкова „Стъклени души“, от 19.00 часа, в Клуб 7. \r\nМария НЕДЕВА", "date": "2018.12.17", "title": "Велико Търново: Работилница за опаковане на подаръци и два концерта ще се проведат в града"}
{"url": "http://www.focus-news.net/news/2018/12/17/2602665/targovishte-71-godishna-zhena-ot-popovo-e-stanala-zhertva-na-telefonna-izmama-sas-sumata-ot-2500-lv.html", "text": "71-годишна жена от Попово е станала жертва на телефонна измама със сумата от 2500 лв. Това съобщиха от  ОДМВР - Търговище . Измамата е осъществена на 14 декември 2018 г. около 12.00 часа в град Попово. Неизвестен извършител чрез обаждане на стационарен телефон е въвел в заблуждение 71-годишна жена от град Попово и под предлог за необходимост да окаже съдействие на полицейски служители, провеждащи операция по задържане на извършители на телефонни измами, ѝ е отнел сумата от 2500 лв. По случая е образувано досъдебно производство по описа на РУ - Попово. \r\nОт ОДМВР - Търговище за пореден път напомнят на жителите на областта да не се поддават на внушения, отправени им посредством телефонни обаждания от непознати им хора, и под никакъв претекст да не им предоставят пари или ценности. Полицейските органи, при осъществяване на функциите си, не използват парични средства, предоставени им от граждани, и не търсят съдействие  в работата си по нито една от прилаганите от телефонните измамници схеми. Ако гражданите получат телефонно обаждане от непознати с искане за парични суми, е необходимо своевременно да прекъснат връзката и да сигнализират на тел. 112 или в най-близкото поделение на МВР.", "date": "2018.12.17", "title": "Търговище: 71-годишна жена от Попово е станала жертва на телефонна измама със сумата от 2500 лв."}
{"url": "http://www.focus-news.net/news/2018/12/17/2602664/plovdiv-zhena-e-zaginala-pri-paten-intsident-v-saedinenie.html", "text": "Жена е загинала при пътен инцидент в Съединение. Това съобщи за  Радио „Фокус“ - Пловдив  говорителят на ОДМВР - Пловдив. Сигналът е подаден около 18.30 ч. снощи в Районно управление на МВР – Труд. На място било установено, че на ул. „Шести септември“ лек автомобил е блъснал 60-годишна пешеходка. Екип от спешни медици е констатирал смъртта й. Колата управлявал 39-годишен мъж. Няма данни за употреба на алкохол и наркотични вещества. Водачът е задържан за едно денонощие. Причините и обстоятелствата около катастрофата се изясняват в досъдебно производство. \r\nЦветана ТОНЧЕВА", "date": "2018.12.17", "title": "Пловдив: Жена е загинала при пътен инцидент в Съединение"}
{"url": "http://www.focus-news.net/news/2018/12/17/2602670/veliko-tarnovo-20-godishen-mladezh-ot-elena-se-e-prostrelyal-po-nevnimanie-s-lovno-orazhie-sastoyanieto-mu-e-tezhko.html", "text": "20-годишен младеж от Елена се е прострелял със законно притежавано ловно оръжие. Сигнал за инцидента е подаден вчера по обяд. По информация на Областна дирекция на МВР – Велико Търново случаят се разследва. В хода на проведените до момента дейности е изяснено, че младежът се е прострелял в областта на слабините по невнимание. Той е настанен за лечение във великотърновската болница с множество наранявания в областта на таза. Причините за инцидента са в процес на изясняване. По случая е започнато досъдебно производство. Мирела Дочева, пиар на МОБАЛ „Д-р Стефан Черкезов“, съобщи за  Радио „Фокус“ – Велико Търново , че младежът е стабилизиран, но състоянието му остава тежко. Претърпял е съдова, коремна и урологична операции. Засегнат е пикочният мехур, а тазът му е раздробен. \r\nЛуиза ТРАНЧЕВА", "date": "2018.12.17", "title": "Велико Търново: 20-годишен младеж от Елена се е прострелял по невнимание с ловно оръжие, състоянието му е тежко"}
{"url": "http://www.focus-news.net/news/2018/12/17/2602668/veliko-tarnovo-umishleno-e-predizvikan-pozharat-v-ezikovata-gimnaziya-koyto-nalozhi-evakuirane-na-uchenitsite-i-personala-ot-uchilishteto.html", "text": "Служители на полицейското управление във Велико Търново разследват пожар в сградата на учебно заведение в града. Това съобщиха от пресцентъра  Областна дирекция на МВР – Велико Търново . Сигнал е получен в петък, в 09.24 часа. При извършения оглед е установено, че на втория етаж пред тоалетната е била разлята запалена запалителна течност. В резултат на това са нанесени незначителни материални щети. Пострадали няма. Причините са в процес на изясняване. По случая е започнато досъдебно производство.", "date": "2018.12.17", "title": "Велико Търново: Умишлено е предизвикан пожарът в Езиковата гимназия, който наложи евакуиране на учениците и персонала от училището"}
{"url": "http://www.focus-news.net/news/2018/12/17/2602662/kmetat-na-sofiya-yordanka-fandakova-15-novi-detski-gradini-shte-izgradim-prez-2019-g-shte-zavarshim-rekonstruktsiyata-na-13-uchilishta.html", "text": "Ще изградим 15 нови детски градини за 2019 година. Това е рекорден брой нови сгради. Това каза кметът на София Йорданка Фандъкова на семинар за представянето на проектобюджета на Столична община за 2019 година, предаде репортер на  Агенция „Фокус“ . Тя обясни, че детски градини ще бъдат изградени в най-натоварените райони в града, от гледна точка на недостиг на места. „Част от тях вече започнахме, а на други изграждането предстои да започне“, посочи Йорданка Фандъкова. „Ще завършим първата цялостна реконструкция на 13 училища и 13 детски градини“, заяви кметът. „Общо 71,2 млн. лева са средствата за образованието, което е рекордна сума“, обяви Фандъкова. „Догодина няма да оставим училище в София без физкултурен салон“, каза още тя. \r\nБиляна ИВАНОВА", "date": "2018.12.17", "title": "Кметът на София Йорданка Фандъкова: 15 нови детски градини ще изградим през 2019 г., ще завършим реконструкцията на 13 училища"}
{"url": "http://www.focus-news.net/news/2018/12/17/2602667/kmetat-na-sofiya-yordanka-fandakova-i-prez-2019-godina-ne-zalagame-uvelichenie-na-mestnite-danatsi-i-osnovni-taksi-izvan-prietite-ot-parlamenta.html", "text": "И през 2019 година не залагаме увеличение на местните данъци и основни такси, извън приетите от парламента. Това каза кметът на София Йорданка Фандъкова на семинар за представянето на проектобюджета на Столична община за 2019 година, предаде репортер на  Агенция „Фокус“ . „184 млн. лева повече са собствените ни приходи“, посочи тя. „Предложението ни е да се приемат минимални прагове за автомобилите и имотите в курортните селища“, заяви Йорданка Фандъкова. „Транспортът е най-голямото перо в бюджета -447,9 млн. лева. 306 млн. от тях са отделени за строителството на първия и втория участък от третата метролиния“, обяви кметът. „47,5 млн. лева са средствата за кварталните улици“, обясни Йорданка Фандъкова и допълни, че 38 млн. лева са средствата за ремонт и поддръжка на улиците на територията на цялата община. „4,5 млн. лева инвестираме в улично осветление за следващата година“, поясни кметът и допълни, че с 32,8 млн. лева ще бъдат закупени 13 нови трамвайни мотриси, а за чистата на града средствата са 167 млн. лева. „Средствата за култура също са значителни през следващата година“, изтъкна Йорданка Фандъкова. Тя каза още, че 5,6 млн. лева ще се инвестират в реконструкцията на минералната баня в Банкя, а 550 хил. лева ще се отделят за Столичния куклен театър. \r\nБиляна ИВАНОВА", "date": "2018.12.17", "title": "Кметът на София Йорданка Фандъкова: И през 2019 година не залагаме увеличение на местните данъци и основни такси, извън приетите от парламента"}
{"url": "http://www.focus-news.net/news/2018/12/17/2602671/lyubomira-gancheva-abv-darzhavata-se-e-otteglila-ot-klyuchovi-sektori-i-na-neyno-myasto-idvat-natsionalni-predateli-i-nekompetentni-hora.html", "text": "Държавата се е оттеглила от ключови сектори и на нейно място идват национални предатели и некомпетентни хора. Това каза зам-председателят на ПП АБВ Любомира Ганчева по време на пресконференция на партията, предаде репортер на  Агенция „Фокус“ . \r\n„Отмина една година, в която се случиха някои позитивни неща – премиерът Борисов отчете краят на европредседателството, по време на което България реализира нужното и възможното. Над 100 медала успяха да завоюват българските ученици“, заяви Ганчева. „За съжаление, обаче повечето неща, на които станахме свидетели през 2018 г., са негативни. България е в ситуация на пълна демографска катастрофа, топим се средно с по 5 души на час. Прогнозата е, че до 2030 г. 60% от българското население ще живее в 6 големи града. Днес нашата икономика има структура на държави от третия свят. България е на първо място по бедност в ЕС, у нас 2,7 млн. души са под линията на бедността според данни на Евростат. Един на всеки двама пенсионери е системно недохранван“, каза още тя и посочи, че България е страната с работещите бедни, където повече от половината работещи получават чисто до 450 лв. заплащане. \r\n„По отношение на енергетиката има вмешателство на чужда държава, благодарение на която бяха спрени ключови проекти като АЕЦ „Белене“ и „Южен поток“, а „Марица-изток“ е поставена в неконкурентноспособно отношение. В последните 10 години България се намира в пълен застой. Българското село също беше убито и продължава да бъде убивано от българските институции – например случая с БАБХ в Странджанския край“, заяви Ганчева и посочи, че държавата се е оттеглила от ключови сектори и на нейно място идват национални предатели и некомпетентни хора. „Това безхаберие трябва да приключи, ако изобщо искаме да имаме държава. Трябва да се говори за признаци като родолюбие и солидарност. Нужна ни е нова икономика, която да гарантира по-добро заплащане. Ние от АБВ продължаваме да се борим за структороопределящи проекти – възобновяване на проекта за АЕЦ Белене и битката за пряка доставка на руски газ в България“, заяви Ганчева. \r\nЦветилена СИМЕОНОВА", "date": "2018.12.17", "title": "Любомира Ганчева, АБВ: Държавата се е оттеглила от ключови сектори и на нейно място идват национални предатели и некомпетентни хора"}
{"url": "http://www.focus-news.net/news/2018/12/17/2602672/sofiyska-gradska-prokuratura-vnese-v-sada-obvinitelen-akt-sreshtu-schetovoditel-za-ukrivane-na-danatsi-za-blizo-1-mln-lv.html", "text": "Софийска градска прокуратура внесе в съда обвинителен акт срещу счетоводител за укриване на данъци за близо 1 млн.  лв. Това съобщиха от пресцентъра на  Прокуратура на Република България . Софийска градска прокуратура внесе в Софийски градски съд обвинителен акт срещу Христо Г. за укриване на данъчни задължения в особено големи размери. Христо Г. е предаден на съд, затова, че в периода 01 октомври 2011 г. до 14 ноември 2013 г. в гр. София, в условията на продължавано престъпление, е избегнал установяване и плащане на данъчни задължения в особено големи размери – 917 617.31 лева. Той е реализирал престъплението като при воденето на счетоводството многократно съставял документи с невярно съдържание, в които отразявал  сделки, без те да са реално осъществени. \r\nСлед това, при подаване на изискуемите от закона декларации пред ТД на НАП 25 пъти потвърдил тази неистина и по този начин ежемесечно намалял размера на дължимия към фиска данък добавена стойност. \r\nХристо Г. заемал длъжността „счетоводител“ на търговското дружество, но реално ръководител и осъществявал цялата му търговска дейност . \r\nАко бъде признат за виновен Христо Г. може да получи наказание лишаване от свобода за срок от 1 до 8 години и „глоба“ от пет хиляди до двадесет хиляди лева.", "date": "2018.12.17", "title": "Софийска градска прокуратура внесе в съда обвинителен акт срещу счетоводител за укриване на данъци за близо 1 млн.  лв."}
{"url": "http://www.focus-news.net/news/2018/12/17/2602663/koha-ditore-kosovarite-sa-razocharovani-ot-es-no-oshte-go-obichat.html", "text": "Кореспондентът от Брюксел на авторитетния  прищински ежедневник Koha Ditore  Августин Пальокай пише материал, в който отбелязва, че „не е работа на косовските лидери да изразяват яда към Европейския съюз за постоянните отлагания на визовата либерализация. Това право принадлежи единствено на народа на Косово, който има право да се чувства разочарован от своите лидери, както и от ЕС“. Той отб3елязва още, че косоварите са най-проевропейски настроената нация в региона. „Те са разочаровани от Съюза, но не са срещу него. Все още го обичат и нямат друга ориентация и цел, освен ЕС... Съюзът държи обикновените граждани на Косово изолирани и тяхната единствена вина могат да са гласовете им за сегашните политически структури“. \r\nПревод и редакция:", "date": "2018.12.17", "title": "Koha Ditore: Косоварите са разочаровани от ЕС, но още го обичат"}
{"url": "http://www.focus-news.net/news/2018/12/17/2602676/kyustendil-traditsionnata-izlozhba-koledni-trepeti-shte-bade-otkrita-v-grada.html", "text": "Традиционната изложба „Коледни трепети” ще бъде открита в Кюстендил. Това съобщи за  Радио „Фокус” – Кюстендил  Иван Андонов, председател на читалище „Братство” – Кюстендил. Изложбата ще бъде представена от 14.00 часа във фоайето на читалището. В нея със свои творби участват възпитаници на класа по изобразително изкуство с преподавател Людмила Христова. В изложбата ще се представят над 30 деца, с над 60 картини. Малките художници са използвали разнообразни техники – темпера, акварел, пастел, а акцентът е мозайка от цветни кубчета. „Класът по рисуване се утвърди като едно от водещите културни средища на нашият град. Почти няма месец, през който малките възпитаници да не представят своите произведения”, каза Иван Андонов. \r\nВенцеслав ИЛЧЕВ", "date": "2018.12.17", "title": "Кюстендил: Традиционната изложба „Коледни трепети” ще бъде открита в града"}
{"url": "http://www.focus-news.net/news/2018/12/17/2602678/kyustendil-sportno-uchilishte-vasil-levski-shte-nagradi-otlichili-se-prez-godinata-uchenitsi.html", "text": "Спортно училище „Васил Левски” - Кюстендил ще награди отличили се през годината ученици. Това съобщиха за  Радио „Фокус” – Кюстендил  от учебното заведение. Церемонията по награждаването е насрочена за 17.30 часа в залата на читалище „Братство”. В рамките на организираното тържество ще бъдат наградени най-добрите спортисти за годината, техните подгласници, както и най-добрите треньори. Ще бъдат връчени купи, грамоти и награди. Пред присъстващите ще бъдат представени и постигнатите спортни резултати от възпитаниците на учебното заведение. Директорът на Спортно училище „Васил Левски” – Кюстендил Любомир Анчев ще награди всички номинирани от различните видове спорт, постигнали успехи на републикански и международни състезания. За гостите на празника е подготвена и специална програма. \r\nВенцеслав ИЛЧЕВ", "date": "2018.12.17", "title": "Кюстендил: Спортно училище „Васил Левски” ще награди отличили се през годината ученици"}
{"url": "http://www.focus-news.net/news/2018/12/17/2602673/politika-sarbiya-zasedanie-na-ss-na-oon-za-kosovo-s-uchastieto-na-vuchich-i-tachi.html", "text": "Съветът за сигурност на ООН ще проведе днес сесия по искане на Сърбия и Русия по повод решението на Прищина да гласува за формиране на армия, а на нея ще говорят сръбският президент Александър Вучич и косовския му колега Хашим Тачи, пише  белградският ежедневник Политика . \r\nЗаседанието е насрочено за 15 часа (22 часа българско време) и ще бъде отворено за обществеността, информира ТАНЮГ. \r\nВучич заяви в събота, че ще отиде на заседанието, за да каже истината за това, колко труд и енергия е вложила Сърбия, за да бъде постигнат компромис и колко другата страна не е желала това. \r\nТой подчерта, че Сърбия е предупредила цялата международна общност за действията на Прищина – петте постоянни членки на СС на ООН, десетте останали членове, Общото събрание на ООН... \r\n„Ще се опитам да кажа, че приехме Брюкселския договор като тежко споразумение и изнесохме всичко на раменете си, защото знаехме, че на Сърбия й трябва мир“, обясни президентът и подчерта, че Белград няма нужда от нови конфликти и войни. \r\nТой повтори, че Сърбия е изпълнила всички елементи от Брюкселското споразумение, включително тежките условия, докато Прищина не е изпълнила нито един. \r\nВъншният министър на Сърбия Ивица Дачич заяви, че председателят на Съвета за сигурност на на ООН от Кот д'Ивоар е насрочил спешна сесия, на основата на искането на Белград. \r\nДипломатът заяви, че е много важно на заседанието на СС да се чуе позицията на Сърбия за формирането на косовска армия, както и че очаква изложението на президента Вучич да срещне голяма поддръжка сред членовете на СС на ООН. Дачич изрази съмнение, че СС ще вземе каквото и да е решение за действията на Косово заради, както каза той, несъгласието на великите сили. \r\n„Ще бъде трудно да променим позициите на великите сили по този въпрос, но е много важно да се посочи нарушаването на Резолюция 1244, като единствен правно валиден документ, който се отнася до Косово и Метохия и в който не предвижда формирането на каквито и да е въоръжени сили“, заяви Дачич. \r\n„Президентът ще представи позицията на Сърбия и очаквам тя да получи голяма подкрепа от членовете на СС, но Съветът няма да бъде в състояние да вземе каквото и да е решение заради несъгласието на великите сили“, обясни министърът и добави, че е много важно да се чуят осъждания на действията на Прищина и позицията на Сърбия от международната общност. \r\nДачич смята за важно и това, че нито една членка на СС не е била против свикването на заседанието, но напомни, че САЩ, Великобритания, Франция, Полша и Холандия са искали закрита сесия, докато желанието на Сърбия заседанието да е открито са подкрепили Русия, Китай, Екваториална Гвинея, Етиопия, Боливия и Казахстан. \r\nПревод и редакция:", "date": "2018.12.17", "title": "„Политика“ (Сърбия): Заседание на СС на ООН за Косово с участието на Вучич и Тачи"}
{"url": "http://www.focus-news.net/news/2018/12/17/2602680/pazardzhik-okolo-5-sm-e-snezhnata-pokrivka-vav-velingrad-ulitsite-sa-pochisteni.html", "text": "Около 5 см е снежната покривка във Велинград, съобщи за  Радио „Фокус“ – Пазарджик  Бояна Кирилова от Общината. Тя обясни, че всички велинградски улици са почистени и са проходими при зимни условия. Те са обработени и със солно-пясъчна смес. „Ръчно се почистват тротоарите, а също районите около автобусните спирки и пешеходните пътеки. С приоритет се следи състоянието на улиците около училищата, детските градини и болничните заведения в града“, обясни Кирилова. \r\nВаня НИКОЛОВА", "date": "2018.12.17", "title": "Пазарджик: Около 5 см е снежната покривка във Велинград, улиците са почистени"}
{"url": "http://www.focus-news.net/news/2018/12/17/2602675/sofiyska-gradska-prokuratura-predade-na-sad-kvestorite-na-ktb-za-umishlena-bezstopanstvenost.html", "text": "Софийска градска прокуратура внесе в Софийски градски съд обвинителен акт срещу двама от квесторите на КТБ за умишлена безстопанственост в особено големи размери, представляваща особено тежък случай. Това съобщиха от пресцентъра на  Прокуратура на Република България . Станислав Л. и Елена К. са предадени на съд, затова, че в периода от 20 август 2014 г. до 14 януари 2015 г в гр. София, действайки в качеството си на квестори при „Корпоративна търговска банка“ АД, в съучастие като извършители, при условията на продължавано престъпление, не са положили достатъчно грижи за стопанисването и запазването на повереното им имущество и от това последвали значителни щети на Фонда за гарантиране на влоговете в банките (ФГВБ), като деянието е извършено умишлено и причинените вреди са в особено големи размери - общо 1 070 383.83 лв. и престъплението представлява особено тежък случай. \r\nПрестъпното поведение на двамата обвиняеми се състои в разпореждане за осчетоводяване на предсрочно прекратяване на 9 броя договори за индивидуални срочни депозити с привилегирован текущ годишен лихвен процент, вследствие на което депозитите били прехвърлени за изплащане към „Фонд за гарантиране на влоговете в банките“ (ФГВБ) в нарушение на Закон за гарантиране на влоговете в банките. \r\nПо отношение на двамата обвиняеми е взета мярка за неотклонение „Подписка“. Ако бъдат признати за виновни Станислав Л. и Елена К. могат да получат наказание „лишаване от свобода\" от 3 до 12 години, както и „лишаване от право да упражняват определена професия или дейност“ и „лишаване от право да заемат държавна или обществена длъжност“.", "date": "2018.12.17", "title": "Софийска градска прокуратура предаде на съд квесторите на КТБ за умишлена безстопанственост"}
{"url": "http://www.focus-news.net/news/2018/12/17/2602682/aleks-aleksiev-tsentar-za-balkanski-i-chernomorski-izsledvaniya-cherno-more-otdavna-e-v-akvatoriyata-kakto-na-nato-taka-i-na-rusiya.html", "text": "Черно море отдавна е в акваторията, както на НАТО, така и на Русия. Това каза за сутрешния блок „Добро утро, България“ на  Радио „Фокус“  председателят на Центъра за балкански и черноморски изследвания Алекс Алексиев по повод посещението на заместник-държавния секретар на САЩ Джон Съливън у нас. Според него твърдението, че Черно море е море само за платноходки и увеселителни яхти, не е сериозно. Голямата част от граничните държави са или членове на НАТО като Румъния, България и Турция, или тези, които желаят да се присъединят към организацията като Украйна и Грузия, уточни Алекс Алексиев. Агресивните действия на Русия в Керченския проток прави Черно море зона на конфликт, каза още той като уточни, че България не може да остане безучастна. „Това, което е от геополитическо значение, не са толкова военноморски бази във Варна или в Бургас, а това, че САЩ са пред загубата на основната си база в Турция – Инджирлик. Ако някой иска да помогне на България, става въпрос за военновъздушни бази, които да заменят Инджирлик. Според мен това няма да стане, защото управляващите не са готови. Те са прекалено обвързани с Русия“, обясни Алекс Алексиев. Той каза още, че България съвсем явно е в невралгична точка на геополитиката. Според него страната ни трябва да бъде в полезрението на САЩ. България играе ролята на васал на Русия, обясни Алексиев, като уточни, че ако страната ни закупи самолети, които не са натовски, ще се задълбочи мнението на западните политици, че България, макар и да е член на НАТО, не се смята за такъв.", "date": "2018.12.17", "title": "Алекс Алексиев, Център за балкански и черноморски изследвания: Черно море отдавна е в акваторията, както на НАТО, така и на Русия"}
{"url": "http://www.focus-news.net/news/2018/12/17/2602684/rumen-petkov-abv-nastoyavame-balgariya-da-preustanovi-deystviyata-si-za-dyalovo-uchastie-v-terminala-kray-aleksandrupolis.html", "text": "Настояваме България да преустанови действията си за дялово участие в терминала край Александруполис. Това каза председателят на ПП АБВ Румен Петков по време на пресконференция на партията, предаде репортер на  Агенция „Фокус“ . \r\n„В парламента миналата седмица се взе престъпно решение за дялово участие на България с 20% в терминала Александруполис. България се включва да подкрепи частна инициатива, в което няма лошо, но в същото време Гърция  е изградила огромен терминал, който да може да приема всички танкери. А гръцкият системен оператор е свалил цените на  възможно най-добрите условия за ползващите терминала – там ние нямаме участие, както не трябва да имаме участие и в Александруполис, заяви още Петков. „По същество България тръгва да финансира \"Капелузос груп\" и това трябва да спре веднага. Трябва да е ясно, че нашите пари ще отидат за \"Капелузос груп\" а не за българската сигурност. И ако ние не си даваме сметка, че пилеем едни пари, които в последствие ще оскъпят газта на българските граждани, не виждам какво друго можем да направим. Още повече че България има печален опит със същата компания. Не може НС да реши „Булгарстрансгаз“ до края на 2018 г. да предприеме необходимите действия за участие в този терминал. На това трябва да се сложи край и ние от АБВ настояваме да се преустановят тези действия. Апелът ни е към парламента да се спрат тези безумно действия“, каза още Петков.  \r\nЦветилена СИМЕОНОВА", "date": "2018.12.17", "title": "Румен Петков, АБВ: Настояваме България да преустанови действията си за дялово участие в терминала край Александруполис"}
{"url": "http://www.focus-news.net/news/2018/12/17/2602669/zam-kmetat-na-sofiya-doncho-barbalov-pochti-700-mln-leva-shte-badat-prihodite-na-obshtinata-ot-danatsi-i-taksi-prez-2019-g.html", "text": "Почти 700 млн. лева са приходите на общината от данъци и такси. Това каза зам.-кметът на София Дончо Барбалов по направление „Финанси и стопанска дейност“ на семинар за представянето на проектобюджета на Столична община за 2019 година, предаде репортер на  Агенция „Фокус“ . „40% от БВП на България се създава в София. Това е най-голямата икономика в страната“, посочи той. „Населението с висше образование е близо 51% при средно за страната 28%. Населението с основно и по-ниско образование е 3%, при средно за страната 16%“, обясни Дончо Барбалов. „Ръстът на бюджета ни от година на година е плавен. От гледна точка на плавното увеличение на приходите“, поясни зам.-кметът. „Рейтингът на Столична община е много добър, максималният, който можем да имаме“, каза още Дончо Барбалов. \r\nБиляна ИВАНОВА", "date": "2018.12.17", "title": "Зам.-кметът на София Дончо Барбалов: Почти 700 млн. лева ще бъдат приходите на общината от данъци и такси през 2019 г."}
{"url": "http://www.focus-news.net/news/2018/12/17/2602681/blagoevgrad-kontsert-na-kamernata-opera-i-formatsiya-sofiya-shte-se-sastoi-v-zala-yavorov-na-19-dekemvri.html", "text": "Оркестър на Камерна опера - Благоевград и джаз формация „София“ ще изнесат концерт с най-популярните песни на легендарната шведска поп група „АББА“. Това съобщиха от пресцентъра на  Община Благоевград . Началото му ще бъде поставено в 18.30 часа на 19 декември в Зала „Яворов“. В репертоара са включени изпълнения като „Voulez-vous“, „Lay all your love on me“, „Mamma Mia“, „SOS“, „Money, money, money“ и още златни хитове на „АББА“. В Зала „Явров“ ще прозвучи и неостаряващата песен „Happy  New Year“. Музикалните произведения са адаптирани и аранжирани за камерен оркестър, рок-група и електрическа цигулка. Диригент е Свилен Симеонов, ел. цигулка – Ралица Петкова.", "date": "2018.12.17", "title": "Благоевград: Концерт на Камерната опера и формация „София“ ще се състои в Зала „Яворов“ на 19 декември"}
{"url": "http://www.focus-news.net/news/2018/12/17/2602648/apelativna-prokuratura-sofiya-obyavi-che-nyama-dostatachno-danni-za-izvarsheno-prestaplenie-ot-atanas-semov.html", "text": "Апелативна прокуратура – София обяви, че няма достатъчно данни за извършено престъпление от Атанас Семов. Това съобщиха от пресцентъра на  Прокуратура на Република България . След сезиране от статия със заглавие „Двойни стандарти на „Дондуков 2“. Има много неизвестни около избора на Атанас Семов за конституционен съдия“, публикувана в електронното издание на в-к „Капитал“, на 09 ноември 2018 г. Върховната касационна прокуратура разпореди на Апелативна прокуратура - София извършване на служебна проверка за правилност и законосъобразност на постановление на Софийска градска прокуратура от 14 юли 2016 г. за отказ за образуване на досъдебно производство.  \r\nСъс сигнал, подаден на 05 март 2013 г. и допълнение към него от  11 март 2013 г., Софийска градска прокуратура е била сезирана от юрист, работил като научен сътрудник по „Международно право и международни отношения“ в Института за правни науки към БАН, докторант  в Юридическия факултет на СУ по специалност „Право на Европейския съюз“. В сигналите се твърди използване на СУ „Климент Охридски“ за развиване на частна стопанска дейност, безстопанственост, както и сключване на неизгодна вредоносна за университета сделка във връзка с неакредитирана магистърска програма по „Право на Европейския съюз“. Осъществяването на програмата е в резултат на договор между Софийския университет и сдружение с идеална цел - „Център за продължаващо обучение при Юридическия факултет на СУ“. След подаване на сигналите е била възложена проверка на МВР – ГДНП. С постановление на СГП от 14 юли 2016 г. е отказано образуване на досъдебно производство. Именно това постановление ще бъде предмет на служебна проверка, след сезиране от посочената публикация в медия. \r\nВ изпълнение на указанията на ВКП, Апелативна прокуратура – София извърши служебна проверка на постановения от СГП отказ да се образува досъдебно производство и не установи основания за изменение или отмяна на ревизираното постановление. Актът на СГП от 14 юли 2016 г. е правилен и законосъобразен. \r\nУстановена е следната фактическа обстановка: \r\n„Център за продължаващо обучение при Юридическия факултет на Софийски университет „Св. Климент Охридски“ (ЦПОЮФСУ) е сдружение, създадено  през 2004 г. в изпълнение на решение на Факултетния съвет на ЮФ на СУ. Членове на сдружението са ръководители на катедри на ЮФ и представител на деканското ръководство. Към материалите по преписката е приложено копие от протокол №7 от заседание на факултетния съвет на Юридическия факултет, който удостоверява провеждането на учредителното събрание на сдружението, с което единодушно е взето решение за учредяване на юридическо лице с нестопанска цел – сдружение за осъществяване на дейност в частна полза, за приемане на Устав и избор на управителни органи. Атанас Семов, спрямо когото е насочен сигналът, е ръководител на международната магистърска програма „Право на ЕС“,но не е член на УС на ЦПО.   \r\nС решение № 1/04.11.2004г. на СГС, 3-ти състав по ф.д. № 11869/2004г. , ЦПОЮФСУ е вписан в регистъра на юридическите лица с нестопанска цел. През месец май 2006г. е подписан договор за сътрудничество между Софийски университет „Св. Климент Охридски“ и Университета Страсбург – 3 „Робер Шуман“ и Университета Нанси – 2 (Европейски университетски център), Франция, въз основа на който започва осъществяването на програма за следдипломна квалификация – „Правна и съдебна система на ЕС”.  \r\nС оглед успешното осъществяване на едногодишното обучение се създава и магистърска програма „Право на Европейския съюз“, съгласно решение № 3/24.10.2007г. на Академичния съвет на СУ.  Същата се осъществява въз основа на договор между  СУ  и  Университета Нанси – 2. Във връзка с посоченото, между Софийски университет „Св. Климент Охридски“ и ЦПОЮФСУ е сключен договор за сътрудничество от 17 октомври 2007 г. Впоследствие е приет учебен план за професионално направление „Право“, специалност „Международни отношения“ за образователно квалификационна степен „магистър“ за магистърска програма „Право на ЕС“. С решение от 25 февруари 2010 г. са разкрити две магистърски програми в направление „Политически науки“ – „Право на ЕС“ за специалисти  и неспециалисти. За същото ректорът на СУ е уведомил Националната агенция за оценяване и акредитация (НАОА) с писмо. \r\nМежду ЦПОЮФСУ и Софийския университет „Св. Климент Охридски“ на 18 август 2010 г. е сключен нов договор за сътрудничество, който преурежда отношенията им. Предвидено е, че Центърът следва да осъществява помощни дейности по организирането и провеждането на програмата, но самото обучение по нея се провежда от СУ, както и от преподаватели от Университета Нанси – 2. Не е предвидено осъществяването на образователни функции от самия Център.  \r\nПо преписката са приложени и множество други писмени документи – справки от МОН, от НАОА, от Софийски университет „Св. Климент Охридски“, копие от годишните финансови отчети на ЦПОЮФСУ, копия от договори. Снети са сведения от лица, имащи отношение по въпросите, предмет на проверката.  \r\nСлед извършването на проверката, наблюдаващият прокурор от СГП е стигнал до извод за липса на данни за осъществено престъпление от общ характер и с постановление от 14 юли 2016 г., предмет на настоящата служебна проверка, е отказал образуването на досъдебно производство по преписката. \r\nПрокурорът от първоинстанционната прокуратура е проверил и обсъдил всички факти и обстоятелства, имащи значение за изясняване на обективната истина. \r\nНа първо място, от доклада на директора на дирекция „Висше образование“ при МОН с вх. № 8088-30/15.10.2013 г., приложен по преписката, се установява, че СУ редовно е регистрирал студентите от магистърска програма по „Международни отношения – Право на ЕС“ в Регистъра на всички действащи и прекъснали студенти и докторанти. МОН от своя страна своевременно е издавало и стикери за дипломите на така регистрираните студенти по посочената магистърска програма. С писмо с вх. № 208/09/04/2013 г. ректорът на Софийския университет е уведомил НАОА за разкриването на две магистърски програми с решение на Академични съвет от 25 февруари 2010 г. Макар да е налице по-късно уведомяване за откриването им обаче, следва да се подчертае, че самите магистърски програми не подлежат на отделна акредитация. Правилно е отбелязано от прокурора от СГП, че в рамките на вече акредитирани направления, могат да се откриват магистърски програми, като НАОА следва единствено да бъде уведомена.  \r\nВ същия доклад е посочено,  че „междууниверситетски диплом за правна и съдебна система на ЕС“ (предвиден за издаване в договорите между СУ и Университета Страсбург – 3 „Робер Шуман“ и Университета Нанси – 2), като вид не съществува по българското законодателство. Въпреки посоченото обаче и макар последното да съществува като договорна клауза, по преписката не са събрани данни да са издавани именно такъв вид дипломи. Видно е от същия доклад, че МОН е издавал стикери за получаване на диплома от СУ за съответната магистърска степен за регистрираните студенти по магистърската програма и няма никакви данни да е издавал непредвиден в законодателството ни като вид междууниверситетски диплом. \r\nУстановено е също така и че ЦПОЮФСУ не е осъществявал каквато и да било образователна функция, с което да са нарушени разпоредбите на Закона за висшето образование. Счетоводството на СУ и Центъра се води отделно, като с анекси към основния договор, ежегодно са уточнявани финансовите параметри (свързани с броя на студентите и таксите за обучение, с  посещението на чуждестранни преподаватели като лектори и др.). Няма данни за нарушения и на Закона за счетоводството, както и такива, които да подкрепят твърденията, че сумите от събираните такси за обучение по програмата са в полза на ЦПОЮФСУ. \r\nИзведеният правен извод от първоинстанционния прокурор за отказ да се образува досъдебно производство поради липса на извършено престъпление е правилен и като такъв се споделя и от въззивна инстанция – Апелативна прокуратура - София.  \r\nНезависимо от липсата на основания за образуване на досъдебно производство и от факта, че СУ „Св. Климент Охридски“ е юридическо лице с академична автономия, АП - София е отбелязала, че ръководството на Софийския университет следва да прецени доколко целесъобразно е да продължава съвместната дейност между СУ и ЦПОЮФСУ при осъществяване на обучението по международната магистърска програма „Право на ЕС“. \r\nС изложените аргументи Апелативна прокуратура - София е приключила разпоредената от ВКП служебна проверка.", "date": "2018.12.17", "title": "Апелативна прокуратура – София обяви, че няма достатъчно данни за извършено престъпление от Атанас Семов"}
{"url": "http://www.focus-news.net/news/2018/12/17/2602683/blagoevgrad-nagrazhdavane-na-uchastnitsite-v-konkursa-geroite-ne-se-zabravyat-11-ta-makedonska-diviziya-i-115-godini-ot-podviga-na-radon-todev-i-negovata-cheta-shte-se-provede-v-grada.html", "text": "Церемонията по награждаване на участниците в конкурса „Героите не се забравят – 11-та Македонска дивизия и 115 години от подвига на Радон Тодев и неговата чета“ ще се проведе в Благоевград, от 13:30 часа в зала „22 септември“. Това съобщиха за  Радио „Фокус“ – Пирин  от Общински съвет по наркотични вещества – Благоевград. Организатори на събитието са фондация „Българска памет“ и д-р Милен Врабевски, Общинският съвет по наркотични вещества, Община Благоевград и Община Банско. Наградите са осигурени и ще бъдат връчени от д-р Врабевски.", "date": "2018.12.17", "title": "Благоевград: Награждаване на участниците в конкурса „Героите не се забравят – 11-та Македонска дивизия и 115 години от подвига на Радон Тодев и неговата чета“ ще се проведе в града"}
{"url": "http://www.focus-news.net/news/2018/12/17/2602677/smolyan-nad-350-zhiteli-na-obshtinata-praznuvat-imen-den-v-denya-na-sveti-prorok-danail.html", "text": "Над 350 жители на община Смолян празнуват имен ден в деня на свети пророк Данаил, който се чества в днешния ден. Това каза за  Радио „Фокус“ – Смолян  Мария Топова от служба ГРАО в местната администрация. 147 са мъжете, носещи името Даниел, а Даниела се казват 173 дами. Името Данаил носят 28 мъже, живеещи в Смолян и околните села, а Данко са наречени четирима души. \r\nНели ГЕРГЬОВСКА", "date": "2018.12.17", "title": "Смолян: Над 350 жители на общината празнуват имен ден в деня на свети пророк Данаил"}
{"url": "http://www.focus-news.net/news/2018/12/17/2602679/sergey-lavrov-petro-poroshenko-gotvi-provokatsiya-na-granitsata-s-rusiya.html", "text": "Украинският президент Петро Порошенко готви провокация на границата с Русия, заяви руският министър на външните работи Сергей Лавров в ефира на радио „Комсомолская правда“, предава  РИА Новости . \r\nСъгласно получената информация, става дума за въоръжена провокация, предвидена за края на декември, уточни първият дипломат на Москва. \r\n„Той ще получи отговор и той ще е тежък, уверявам ви“, добави министърът, като отбеляза, че Русия няма да допусне Порошенко да нарушава права, които жителите на Крим са защитили в съответствие с международното право. \r\nЛавров заяви още, че Киев съгласува подобни действия със „западните куратори и попечители“. \r\nСпоред сведенията, с които руската страна разполага, отбеляза той, съветват Порошенко да поддържа бойни действия с малка интензивност, за да може постоянно да „крещи в пропагандната плоскост, че руснаците нахлуват в Украйна“, но без да довежда военните действия до такава фаза, при която ще последва пълномащабен отговор. \r\nПревод и редакция:", "date": "2018.12.17", "title": "Сергей Лавров: Петро Порошенко готви провокация на границата с Русия"}
{"url": "http://www.focus-news.net/news/2018/12/17/2602674/kyustendil-preminavaneto-prez-gkpp-gyueshevo-se-izvarshva-bez-golyamo-izchakvane-po-patya-ot-i-za-granichniya-punkt-ima-zaledeni-i-zasnezheni-uchastatsi.html", "text": "Трафикът на ГКПП „Гюешево” е с нормална интензивност, пътят е проходим при зимни условия. Това съобщи за  Радио „Фокус” – Кюстендил  дежурният на българо-македонския пункт. Потокът от автомобили към този час на деня е нормален, преминаването се извършва без голямо изчакване. По пътя от и за граничния пункт има заледени и заснежени участъци от пътното платно. \r\nВенцеслав ИЛЧЕВ", "date": "2018.12.17", "title": "Кюстендил: Преминаването през ГКПП „Гюешево” се извършва без голямо изчакване, по пътя от и за граничния пункт има заледени и заснежени участъци"}
{"url": "http://www.focus-news.net/news/2018/12/17/2602687/narodniyat-predstavitel-ot-bsp-za-balgariya-nikolay-tsonkov-i-obshtinskiyat-savetnik-ivan-takov-shte-provedat-priemna-za-grazhdani-na-18-dekemvri.html", "text": "Народният представител от „БСП за България“ Николай Цонков и общинският съветник Иван Таков ще проведат приемна за граждани на 18 декември. Това съобщиха от пресцентъра на  БСП - София . На 18 декември от 15.00 до 17.00 часа народният представител Николай Цонков и общинският съветник Иван Таков ще бъдат на разположение на софиянци в постоянната приемна на БСП - София на ул. „Леге\" 10, етаж 1. Желаещите може да се запишат предварително на телефон 02/987 20 86.", "date": "2018.12.17", "title": "Народният представител от „БСП за България“ Николай Цонков и общинският съветник Иван Таков ще проведат приемна за граждани на 18 декември"}
{"url": "http://www.focus-news.net/news/2018/12/17/2602686/dobrich-ofitsialno-beshe-otkrit-noviyat-granichen-kontrolno-propuskatelen-punkt-s-rumaniya-krushari-dobromir.html", "text": "Официално беше открит новият граничен контролно-пропускателен пункт с Румъния „Крушари - Добромир”, предаде кореспондент на  Радио „Фокус” – Варна . На събитието присъстваха областният управител на Добрич Красимир Кирилов и директорът на Главна дирекция „Гранична полиция“ главен комисар Светлан Кичиков.  \r\nПрез ноември тази година Министерски съвет взе решение ГКПП „Крушари - Добромир” да бъде въведен в експлоатация. Откриването му е в изпълнение на подписано през 2012 г. междуправителствено споразумение за откриване на две нови ГКПП-та между България и Румъния в точките Кайнарджа - Липница и Крушари - Добромир. Първият ГКПП е вече открит и функционира. Работното време на двата гранични пункта е от 08.00 до 20.00 часа всеки ден, има ограничение за международен превоз на хора и стоки до лимита на общо тегло 3.5 тона. \r\nГКПП „Кайнарджа\" бе открит с Решение на Министерски съвет от 29 септември 2017 г. По силата на приетите и подписани документи шосейният граничен преход е изграден на румънска територия, като са предвидени съоръжения за гранични проверки както от румънските, така и от българските гранични полицейски органи. Със създаването на съвместните българо-румънски гранични пунктове се улеснява преминаването на лица и превозни средства през сухопътните пунктове, тъй като граничните проверки се осъществяват съвместно на едно спиране. С този пункт общият брой на граничните контролно-пропускателни пунктове между България и Румъния става 12. Двата ГКПП „Кайнарджа - Липница\" и „Крушари - Добромир\" са изградени по ОП „Трансгранично сътрудничество 2007-2013 г.“, посочи директорът на Главна дирекция „Гранична полиция“ главен комисар Светлан Кичиков. Пунктовете отговарят на всички изисквания, заложени по Шенгенския граничен кодекс. ГКПП „Крушари - Добромир\" основно ще обслужва лекотоварен трафик. \r\nЖулиета НИКОЛОВА", "date": "2018.12.17", "title": "Добрич: Официално беше открит новият граничен контролно-пропускателен пункт с Румъния „Крушари - Добромир”"}
{"url": "http://www.focus-news.net/news/2018/12/17/2602688/plovdiv-zhitsi-na-troleybus-sa-padnali-varhu-lek-avtomobil-v-zh-k-trakiya.html", "text": "Жици на тролейбус са паднали върху лек автомобил в ж. к. „Тракия“ в Пловдив, съобщи за  Радио „Фокус“-Пловдив  говорителят на ОДМВР-Пловдив. Сигнал за инцидента е подаден в 09.15 часа. Той е станал на кръстовище край магазин „Форум“ в ж. к. „Тракия“. Няма пострадали хора. Районът е обезопасен. До отстраняване на падналите жици временно е спряно движението по ул. „Съединение“, в участъка между ул. „Ванче Михайлов“ и ул. „Шипка“. Шофьорите трябва да избират обходни маршрути. \r\nМария РУСЕВА", "date": "2018.12.17", "title": "Пловдив: Жици на тролейбус са паднали върху лек автомобил в ж. к. „Тракия“"}
{"url": "http://www.focus-news.net/news/2018/12/17/2602689/zam-kmetat-yoana-hristova-shte-zapazim-razmera-na-taksa-smet-prez-2019-g.html", "text": "Ще запазим размера на такса смет през 2019 година. Това каза зам.-кметът на София по направление „Зелена система, екология и земеползване“ Йоана Христова на семинар за представянето на проектобюджета на Столична община за 2019 година, предаде репортер на  Агенция „Фокус“ . „Два пъти ще увеличим миенето на улиците в София, с 24% ще се увеличи машинното метене в сравнение с ръчното“, посочи тя и уточни, че догодина ще бъдат увеличени и средствата за зимно почистване. „7,6 млн. лева са средствата за поддържане на чистотата на местата за обществено ползване“, обясни зам.-кметът. „Предвидено е да се изгради Център за биомаса, в който да се произвеждат дървесни пелети“, обяви Йоана Христова. Тя отчете, че безстопанствените кучета в София са намалели с над 65% в сравнение с 2007 година. По отношение на качеството на въздуха зам.-кметът посочи, че през 2019 г. предстоят различни информационни и образователни кампании. Като основни приоритети Йоана Христова открои увеличаването на интензитета на почистване, рекултивацията на старите депа и оползотворяването на отпадъците и превръщането им в ресурс. „През 2019 година предстои проект за реконструкция на парка „Владимир Заимов“. 1,8 млн. лева е стойността на първия етап“, заяви зам.-кметът.  \r\nБиляна ИВАНОВА", "date": "2018.12.17", "title": "Зам.-кметът Йоана Христова: Ще запазим размера на такса смет през 2019 г."}
{"url": "http://www.focus-news.net/news/2018/12/17/2602692/pazardzhik-snezhnata-pokrivka-na-teritoriyata-na-obshtina-belovo-e-okolo-3-sm-ulitsite-sa-pochisteni.html", "text": "Снежната покривка на територията на община Белово е около 3 сантиметра, улиците са почистени, каза за  Радио „Фокус“ – Пазарджик  кметът на Белово инж. Костадин Варев. По думите му фирмата познава добре уличната мрежа в населените места и успява да се справи. „Тротоарите също са почистени, извършено е и опесъчаване, тъй като предварително бяха подготвени необходимите количества пясък за населените места и те бяха разпределени и доставени навреме. Освен това изкърпихме дупките по всички общински пътища, което улесни зимното почистване“, коментира Варев. Кметът на Община Белово каза също, че през последните два месеца са извършени и ремонти на улици в общинския център. \r\nВаня НИКОЛОВА", "date": "2018.12.17", "title": "Пазарджик: Снежната покривка на територията на община Белово е около 3 см, улиците са почистени"}
{"url": "http://www.focus-news.net/news/2018/12/17/2602693/blagoevgrad-politseyski-patrul-e-razpolozhen-na-glaven-pat-e-79-v-rayona-na-montsa.html", "text": "Полицейски патрул с регистрационен номер 4366 е разположен на главен път Е-79 в района на Монца в посока София, предаде репортер на  Радио “Фокус”-Пирин . Трафикът е с нормална интензивност. Пътните настилки са почистени. \r\nНатали СТЕФАНОВА", "date": "2018.12.17", "title": "Благоевград: Полицейски патрул е разположен на главен път Е-79 в района на Монца"}
{"url": "http://www.focus-news.net/news/2018/12/17/2602690/rumen-petkov-abv-minalata-sedmitsa-v-ep-balgarskite-evrodeputati-se-otkazaha-ot-strategicheskata-rolya-na-balgariya-za-energiynata-sigurnost-na-evropa.html", "text": "По време на гласуването миналата седмица в Европейския парламент - т.79 относно сътрудничеството в областта на енергетиката, българските евродепутати се отказаха от стратегическата роля на България за гарантиране на енергийната сигурност на Европа. Това каза председателят на ПП АБВ Румен Петков по време на пресконференция на партията, предаде репортер на  Агенция „Фокус“ . \r\n„България, която е най-големият износител на енергетика в района и която по същество гарантира енергийната сигурност на района, е подменена с Украйна. Отново се подчертава решаващата роля на Украйна в европейската енергийна мрежа. А решаващата роля е на България“, заяви Петков и посочи, че това гласуване е еманация на национално предателство. \r\n„Предателите са евродепутатите от Групата на Либералите – всички са „За“, както и групата на ЕНП, на ГЕРБ и Светослав Малинов - всички „За“. Много интересно е и безгръбначното гласуване на ПЕС – Момчил Неков и Петър Курумбашев са гласували с „въздържал се“. А титаните на българския патриотизъм – Пирински и Станишев, са блеснали с отсъствието си от залата. Това да те няма, когато трябва да защитиш интереса за развитие на собствената си родина, е предателство, което българският народ трябва да знае. По същество това гласуване е насочено против „Северен поток“. И ние от АБВ питаме тези  евродепутати – как ще отидат утре да се борят да защитят пряката доставка на Русия за Европа на газ през България“, коментира Петков. „Това са хора, които са взели съзнателно политическо решение против интереса за гарантиране на енергийната сигурност на България“, каза още той. \r\nЦветилена СИМЕОНОВА", "date": "2018.12.17", "title": "Румен Петков, АБВ: Миналата седмица в ЕП българските евродепутати се отказаха от стратегическата роля на България за енергийната сигурност на Европа"}
{"url": "http://www.focus-news.net/news/2018/12/17/2602691/reuters-mevlyut-chavushoglu-razkri-che-turtsiya-i-sasht-rabotyat-za-ekstraditsiyata-na-gyulen.html", "text": "Президентът на САЩ Доналд Тръмп е казал на турския си колега Реджеп Таийп Ердоган,че Вашингтон работи за екстрадицията на живеещия в Америка мюсюлмански проповедник Фетулах Гюлен, който е обвинен за организирането на неуспешния опит за държавен преврат в Турция през 2016 година, заяви първият дипломат на Анкара Мевлют Чавушоглу, цитиран от  Reuters . \r\n„В Аржентина Тръмп каза на Ердоган, че работят за екстрадицията на Гюлен и други хора“, заяви турският външен министър, визирайки срещата на Г-20, където лидерите се срещнаха преди две седмици. \r\nБританската агенция припомня, че Анкара отдавна иска Гюлен, който живее в самоналожено изгнание в САЩ от близо 20 години. Независимо, че е бивш съюзник на Ердоган, той е обвинен от турските власти за организацията на неуспешния опит за преврат. \r\nГюлен отрича да е замесен в пуча, а Тръмп миналия месец посочи, че не обмисля да замени проповедника, за да намали натиска на Турция върху Саудитска Арабия по повод убийството на саудитския журналист Джамал Хашоги в Истанбул. \r\nМиналата седмица, посочва още „Ройтерс“, Турция започна нови инициативи, чрез които иска да спре финансирането на привържениците на Гюлен. \r\n„Наскоро видях достоверно разследване на ФБР за това, как организацията на Гюлен избягва плащането на данъци“, обясни Чавушоглу в Доха. \r\nБелият Дом и ФБР са отказали коментар по случая. \r\nПревод и редакция:", "date": "2018.12.17", "title": "Reuters: Мевлют Чавушоглу разкри, че Турция и САЩ работят за екстрадицията на Гюлен"}
{"url": "http://www.focus-news.net/news/2018/12/17/2602695/veliko-tarnovo-pet-rabotni-mesta-za-litsa-s-trayni-uvrezhdaniya-na-vazrast-nad-29-godini-sa-obyaveni-v-svishtov.html", "text": "Пет работни места за лица с трайни увреждания на възраст над 29 години са обявени в Свищов. Те са част от дейностите, които се реализират по проект „Обучения и заетост” – Компонент II – за безработни лица с трайни увреждания на възраст над 29 години и регистрирани в Бюро по труда. Това обясниха за  Радио „Фокус“ – Велико Търново  от Община Свищов. Подадената заявка е за разкриване на четири позиции за портиери и една - за технически сътрудник. Тя е одобрена и се очаква с кандидатите да бъде сключен трудов договор и да започнат работа. \r\nПортиерите ще бъдат наети за период от минимум 24 месеца, като одобрените работни места са за Общинска администрация Свищов, Кметство село Хаджидимитрово, Кметство село Царевец и Кметство село Драгомирово. Техническият сътрудник ще бъде нает в общинската администрация също за срок от минимум 24 месеца. \r\nПроектът се реализира с финансовата подкрепа на Европейския социален фонд на Европейския съюз по Оперативна програма „Развитие на човешките ресурси“ 2014-2020 г. „Фокус“  припомня, че през 2018-та година Община Свищов осигури заетост на общо 16 лица и младежи по проекти „Обучения и заетост“, „Обучения и заетост за младите хора“, „Старт на кариерата“ и „Нова възможност за младежка заетост“. \r\nЛуиза ТРАНЧЕВА", "date": "2018.12.17", "title": "Велико Търново: Пет работни места за лица с трайни увреждания на възраст над 29 години са обявени в Свищов"}
{"url": "http://www.focus-news.net/news/2018/12/17/2602694/plamena-zayachka-abv-neadekvatnata-politika-na-pravitelstvoto-po-otnoshenie-na-es-vodi-do-dvoyni-standarti-kam-balgariya-i-evroskeptitsizam.html", "text": "Неадекватната политика на правителството по отношение на ЕС води до двойни стандарти към България и евроскептицизъм. Това съобщи Пламена Заячка, председател на АБВ-Младежи, по време на заключителна пресконференция, предаде репортер от  Агенция „Фокус“ . \"Пет гласувания имаше в ЕП, които не са решаващи, решаващо е гласуването в Съвета. И това е работа на правителството - да осигури тези гласове, които не ни стигат, за да ни приемат в Шенген\", коментира тя. „Ставаме жертва на двойствената политика и на двойните стандарти на ЕС. Всички до сега членки на ЕС са били приети с абсолютно изпълнени технически условия. Процесът завършва с единодушно гласуване в Съвета на ЕС, където се среща подкрепата на вътрешните министри. Ние до този момент това не сме го направили“, каза още Заячка, като допълни, че това е работа на кабинета - да си осигури подкрепа на тези две-три държави, които вече няколко години ни блокират. „Въпрос е на държавата, на двустранни отношения, да се намери начин, за да може да се получи тяхната подкрепа и най-накрая България да влезе в Шенген“, подчерта председателят на АБВ-Младежи, като добави, че във вътрешен план има няколко тежки провала. „Имаме два фрапантни случая- на излитане и кацане на летището в София, които се случиха тази година и проблемът с гръмналия скандал с българските паспорти от Агенция на българите в чужбина“, заяви Заячка.", "date": "2018.12.17", "title": "Пламена Заячка, АБВ: Неадекватната политика на правителството по отношение на ЕС води до двойни стандарти към България и евроскептицизъм"}
{"url": "http://www.focus-news.net/news/2018/12/17/2602700/sport-napoli-pobedi-s-10-kalyari-i-zapazi-distantsiyata-ot-yuventus.html", "text": "В неделя се изиграха шест срещи от програмата на 16-ия кръг на италианската Серия А. Резултатите: \r\nСпал 2013 – Киево 0:0 \r\nФиорентина – Емполи 3:1 \r\nФрозиноне – Сасуоло 0:2 \r\nСампдория – Парма 2:0 \r\nКаляри – Наполи 0:1 \r\nРома – Дженоа 3:2 \r\nДнес е Аталанта срещу Лацио, а утре играят Болоня и Милан.  \r\nНачело във временното класиране е Ювентус с 46 точки, втори е Наполи с 38 точки, а Интер е трети с 32 точки.", "date": "2018.12.17", "title": "Спорт: Наполи победи с 1:0 Каляри и запази дистанцията от Ювентус"}
{"url": "http://www.focus-news.net/news/2018/12/17/2602696/pazardzhik-prohodimi-i-opesacheni-sa-ulitsite-v-grad-sarnitsa.html", "text": "Проходими и опесъчени са улиците в град Сърница, каза за  Радио „Фокус“-Пазарджик  Неби Бозов кмет на населеното място. По думите му температурите са положителни, няма поледици, а в момента вали дъжд, което допринася за по-бързото топене на снега. „Снегът е 2-3 см и всички улици са почистени и проходими, както и тротоарите. Жителите достигат спокойно до работните си места, както и учениците - до училището“, посочи Бозов. \r\nРадослава МУРДЖЕВА", "date": "2018.12.17", "title": "Пазарджик: Проходими и опесъчени са улиците в град Сърница"}
{"url": "http://www.focus-news.net/news/2018/12/17/2602685/afp-primirieto-v-hodeyda-vliza-v-sila-vav-vtornik.html", "text": "Постигнатото под егидата на ООН примирие в йеменското пристанище Ходейда и неговите околности влиза в сила във вторник, съобщи представител на световната организация пред  AFP  в понеделник. \r\nПопитан дали прекратяването на враждебните действия в провинция Ходейда започва в нощта срещу вторник, неназованият събеседник на агенцията отговори: „Вярно е“. \r\nПревод и редакция:", "date": "2018.12.17", "title": "AFP: Примирието в Ходейда влиза в сила във вторник"}
{"url": "http://www.focus-news.net/news/2018/12/17/2602697/shumen-62-godishna-zhena-e-blasnata-ot-lek-avtomobil-na-bul-veliki-preslav.html", "text": "62-годишна жена е блъсната от лек автомобил на бул. „Велики Преслав“. Това съобщиха от  ОДМВР - Шумен . Пътният инцидент е станал около 18.10 часа на 14 декември на бул. „Велики Преслав“ до търговски комплекс. Жената е пресичала пътното платно на необозначено място, когато я ударил лек автомобил Фолксваген „Каравел“ с шуменска регистрация. В МБАЛ- Шумен било установено, че пострадалата е с фрактури на ребра вдясно и вляво, на лява лакътна кост. Настанена е с опасност за живота. Водачът на автомобила е правоспособен, пробата му за алкохол е отрицателна. Образувано е досъдебно производство.", "date": "2018.12.17", "title": "Шумен: 62-годишна жена е блъсната от лек автомобил на бул. „Велики Преслав“"}
{"url": "http://www.focus-news.net/news/2018/12/17/2602699/ministar-predsedatelyat-boyko-borisov-shte-uchastva-vav-foruma-na-visoko-ravnishte-es-afrika.html", "text": "Министър-председателят Бойко Борисов ще участва във форума на високо равнище ЕС - Африка, който ще се проведе във Виена в рамките на два дни (17 и 18 декември). Това съобщиха от  Правителствената информационна служба . \r\nСрещата в австрийската столица е под надслов „Сътрудничеството в дигиталната ера“. Тя ще бъде открита от канцлера на Австрия Себастиян Курц, от президента на Руанда и председател на Африканския съюз Пол Кагаме и от председателя на Европейската комисия Жан-Клод Юнкер.  \r\nНа форума във Виена европейските и африканските лидери дискутират и очертаят конкретни действия за задълбочено сътрудничество в областта на цифровата икономика. Срещата ще допринесе за насърчаване на иновациите и цифровизацията като важни фактори за бъдещото развитие на двата континента. По време на форума ще бъде поставено и началото на Работна група на ЕС и Африканския съюз за цифрова икономика. Целта е да се проучи как Европа и Африка могат да изградят цифрово партньорство, да се подкрепи набелязването на конкретни действия и инициативи на Алианса за инвестиции и работни места Африка - Европа в сектора. Работната група ще работи по предоставянето на препоръки относно сътрудничеството за развитие, основаващо се на няколко приоритетни области, които ще бъдат централни теми на дискусиите: достъп до широколентова свързаност и цифрова инфраструктура, цифрови умения, цифрово предприемачество, електронни услуги, цифрово земеделие, стартъпи. Особено внимание ще бъде обърнато на действията за засилване участието на жените в цифровата икономика и младите хора.", "date": "2018.12.17", "title": "Министър-председателят Бойко Борисов ще участва във форума на високо равнище ЕС - Африка"}
{"url": "http://www.focus-news.net/news/2018/12/17/2602701/varna-zhiteli-na-kv-asparuhovo-izraziha-nedovolstvo-ot-nachina-na-rekonstruktsiya-na-ulichnata-mrezha-v-rayona-vnesena-e-podpiska-adresirana-do-kmeta-i-obshtinskiya-savet.html", "text": "Жители на кв. „Аспарухово“ във Варна изразиха недоволство от начина, по който се прави реконструкцията на уличната мрежа в района, предаде репортер на  Радио „Фокус“ – Варна . Заради ситуацията вече има внесена подписка, адресирана до кмета и до Общинския съвет, а жители на квартала настояват за среща с администрацията и проектантите. \r\nОт пресцентъра на Община Варна съобщиха, че ремонтите в район „Аспарухово“ по проект „Реконструкция на уличната мрежа по трасето на бул. „Народни будители“- в участъка от ул. „Мара Тасева“ до ул. „Нирвана“, и от ул. „Св. Св. Кирил и Методий“ до ул. „Мара Тасева“, в това чисто трасето на обръщача на МГТ по ул. „Св. Св. Кирил и Методий“, се движат по график.  Във връзка с временната и постоянна организация на движение  инвестиционният проект е съгласуван с КАТ. В рамките на обекта е предвидена реконструкция на цялото трасе – от входа на кв. „Аспарухово“ до обръщача на МГТ по ул. „Св. Св. Кирил и Методий“. До момента са изпълнени укрепителни мероприятия по ската в началото на пътния участък, където е изградена стоманобетонна стена. От км 0+060 до км 0+180 е изградена бетонова основа и стоманен парапет. \r\nВ южния участък на бул. „Народни будители“ е приключила реконструкцията на ВиК мрежата, която е подменена по цялото трасе, включително сградните водопроводни отклонения. Приключено е преместването на уличния водопровод  на местата, където се строят пешеходни подлези. Изградени са нова дъждовна канализация, нови ревизионни шахти, поставени са самонивелиращи се капаци. Изпълнено е технологичното фрезоване на пътната настилка, поставени са нови бордюри. \r\nВ участъка е положен износващ пласт от плътен асфалтобетон, изпълнено е уширение на съществуваща настилка, извършено е фрезоване, втори битумен разлив и е положен биндер. Изградено е ново кръгово кръстовище на ул. „Св. Св. Кирил и Методий“ и бул. „Народни будители“. \r\nВ момента се извършват изкопни дейности за изграждане на двата нови подлеза – на сп. „Калин“ и до Морската гимназия „Св. Николай Чудотворец“. Съоръженията ще бъдат осигурени с асансьори за хора с увреждания и майки с колички. Вече са изградени  телата на подлезите, излети са преходни плочи, приключено е поставянето на хидроизолация по стените, готови са за полагане на хидроизолация на горна плоча при подходящи метеорологични условия. \r\nДо края на седмицата подлезът на сп. „Калин“ ще бъде готов за полагане на облицовки, а в подлеза до Морската гимназия ще бъдат готови стълбищата и асансьорната шахта. Ремонтните дейности следва да бъдат приключени през пролетта на 2019 година. \r\nМарияна ВАЛЕНТИНОВА", "date": "2018.12.17", "title": "Варна: Жители на кв. „Аспарухово“ изразиха недоволство от начина на реконструкция на уличната мрежа в района, внесена е подписка, адресирана до кмета и Общинския съвет"}
{"url": "http://www.focus-news.net/news/2018/12/17/2602702/kardzhali-tyaloto-na-55-godishen-mazh-e-otkrito-v-rayona-na-zhp-prelez-v-momchilgrad.html", "text": "Тялото на 55-годишен мъж е открито в района на жп прелез в Момчилград. Това съобщиха от  ОДМВР - Кърджали . Сигналът за намереното тяло е подаден около 8.00 часа на 16 декември. При извършения оглед е установено, че става дума за 55-годишен мъж. Не са открити следи от насилствена смърт. Тялото е транспортирано за аутопсия в кърджалийската болница. По първоначални данни мъжът е починал от измръзване, след като е прекарал нощта навън. Образувано е досъдебно производство.", "date": "2018.12.17", "title": "Кърджали: Тялото на 55-годишен мъж е открито в района на жп прелез в Момчилград"}
{"url": "http://www.focus-news.net/news/2018/12/17/2602698/rumen-petkov-abv-mnozinstvoto-ne-mozhe-da-izdarzhi-v-tozi-format-dogodina-shte-ima-tri-izbora.html", "text": "Подготвяме политически манифест, който ще бъде основа за изготвяне на платформа за изборите догодина. Това каза председателят на ПП АБВ Румен Петков по време на пресконференция на партията, предаде репортер на  Агенция „Фокус“ . \r\nНа въпрос дали ПП АБВ води преговори за създаване на коалиция за предстоящите избори през 2019 г., Петков отговори: „Водим много интензивни разговори с формации с лявото и центристкото пространство, които не бих нарекъл преговори за съвместно участие в предстоящи избори. Ние подготвихме своя политически манифест, който ще бъде представен в края на седмицата. И това е основата, на базата на която ще подготвим нашата платформа за трите избора следващата година. Казвам три, защото е очевидно, че мнозинството не може да издържи в този формат.“ \r\nПетков коментира и темата за масовите протести по света, като посочи, че хората се чувстват несигурни и тази несигурност идва от системните конфликти, които се инициират от САЩ. „Това са търговска война с Китай, военен кораб в Черно море, мачкане на ООН, системна агресия срещу Русия с липса на аргументи… И стигаме до най-бруталния за нас, българите, случай – Косово иска да сформира своя армия, която САЩ подкрепят с ясното съзнание, че това може да предизвика война на Балканите. И, за съжаление, ние сме първите и единствените от България, които настояхме за много категорични действия – не позиция на Съвета за сигурност, не позиция на ЕК, а действия, които да не допуснат изграждането на паравоенни структури, които утре могат да предизвикат военен конфликт на Балканите“, заяви Петков. Той посочи, че от Първата световна война до ден-днешен няма запалена клечка на Балканите, която да не е довела до стотици хиляди жертви. „И ние трябва да кажем на нашите братя от САЩ – „скъпи братя, не така, като не знаете къде отивате, няма да тръгвате“. Те тръгнаха с Арабската пролет и ни доставиха 10 млн. емигранти. Само че тях ги плащаме ние. Нашата принципна позиция е, че такъв тип проблеми и напрежение имат едно решение – диалог между институциите, които отговарят на интересите на гражданите. За първи път в историята на православието се взима решение от незнайно как събрани свещеници-отцепници в присъствието на представител на държавна власт и държава – в случая САЩ, си позволява груба и цинична намеса в украинската автокефалия“, каза още той и посочи, че това е пример, който показва, че за САЩ няма нищо свято. \r\nЦветилена СИМЕОНОВА", "date": "2018.12.17", "title": "Румен Петков, АБВ: Мнозинството не може да издържи в този формат, догодина ще има три избора"}
{"url": "http://www.focus-news.net/news/2018/12/17/2602710/kiril-dobrev-bsp-desislava-atanasova-da-ne-pita-koy-chisti-patishtata-a-kak-sa-provedeni-targovete-tezi-koito-stroyat-patishta-sa-sashtite-koito-gi-pochistvat.html", "text": "Десислава Атанасова да не пита кой чисти пътищата, а как са проведени търговете – тези, които  строят пътища, са същите, които ги почистват. Това каза зам.-председателят на БСП Кирил Добрев по време на извънредна пресконференция в централата на партията, предаде репортер на  Агенция „Фокус“ . Изказването на Добрев е по повод публикация на депутата от ГЕРБ Десислава Атанасова във \"Фейсбук\" - \"Три часа от Благоевград до София. АПИ, кой почиства тази магистрала? Имена? Писна ми Борисов и ГЕРБ да са виновни!\". \r\n„Тези са същите, на които дадохте 1,3 млрд. лв, за да си приберат техниката. Не питайте кой чисти, а как са проведени търговете, защото ако бяха проведени нормално в една нормална държава, щеше да спечелят най-добрите и пътищата щяха да са качествени и почистването нямаше да е на това ниво“, подчерта Добрев.  \r\nВъв връзка с публикацията на Атанасова, Добрев коментира: „Едно изявление на народния представител от ГЕРБ – тежката артилерия – жената фурия“. Той обърна внимание, че постът само два часа след като е бил написан, е бил свален от публичното пространство. „Трябва да имаш смелостта да задаваш въпроси и смелостта да получаваш отговори за тях“, коментира още Добрев. Зам.-председателят на БСП припомни, че миналата седмица група от фирми, които управляват ресурс от близо 10 млрд. европейски средства, стачкуваха срещу опозицията. „Бяха извадили работници и тежка техника, докато босовете на фирмите бяха приемани на всички нива в държавата. Протестираха срещу това, че едва ли не опозицията плюе по бранша и че ги наричаме корумпирани. Нищо подобно или всъщност нищо не са разбрали от това, което сме имали като изявление. Ние сме недоволни от начина и от системата, която управлява европейските средства. Ние не сме недоволни от работниците, от инженерите, които вършат своята работа. Недоволни сме от начина, по който се възлагат поръчките, от начина, по който се изпълняват и от начина, по който се приемат накрая“, каза Добрев.  \r\nДеница КИТАНОВА", "date": "2018.12.17", "title": "Кирил Добрев, БСП: Десислава Атанасова да не пита кой чисти пътищата, а как са проведени търговете – тези, които строят пътища, са същите, които ги почистват"}
{"url": "http://www.focus-news.net/news/2018/12/17/2602706/silistra-30-godishna-zhena-se-e-obgazila-pri-pozhar-v-apartament-v-grada.html", "text": "30-годишна жена се е обгазила при пожар в апартамент в града. Късо съединение е станало причина за пожара, възникнал вчера около 15.40 часа. Това съобщиха от  ОДМВР - Силистра . При произшествието е обгазена жената, която след оказана медицинска помощ е освободена за домашно лечение. Пожарът е потушен от екип на местната противопожарна служба.", "date": "2018.12.17", "title": "Силистра: 30-годишна жена се е обгазила при пожар в апартамент в града"}
{"url": "http://www.focus-news.net/news/2018/12/17/2602705/pazardzhik-chetiri-sela-na-teritoriyata-na-obshtinata-sa-s-narusheno-vodopodavane-zaradi-profilaktika-na-elektrozahranvashtata-mrezha.html", "text": "Четири села на територията на община Пазарджик ще са с нарушено водоподаване, заради профилактика на електрозахранващата мрежа, съобщиха за  Радио „Фокус“ – Пазарджик  от „ВиК услуги“ - Пазарджик. Без вода до 16.30 часа са селата Цар Асен, Росен, Тополи дол и Овчеполци.", "date": "2018.12.17", "title": "Пазарджик: Четири села на територията на общината са с нарушено водоподаване, заради профилактика на електрозахранващата мрежа"}
{"url": "http://www.focus-news.net/news/2018/12/17/2602704/zam-kmetat-todor-chobanov-27-uchilishta-i-detski-gradini-shte-badat-modernizirani-po-op-regioni-v-rastezh-prez-2019-g.html", "text": "През 2019 година предстои цялостна модернизация на 27 училища и детски градини по ОП „Региони в растеж“ на стойност 65 млн. лева. Това каза зам.- кметът на София по направление „Култура, образование, спорт и превенция на зависимости“ Тодор Чобанов на семинар за представянето на проектобюджета на Столична община за 2019 година, предаде репортер на  Агенция „Фокус“ . „Предвидени са 19 млн. лева за изграждане и реконструкция на 15 детски градини през 2019 година“, посочи той. „9,5 млн. лева са средствата за разширения на 11 училища в Столична община“, допълни Тодор Чобанов. „През 2019 година ще продължи модернизацията на сгради на общински администрации, кметства и читалища“, каза той и уточни, че догодина 4,4 млн. лева са предвидени за изграждане на ВиК мрежа в столицата. \r\nБиляна ИВАНОВА", "date": "2018.12.17", "title": "Зам.-кметът Тодор Чобанов: 27 училища и детски градини ще бъдат модернизирани по ОП „Региони в растеж“ през 2019 г."}
{"url": "http://www.focus-news.net/news/2018/12/17/2602709/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Съветът за сигурност на ООН ще проведе днес сесия по искане на Сърбия и Русия по повод решението на Прищина да гласува за формиране на армия, а на нея ще говорят сръбският президент Александър Вучич и косовския му колега Хашим Тачи, пише  белградският ежедневник Политика . \r\nЗаседанието е насрочено за 15 часа (22 часа българско време) и ще бъде отворено за обществеността, информира ТАНЮГ. \r\nВучич заяви в събота, че ще отиде на заседанието, за да каже истината за това, колко труд и енергия е вложила Сърбия, за да бъде постигнат компромис и колко другата страна не е желала това. \r\nТой подчерта, че Сърбия е предупредила цялата международна общност за действията на Прищина – петте постоянни членки на СС на ООН, десетте останали членове, Общото събрание на ООН... \r\n„Ще се опитам да кажа, че приехме Брюкселския договор като тежко споразумение и изнесохме всичко на раменете си, защото знаехме, че на Сърбия й трябва мир“, обясни президентът и подчерта, че Белград няма нужда от нови конфликти и войни. \r\nТой повтори, че Сърбия е изпълнила всички елементи от Брюкселското споразумение, включително тежките условия, докато Прищина не е изпълнила нито един. \r\nВъншният министър на Сърбия Ивица Дачич заяви, че председателят на Съвета за сигурност на на ООН от Кот д'Ивоар е насрочил спешна сесия, на основата на искането на Белград. \r\nДипломатът заяви, че е много важно на заседанието на СС да се чуе позицията на Сърбия за формирането на косовска армия, както и че очаква изложението на президента Вучич да срещне голяма поддръжка сред членовете на СС на ООН. Дачич изрази съмнение, че СС ще вземе каквото и да е решение за действията на Косово заради, както каза той, несъгласието на великите сили. \r\n„Ще бъде трудно да променим позициите на великите сили по този въпрос, но е много важно да се посочи нарушаването на Резолюция 1244, като единствен правно валиден документ, който се отнася до Косово и Метохия и в който не предвижда формирането на каквито и да е въоръжени сили“, заяви Дачич. \r\n„Президентът ще представи позицията на Сърбия и очаквам тя да получи голяма подкрепа от членовете на СС, но Съветът няма да бъде в състояние да вземе каквото и да е решение заради несъгласието на великите сили“, обясни министърът и добави, че е много важно да се чуят осъждания на действията на Прищина и позицията на Сърбия от международната общност. \r\nДачич смята за важно и това, че нито една членка на СС не е била против свикването на заседанието, но напомни, че САЩ, Великобритания, Франция, Полша и Холандия са искали закрита сесия, докато желанието на Сърбия заседанието да е открито са подкрепили Русия, Китай, Екваториална Гвинея, Етиопия, Боливия и Казахстан. \r\n*** Кореспондентът от Брюксел на авторитетния  прищински ежедневник Koha Ditore  Августин Пальокай пише материал, в който отбелязва, че „не е работа на косовските лидери да изразяват яда към Европейския съюз за постоянните отлагания на визовата либерализация. Това право принадлежи единствено на народа на Косово, който има право да се чувства разочарован от своите лидери, както и от ЕС“. Той отб3елязва още, че косоварите са най-проевропейски настроената нация в региона. „Те са разочаровани от Съюза, но не са срещу него. Все още го обичат и нямат друга ориентация и цел, освен ЕС... Съюзът държи обикновените граждани на Косово изолирани и тяхната единствена вина могат да са гласовете им за сегашните политически структури“. \r\n*** Посолството на Турция в Прищина подкрепи трансформирането на Косовските сили за сигурност (КСС) в Армия на Косово, като посочи, че това е суверенно право на косовската държава, пише  скопското електронно издание „Курир“ . \r\nКакто съобщава кореспондентът на МИА от Прищина, в съобщението от неделя вечерта се изразява очакване, че трансформацията ще бъде осъществена демократично, съгласно Конституцията и в координация с НАТО и че в бъдеще войската ще бъде в служба на мира в региона. \r\n„Турция, като балканска страна и членка на НАТО, която участва в КФОР и КСС, взимайки предвид законите, прието от парламента на Косово на 14 декември за трансформиране на КСС в Армия като суверенно право, а също така счита за подходящи изявленията на косовските авторитети, че процесът на трансформация, който ще трае с години, ще се развива по демократичен начин и ще обхване всички общности в Косово в рамките на Конституцията, в координация с НАТО и по този начин ще допринесе за защита на мира и стабилността и региона“, се казва в съобщението. \r\nДипломатическото представителство на Анкара в Косово посочва, че Турция, „съгласно значението, което придава на мира и стабилността в региона. Ще продължи да подкрепя продължаването на диалога Белград – Прищина“. \r\nМедиите в Косово отбелязват, че това е „още една голяма военна сила“ след САЩ, Великобритания, Германия и Франция, която открито подкрепя формирането на Армия на Косово. \r\n***  Бившият министър на външните работи на Гърция Никос Коцияс заяви, че депутатите трябва да бъдат пуснати да гласуват свободно, чрез таен вот, за договора за името на Македония, който бе подписан благодарение на неговите усилия през юни, пише  онлайн изданието на вестник Kathimerini . \r\nВ интервю за неделното издание на вестник Ethnos, Коцияс изрази увереността си, че сделката, с която западната ни съседка ще се преименува на Северна Македония, ще мине лесно. \r\nПопитан относно заплахата Скопие да наруши определени точки от договора, дипломатът заяви, че „някои трябва да спрат да представят Гърция като страна, на която й липсва самочувствие и която се държи като жертва на „великите планове“ на малки държави, когато, всъщност, тези страни искат да са ни приятели“. \r\nКоцияс каза, че управляващата партия СИРИЗА ще спечели следващите парламентарни избори „ако правителството стане по-внимателно, някои от членовете й по-малко фриволни и някои хора започнат да работят наистина, а не само да симулират, че работят. Той заяви също, че предварително условие за победа на СИРИЗА е тя „да прекрати връзките (с коалиционния си партньор) „Независимите гърци“ (АНЕЛ) и да сключи рационален алианс с прогресивните леви (партии)“. \r\nКоцияс, който стана министър на външните работи, когато СИРИЗА формира правителство през януари 2015 г., подаде оставка миналия октомври, след като несъгласието му с лидера на АНЕЛ и министър на отбраната Панос Каменнос, който се противопостави на сделката с Македония, стигна до гневна словесна престрелка на заседание на кабинета. Дипломатът смята, че той не е бил подкрепен от премиера Алексис Ципрас. \r\nКоцияс бе разкритикува също решението да се предложи поетапно разширяване на гръцките териториални води от 6 на 12 морски мили. „Поддръжниците на бездействието казват, че  Гърция може да разшири своите териториални води на етапи, защото това ще даде основание на трети страни“, т.е. Турция. „Но истинско отстъпление е, когато не правиш нищо, позовавайки се на препятствията“, обясни той. \r\n***  Хърватският парламент прие, с 81 гласа „за“, 11 „против“ и 4 „въздържал се“, декларация за статута на босненските хървати, която призовава за промяна на конституцията на Босна и Херцеговина (БиХ) и изборно законодателство, което да им позволи, като най-малкият конституционен народ, да бъдат равни на останалите два народа в страната, пише  електронното издание Sarajevo Times . \r\nДокументът от шест точки подчертава, че за успешното функциониране на БиХ на всички нива е ключово конституционните народи и гражданите да са равни и те да имат пълно доверие в бъдещето на страната. \r\nДекларацията предупреждава за опитите да се маргинализират хърватите. В този контекст се подчертава, че за трети път, представителят хърватин в тристранното председателство е избран благодарение на бюлетини от бошняци и че това е в противоречие с духа на мирното споразумение от Дейтън. \r\nДекларацията подчертава също няколко пъти, че Хърватия подкрепя суверенитета на Босна и Херцеговина и припомня, че Загреб подкрепя и подпомага кандидатурата на Босна и Херцеговина за членство в Европейския съюз. \r\nТой призовава да се положат усилия за „консенсусно изменение на Конституцията на Босна и Херцеговина и нейното избирателно законодателство, за да се осигури хармонизация на отношенията между трите съставляващи народи и равноправието на всички негови граждани“. \r\nДокументът призовава за осигуряване на опростяване, прозрачност, управляемост и рентабилност на вътрешната организация на Босна и Херцеговина. Институциите в Хърватия са призовани да продължат да се застъпват и подкрепят бързите промени, които ще гарантират равнопоставеността на всички от трите основни общности и гражданите на съседната страна и те се приканват да засилят помощта на институциите от стратегическо значение за хърватския народ в Босна и Херцеговина , съобщава агенция Хина.", "date": "2018.12.17", "title": "Преглед на някои от основните теми в балканския печат ( Агенция „Фокус“ )"}
{"url": "http://www.focus-news.net/news/2018/12/17/2602708/veneta-ifandieva-pchelar-mnogo-ot-pchelite-zagivat-zashtoto-zemedelskite-proizvoditeli-tretirat-bezrazborno-s-pestitsidi-slanchogleda-zhitata-i-drugite-kulturi.html", "text": "Много от пчелите загиват, защото земеделските производители третират безразборно с пестициди слънчогледа, житата и другите култури. В България няма лаборатория за изследване на пчели. Това каза за  Радио „Фокус“ – Пирин  Венета Ифандиева, координатор на Югозападна България по пчеларство и член на Управителния съвет на асоциацията „Обединени пчелари“. По думите ѝ по този начин няма как да стане ясно от какво загиват пчелите и дали причината е заболяване или нещо друго. „Те се отравят от препаратите, с които се пръскат овощните дръвчета, защото земеделските производители третират безразборно. По този начин прашецът е отровен, а той е като хляба за пчелното семейство и много от тях загиват“, посочи Ифандиева. Тя допълни, че за пчеларите винаги е имало трудности, но преди години климатът е бил по-благоприятен. „През лятото имаше дъждове, докато през последните две три години в областта годината е нулева. Миналата зима имаше рязко застудяване и 90% от пчелните семейства бяха загинали“, заяви пчеларят. Венета Инафндиева уточни, че е необходимо да се вземат мерки, за да може по-спокойно да започне новата пчеларска година. „Ние треперим на всяко пчелно семейство дали ще оцелее, дали има достатъчно храна, дали правилно се третират от болестите, но чак пролетта ще стане ясно колко от тях ще оцелеят от зимата“, каза още Венета Ифандиева. \r\nДенис НИКИФОРОВ", "date": "2018.12.17", "title": "Венета Ифандиева, пчелар: Много от пчелите загиват, защото земеделските производители третират безразборно с пестициди слънчогледа, житата и другите култури"}
{"url": "http://www.focus-news.net/news/2018/12/17/2602707/nimh-nay-golyama-e-snezhnata-pokrivka-v-blagoevgrad-11-sm.html", "text": "Най-голяма е снежната покривка в Благоевград – 11 сантиметра. Това съобщиха за  Агенция „Фокус“  от Националния институт по метеорология и хидрология  (НИМХ) към БАН. Данните са към 11.00 часа. Във Враца покривката е 9 см., във Видин – 8 см., в Ново село и Ловеч – 7 см., в Пазарджик – 2 см.  В планините нивото на снега не се е увеличило драстично. На Черни връх то е  60 см., Мургаш – 16 см., на Ботев – 41 см., като там и в момента превалява сняг.  \r\nКъм този момент в крайните Северозападни райони вали слаб сняг, като се очаква той скоро да спре. В района на Русе са се образували поледици. Дъжд вали в Североизточна България, както и в Силистра и Варна.", "date": "2018.12.17", "title": "НИМХ: Най-голяма е снежната покривка в Благоевград – 11 см."}
{"url": "http://www.focus-news.net/news/2018/12/17/2602703/plamena-zayachka-abv-sled-kato-severen-potok-mozhe-da-e-ikonomika-za-darzhavite-koito-go-stroyat-togava-zashto-se-kazva-che-yuzhen-potok-e-zavisimost-za-balgariya.html", "text": "След  като „Северен поток“ може да е икономика за държавите, които го строят, тогава защо се казва, че „Южен поток“  е зависимост за България. Това каза Пламена Заячка, председател на АБВ-Младежи, по време на пресконференция на партията, предаде репортер от  Агенция „Фокус“ . „В момента наблюдаваме и други случаи - Унгария строи ядрени реактори и за нея са икономика, а за нас са зависимост. В последния случай е \"Турски поток\" - Ципрас замина за Москва, за да си защитава интересите по отношение на икономиката. За нас отново е зависимост, както показва посещението заместник-държавният секретар на САЩ Джон Съливан, който дойде тук в петък, за да говори за диверсификация на енергийната политика на България“, заяви тя, като поздрави премиера и президента, защото са се вслушали в предложенията на АБВ и са защитили институционално тяхната позиция. „Ние сме за диверсификация, но на базата на коректно начало, отворени процедури, прозрачност и конкурентост“, коментира Заячка.", "date": "2018.12.17", "title": "Пламена Заячка, АБВ: След  като „Северен поток“ може да е икономика за държавите, които го строят, тогава защо се казва, че „Южен поток“  е зависимост за България"}
{"url": "http://www.focus-news.net/news/2018/12/17/2602712/pleven-laboratoriya-za-proizvodstvo-na-narkotitsi-i-otglezhdane-na-konopeni-rasteniya-e-otkrita-v-selo-rumyantsevo.html", "text": "Лаборатория за производство на наркотици и отглеждане на конопени растения е открита в село Румянцево. Това съобщиха от пресцентъра на  МВР . Иззети са климатични инсталации, луминесцентни лампи, вентилатори и растения от рода на конопа. Двама души са задържани за 72 часа. Специализираната полицейска операция срещу производството и разпространението на наркотични вещества е проведена на територията на село Румянцево, област Ловеч и село Девинци, област Плевен.  \r\nВ акцията, под ръководството на Районната прокуратура в Червен бряг, са участвали служители на Криминална полиция, отдел „Разследване“ и Специализирани полицейски сили при ОДМВР – Плевен и колегите им от РУ – Червен бряг.  \r\nВ хода на процесуално-следствените действия на адрес в село Румянцево, в момент на отглеждане на растения от рода на конопа и работеща технологична инсталация в помещения, специално оборудвани за това, са задържани двама мъже - 33-годишен от София и 41-годишен от Червен бряг. Оттам криминалистите са иззели 1000 растения от рода на конопа с различна височина и 20 изсушени растения, с общо тегло 2 кг. На адреса били открити и 4 климатични инсталации, 51 луминесцентни лампи, 50 вентилатори, както и 70 туби с различна вместимост, съдържащи течен тор, 40 чувала торо-почвена смес 9 влагомери и 10 термометри.  \r\nВ жилище в с. Девинци, обитавано от 33-годишния мъж, служителите на реда открили 2 грама кокаин и 3 грама хероин.  \r\nСлед изтичане на 24-часовите полицейски мерки, с прокурорско постановление двамата мъже са задържани за 72 часа. Работата по образуваното досъдебно производство продължава.", "date": "2018.12.17", "title": "Плевен: Лаборатория за производство на наркотици и отглеждане на конопени растения е открита в село Румянцево"}
{"url": "http://www.focus-news.net/news/2018/12/17/2602713/kiril-dobrev-bsp-da-bade-osvoboden-direktorat-na-rpu-byala-slatina-v-protiven-sluchay-shte-pribegnem-kam-iskane-na-ostavka-na-vatreshniya-ministar.html", "text": "Да бъде освободен директорът на РПУ Бяла Слатина – в противен случай ще прибегнем към искане зна оставка на вътрешния министър. Това каза зам.-председателят на БСП Кирил Добрев по време на извънредна пресконференция в централата на партията, предаде репортер на  Агенция „Фокус“ . Добрев се обърна към министъра на вътрешните работи и призова: „Моментално да насрочи проверка на ОДМВР – Враца и да бъде освободен директорът на РПУ Бяла Слатина Красимир Йончев“. „По негово време са извършени всички побои и всички палежи в Бяла Слатина. Върнат е на работа преди 6 месеца и атмосферата в общината продължава да бъде същата“, коментира още той и призова моментално да бъде възстановено спокойствието в село Галиче. Добрев подчерта, че БСП няма да позволи нито един от нейните членове, застъпници, симпатизанти, да бъде тормозен.  „Категорични сме, в противен случай ще прибегнем към искане на оставка на министъра на вътрешните работи“, допълни още зам.-председателят на БСП.  \r\nДеница КИТАНОВА", "date": "2018.12.17", "title": "Кирил Добрев, БСП: Да бъде освободен директорът на РПУ Бяла Слатина – в противен случай ще прибегнем към искане на оставка на вътрешния министър"}
{"url": "http://www.focus-news.net/news/2018/12/17/2602716/sofiya-desetki-dushi-sa-se-sabrali-pred-sgradata-na-kevr-sreshtu-podgotvyanoto-poskapvane-na-vodata.html", "text": "Десетки души са се събрали пред сградата на КЕВР срещу подготвяното поскъпване на водата, предаде репортер на  Агенция „Фокус“ . Демонстрацията беше организирана в социалните мрежи. \r\nОчаква се от 13.00 часа да се проведе заседание на КЕВР, на което ще се обсъди доклада за поисканото изменение на одобрените цени за ВиК услугите през 2019 г. в 27 населени места. Очаква се най-висока да е цената във Варна, Враца, Добрич, Шумен, където един кубик ще струва над 3 лв. Поскъпване се очаква също в София и Бургас, единствено в Кърджали най-вероятно ще има поевтиняване на услугата - с около 1,5%. Очаква се на заседанието да присъства и омбудсманът Мая Манолова. \r\nЦветилена СИМЕОНОВА", "date": "2018.12.17", "title": "София: Десетки души са се събрали пред сградата на КЕВР срещу подготвяното поскъпване на водата"}
{"url": "http://www.focus-news.net/news/2018/12/17/2602714/sofiya-zadarzhan-e-mazhat-blasnal-i-ranil-politseyski-sluzhitel-na-bul-al-malinov.html", "text": "Служители на СДВР са задържали 23-годишния мъж, който блъсна и рани полицейски служител на бул. „Ал. Малинов“ в столицата. Това съобщиха от пресцентъра на  МВР .  \r\n39-годишният полицай пострада тежко, след като беше блъснат от лек автомобил, управляван от задържания. Инцидентът стана в късните часове на 15 декември 2018 г.", "date": "2018.12.17", "title": "София: Задържан е мъжът, блъснал и ранил полицейски служител на бул. „Ал. Малинов“"}
{"url": "http://www.focus-news.net/news/2018/12/17/2602719/ruse-narodnite-predstaviteli-plamen-nunev-i-svetlana-angelova-posreshtnaha-koledari-v-tsentralniya-ofis-na-gerb-v-grada.html", "text": "Народните представители от ГЕРБ - Русе Пламен Нунев и Светлана Ангелова посрещнаха днес коледари в централния офис на ГЕРБ на ул. \"Чипровци\" 2. Това съобщиха от пресцентъра на  ПП ГЕРБ . Група от 5 мъже, облечени в традиционни костюми и с геги, от пенсионерския клуб в града наричаха за здраве, щастие и берекет за всички членове, симпатизанти на ГЕРБ. Заедно с тях бяха дошли и дами – членове на структурата на пенсионерите. От името на всички тях Цветанка Габровска поднесе искрени благодарности за коледарските облекла, които са ушити с подкрепата на ГЕРБ – Русе и лично на областния координатор на партията Пламен Нунев. \r\n„Благодаря от името на всички тук, че за пореден път спазвате традицията да сте при нас по повод светлия християнски празник. Винаги можете да разчитате на нас. Макар и скромно, но всичко правим от сърце“, каза Пламен Нунев. \r\n„Пожелавам ви да сте живи и здрави. Нека Новата 2019 година бъде успешна, с много радост, любов и топлина в семействата“, добави Ангелова.", "date": "2018.12.17", "title": "Русе: Народните представители Пламен Нунев и Светлана Ангелова посрещнаха коледари в централния офис на ГЕРБ в града"}
{"url": "http://www.focus-news.net/news/2018/12/17/2602718/blagoevgrad-s-tarzhestvena-tseremoniya-be-otkrit-lot-33-na-am-struma-mezhdu-kresna-i-sandanski.html", "text": "С тържествена церемония и водосвет бе открит лот 3.3 на АМ „Струма” между Кресна и Сандански, предаде репортер на  Радио „Фокус”-Пирин . Лот 3.3 включва участъка от км 397+000 до км 420+624 на магистралата и е част от проекта: „АМ „Струма“ – лот 3.1, лот 3.3 и тунел „Железница“. Той се съфинансира от Кохезионния фонд на Европейския съюз и националния бюджет чрез Оперативна програма „Транспорт и транспортна инфраструктура“ 2014-2020 г. Водосветът бе отслужен от Неврокопския митрополит Серафим. На официалната церемония присъстваха министрите на регионалното развитие и благоустройството Петя Аврамова и на транспорта, информационните технологии и съобщенията Росен Желязков, председателят на Управителния съвет на Агенция „Пътна инфраструктура“ инж. Светослав Глосов, народни представители, кметове и др.  \r\nВ участъка на АМ „Струма” между Кресна и Сандански за разположени 3 пътни възела – п. в. „Кресна“, п. в. „Струмяни“ и п. в. „Сандански“, 25 големи съоръжения – мостове, надлез над жп линията София – Кулата, селскостопански подлези и надлези, както и 4 площадки за отдих. \r\nНатали СТЕФАНОВА", "date": "2018.12.17", "title": "Благоевград: С тържествена церемония бе открит лот 3.3 на АМ „Струма” между Кресна и Сандански"}
{"url": "http://www.focus-news.net/news/2018/12/17/2602720/kiril-dobrev-bsp-shefat-na-rpu-byala-slatina-ne-se-spravya-niska-e-razkrivaemostta-a-bezchinstvata-v-s-galiche-prodalzhavat.html", "text": "Шефът на РПУ Бяла Слатина не се справя – ниска е разкриваемостта, а безчистваната в Галиче продължават. Това каза зам.-председателят на БСП Кирил Добрев по време на извънредна пресконференция в централата на партията, предаде репортер на  Агенция „Фокус“ . Във връзка с исканата проверка на ОДМВР – Враца, Добрев заяви, че няма как да се направи такава в присъствието на шефа на районното в Бала Слатина. По думите му по цялата верига от анонимни извършители в Бяла Слатина единственият, на когото се знае името, е шефът на районното управление. \"Няма как в неговото присъствие да се възстанови реда“, заяви още Добрев и подчерта ,че няма място за него в тази община. „Село Галиче е символ на ретро-мутренската държава. Това е селото с най-много палежи и побои на глава от населението на нашата малка държава. В селото страхът, омразата и безнадежността са просто ежедневие“, каза още Добрев.  \r\nПо думите му на частичните избори, които бяха проведени на 20 май 2018 г., БСП е пуснала много жалби. „С помощта на Граждани за европейско развитие кандидатът на Ценко Чоков беше избран за кмет. На 26 септември логично след голямата изборна победа с 23 гласа при 280 дописани жители, Ценко Чоков беше пуснат за лечение под домашен арест. Същото се случи преди това и с групата от 7-8 елемента, които тормозеха селото и в момента мога да кажа, че всички са на свобода“, допълни още той. \r\nДеница КИТАНОВА", "date": "2018.12.17", "title": "Кирил Добрев, БСП: Шефът на РПУ Бяла Слатина не се справя – ниска е разкриваемостта, а безчинствата в с. Галиче продължават"}
{"url": "http://www.focus-news.net/news/2018/12/17/2602721/burgas-obshtinata-organizira-praznichen-kontsert-na-ploshtad-troykata-za-posreshtaneto-na-novata-2019-godina.html", "text": "Общината организира празничен концерт на площад „Тройката“ за посрещането на Новата 2019 година. Това съобщиха от пресцентъра на  Община Бургас . Началото ще бъде дадено в 22.30 часа на 31 декември с изпълнения на любимката на тийнейджърите Дара. След нея на сцената ще се качат Павел и Венци Венц, Жечка Сланинкова и професионален фолклорен ансамбъл „Странджа\". Водещ на новогодишния концерт ще бъде DJ Мартен, който ще продължи да пуска готина музика след празничното хоро в полунощ. \r\nСлед 23.00 часа на специално обособен от Община Бургас пункт до голямата коледна елха ще започне раздаването на 2000 парчета баница и по чаша вино на всеки желаещ.", "date": "2018.12.17", "title": "Бургас: Общината организира празничен концерт на площад „Тройката“ за посрещането на Новата 2019 година"}
{"url": "http://www.focus-news.net/news/2018/12/17/2602722/veselin-tushinov-bsp-na-12-dekemvri-beshe-izvarshen-poredniyat-pozhar-sreshtu-moeto-semeystvo-tsenko-chokov-i-negovata-grupa-pridobiha-chuvstvo-za-beznakazanost-i-deribeystvat.html", "text": "На 12 декември беше извършен поредният пожар срещу моето семейство. Палеж, извършен от групата на Ценко Чоков. Това каза Веселин Тушинов, кандидат за кмет на село Галиче на частичния вот през месец май 2018 г., по време на пресконференция в централата на БСП, предаде репортер на  Агенция „Фокус“ . \r\n\"Ние и хората в село знаем кои са извършителите. Това, че не можем да го докажем, не значи, че не са те. Спокойствие в селото имаше, когато бяха в ареста 11 месеца. След това всичко се върна – старата песен на нов глас. На 12 декември за пореден път беше унищожен нашият семеен обор – с храната за животните, с всичките дървени материали, които бяхме складирали там. Това е опит да се унищожи моето семейство“, каза Тушинов. По думите му преди 2 месеца е запалена друга къща на свидетел по делото срещу Ценко Чоков. „Преди това беше бито едно момче, наш застъпник в едно заведение в Бяла Слатина пред 100 свидетеля. Момчето вече не иска да подава жалби, да се оплаква, защото полиция и държава няма“, обясни Тушинов. Той допълни, че всяко едно домакинство в селото се страхува. „Ситуацията излиза извън контрол. Няма държава, няма закони в това село. Надявам се да има някаква намеса, някаква помощ за хората, които живеят там. Както са тръгнали нещата – няма да остане един свидетел срещу тази група. Ние ще бъдем унищожени и изгонени от село“, заяви той. \r\nДеница КИТАНОВА", "date": "2018.12.17", "title": "Веселин Тушинов, БСП: На 12 декември беше извършен поредният пожар срещу моето семейство - Ценко Чоков и неговата група придобиха чувство за безнаказаност и дерибействат"}
{"url": "http://www.focus-news.net/news/2018/12/17/2602715/kiril-dobrev-bsp-vsichki-snegorini-da-se-saberat-v-sofiya-i-da-stachkuvat-sreshtu-bsp-a-na-vrashtane-da-pochistyat-po-edna-sofiyska-ulitsa.html", "text": "Всички снегорини да се съберат в София и да стачкуват срещу БСП, а на връщане да почистят по една софийска улица, тъй като чисто беше само на \"Графа\", където никой не минава. Това каза зам.-председателят на БСП Кирил Добрев по време на извънредна пресконференция в централата на партията, предаде репортер на  Агенция „Фокус“ . „Предлагам ново и иновативно решение в политическия живот. Предлагам всички снегорини да се съберат в София и да стачкуват срещу БСП, след като бъдат приети от АПИ, МС и НС и преди да си тръгнат за провинцията да си изберат по една софийска улица, да пуснат греблото и да си тръгнат. В София имаше само едно чисто трасе и това беше трасето на \"Графа\", където никой не минава“, каза още Добрев.  \r\n„По-миналата седмица всички гледахте едно клипче, в което във Велинград асфалтират при 5 см сняг. Замълчахме си. Нормално, инженерингови решения, закъснели. Вчера обаче пробваха и в друга община да асфалтират при 20 см сняг. Щом при 5 см се е получило, що да не пробват при 25 см. - при положение, че 24 часа вали. Не ми задавайте въпроса защо този път след година и половина ще се напука и защо после пак ще се борим срещу този и онзи за некачествени пътища“, каза още заместник-председателят на БСП.    \r\nДеница КИТАНОВА", "date": "2018.12.17", "title": "Кирил Добрев, БСП: Всички снегорини да се съберат в София и да стачкуват срещу БСП, а на връщане да почистят по една софийска улица"}
{"url": "http://www.focus-news.net/news/2018/12/17/2602726/sofiya-mladezhite-ot-gerb-zaradvaha-detsata-na-obshtina-godech-s-koledno-parti.html", "text": "Младежката структура на ГЕРБ в Годеч зарадва децата, живеещи в общината, с коледно парти. Това съобщиха от пресцентъра на  ПП ГЕРБ . Празненството се проведе в Профсъюзния дом в града и събра десетки малчугани, нетърпеливи да се срещнат с Дядо Коледа и Снежанка. Всички деца получиха подаръци от добрия старец, а веселбата продължи с различни игри. \r\nКоледното парти бе подкрепено от общинския ръководител на ГЕРБ - Годеч Радослав Асенов, както и от Надя Сотирова – член на общинското ръководство на ГЕРБ. В мероприятието се включиха и дами от ЖГЕРБ – Годеч, които с помощта на младежите бяха направили различни домашни лакомства за децата. \r\nСлед коледното парти младежите посетиха селата Шума, Туден и Ропот и раздадоха лакомства и играчки на 16 деца в неравностойно положение.", "date": "2018.12.17", "title": "София: Младежите от ГЕРБ зарадваха децата на община Годеч с коледно парти"}
{"url": "http://www.focus-news.net/news/2018/12/17/2602727/shumen-na-spetsialna-tseremoniya-byaha-nagradeni-pobeditelite-v-konkursa-na-obshtinata-za-detska-risunka-posvetena-na-koleda-i-nova-godina.html", "text": "На специална церемония бяха наградени победителите в конкурса на Община Шумен за детска рисунка, посветена на Коледа и Нова година, предаде репортер на  Радио „Фокус“ - Шумен . Тържеството се проведе във фоайето на втория етаж в сградата на Община Шумен, където в изложба са подредени изпратените за участие детски творби. Кметът на Шумен Любомир Христов връчи наградите на класираните на първо, второ и трето място малки художници в трите възрастови групи.  \r\n„Тази година имаме около 400 рисунки. Хубавото е, че са участвали и деца не само от Шумен, но и от съседни общини - Хитрино, Нови пазар и от Попово. Тук, пред вас, са най-добрите рисунки. Виждате колко са талантливи децата“, заяви Любомир Христов. Той връчи на победителите ваучери за книги и празнички торбички с подаръци. Победител в първата възрастова група е Хасан Искренов Ивайлов, на 5 години, от Детска градина „Снежанка“ в село Ивански. С първа награда във втората възрастова група е отличена творбата на Анна Мария Мирославова Танева, на 10 години, от школата по изобразително изкуство в Центъра за подкрепа за личностно развитие - Общински детски комплекс (ЦПЛР-ОДК). В трета възрастова група победител е Станислав Венелинов Стоянов, на 11 години от арт школата в ЦПЛР - ОДК. Техните рисунки ще бъдат отпечатани като поздравителни Коледно-новогодишни картички, които ще бъдат изпратени от името на кмета на Община Шумен Любомир Христов и неговия екип. \r\nИвелина ИВАНОВА", "date": "2018.12.17", "title": "Шумен: На специална церемония бяха наградени победителите в конкурса на Общината за детска рисунка, посветена на Коледа и Нова година"}
{"url": "http://www.focus-news.net/news/2018/12/17/2602723/kyustendil-normalizira-se-obstanovkata-na-teritoriyata-na-obshtinata.html", "text": "Нормализира се обстановката на територията на община Кюстендил. Това съобщи за  Радио „Фокус” – Кюстендил  оперативният дежурен към Община Кюстендил. По думите му фирмата за зимно поддържане на общинската пътна мрежа продължава да работи, съгласно утвърдения оперативен план. Почистват се пътните артерии, след което се извършва опесъчаване. В град Кюстендил продължават да работят екипите на Общинско предприятие „Чистота”. Обработени са всички главни улици, в момента техниката е насочена към улиците в жилищните квартали. Един сигнал е подаден за непочистен път между Долно село и село Бобешино, сигналът е препратен към Областно пътно управление – Кюстендил. Сигнал за проблемен участък е подаден и от село Лозно, там е насочена техника за почистване. На територията на Кюстендил няма населени места без достъп или бедстващи хора. Няма сигнали и за населени места без електрозахранване. \r\nВенцеслав ИЛЧЕВ", "date": "2018.12.17", "title": "Кюстендил: Нормализира се обстановката на територията на общината"}
{"url": "http://www.focus-news.net/news/2018/12/17/2602728/sliven-zadarzhan-e-19-godishen-mladezh-napadal-i-obiral-vazrastni-zheni-v-kv-dame-gruev.html", "text": "Задържан е 19-годишен младеж, нападал и обирал възрастни жени в града. Това каза на брифинг директорът на Областната дирекция на МВР старши комисар Димитър Величков, съобщиха от  ОДМВР - Сливен . Той и началникът на РУ - Сливен главен инспектор Димитър Кикьов дадоха информация по повод разкриването на серия грабежи, извършени с периода 6 - 11 декември в квартал „Даме Груев”. Криминалистите са започнали работа по случая след получени сигнали за четири грабежа над възрастни жени. След проведени оперативни и издирвателни действия извършителят е установен и са предприети действия по неговото задържане.  \r\nНа 14 декември в квартал „Стоян Заимов” криминалистите са заловили 19-годишния младеж с инициали Х.Г. от град Сливен. Той е отведен в районното управление и задържан за 24 часа. При последвалите процесуално-следствени действия в жилището, което обитава, са намерени вещи, обект на извършените престъпления. Х.Г. е направил пълни самопризнания. Той е нападал възрастни жени, като след използване на сила и заплаха е отнемал дамски им чанти. „Нападенията са извършвани вечер и рано сутрин, като е използвал тъмната част денонощието. Бил е облечен с тъмни дрехи и качулка, което е затруднило неговото разпознаването\", обясни Величков и допълни, че Х.Б. до момента няма криминални прояви. „Благодарение на доброто взаимодействие между оперативните структури на дирекцията и прокуратурата  се е стигнало до бързото разкриване на престъпленията и задържане на извършителя\", отбеляза старши комисар Величков.  \r\nНа Х.Б. са повдигнати обвинения. С прокурорско разпореждане той остава в ареста за 72 часа. Работата по случая продължава под надзора на Районна прокуратура - Сливен.  \r\nРабота по случая е осъществена от служители на РУ - Сливен и сектор „Противодействие на криминалната престъпност” към ОДМВР - Сливен.", "date": "2018.12.17", "title": "Сливен: Задържан е 19-годишен младеж, нападал и обирал възрастни жени в кв. „Даме Груев”"}
{"url": "http://www.focus-news.net/news/2018/12/17/2602729/kyustendil-kontsertat-shedyovri-na-klasicheskata-muzika-shte-se-provede-v-grada.html", "text": "Концертът „Шедьоври на класическата музика” ще се проведе в Кюстендил. Това съобщи за  Радио „Фокус” – Кюстендил  Иван Андонов, председател на читалище „Братство” – Кюстендил. Началото на концерта е предвидено за 18.30 часа в „Синя зала” на читалището. Ще участват млади дарования от Детската музикална школа с класове по пиано, цигулка, китара, акордеон и кларинет, с преподаватели Красимира Матуска, Роза Мирчева, Евгени Арсов, Калин Крумов, Любомир Борисов и Костадин Нейков. „В програмата ще прозвучат произведения от български и чужди  композитори. Всички мероприятия, организирани от читалище „Братство” през месец декември, са в подкрепа на кампанията за набиране на средства за лечението на Тони Костов”, каза Иван Андонов. \r\nВенцеслав ИЛЧЕВ", "date": "2018.12.17", "title": "Кюстендил: Концертът „Шедьоври на класическата музика” ще се проведе в града"}
{"url": "http://www.focus-news.net/news/2018/12/17/2602711/sergey-lavrov-rusiya-shte-zagubi-ostanalata-ukrayna-ako-priznae-dnr-i-lnr.html", "text": "Русия, признавайки провъзгласените Луганска и Донецка народни републики (ЛНР и ДНР), ще загуби отношения с Украйна, която ще остане в ръцете на нацисткия режим, заяви в понеделник министърът на външните работи на Русия Сергей Лавров в ефира на радиостанция „Комсомолская правда“, отговаряйки на въпрос, защо Русия не признава ДНР и ЛНР, предава  ТАСС . \r\n„Вие искате да признаем ЛНР и ДНР? А след това? Да загубим цялата останала Украйна, да я оставим на нацистите?“ – заяви той. Проблемите на Украйна са по-широки от Донбас \r\nОсвен това министърът заяви, че украинският режим има всички характеристики на неонацистки. „Ние не воюваме в украинския режим. С украинския режим, който има всички черти на нацистки и неонацистки, воюват гражданите на Украйна, които живеят в Донбас“, заяви Лавров. \r\nВ отговор на въпрос, защо Москва не прекъсва отношенията си с Киев, Лавров подчерта: „Ние имаме отношения с украинската държава и това е много повече и по-важно за нас от този режим, който се оказа на власт благодарение на това, че Запада предаде всички норми на международното право и международното поведение“. \r\n„Украинският народ няма нищо общо с това и огромната част от украинския народ, уверен съм, желае мир за своята страна и иска да се избави от този позорен режим, както и да се върне към нормални отношения с Русия“, обърна внимание главата на руското външнополитическо ведомство. По неговите думи, за това „ще се наложи да се разрешат вътрешните проблеми на Украйна“. „Те са много по-широки и по-дълбоки от ДНР и ЛНР“, добави Лавров. За Минските споразумения \r\nМинските споразумения са единственият способ за преодоляване на кризата в Донбас, отбеляза руският външен министър. \r\n„Минските споразумения нямат алтернатива“, подчерта Лавров. „Казвах същото и поминалата година“. \r\nОтговаряйки на реплика на журналиста, че минските споразумения не работят, той каза: „Уставът на ООН също бе нарушен много пъти и той също не работи в много случаи. Но не можем да се поддаваме на панически емоции“. \r\nПревод и редакция:", "date": "2018.12.17", "title": "Сергей Лавров: Русия ще загуби останалата Украйна, ако признае ДНР и ЛНР"}
{"url": "http://www.focus-news.net/news/2018/12/17/2602724/v-mvr-shte-se-provede-zasedanie-na-spetsializiran-shtab-vav-vrazka-s-uslozhnenata-zimna-obstanovka.html", "text": "В Министерството на вътрешните работи ще се проведе заседание на специализиран щаб във връзка с усложнената зимна обстановка. Това съобщиха от пресцентъра на  МВР . Заседанието на щаба ще започне в 16.30 часа под председателството на министъра на вътрешните работи Младен Маринов. Ще присъстват представители на всички ангажирани институции. Участниците ще направят анализ на предприетите дейности и ще обсъдят последващи действия във връзка с усложнената зимна обстановка.  \r\nСлед заседанието е предвиден брифинг в заседателната зала на министерството.", "date": "2018.12.17", "title": "В МВР ще се проведе заседание на специализиран щаб във връзка с усложнената зимна обстановка"}
{"url": "http://www.focus-news.net/news/2018/12/17/2602730/abc-news-reshenieto-za-formirane-na-kosovska-armiya-e-neobratimo.html", "text": "Решението да се трансформират Косовските сили за сигурност (КСС) в армия е „необратимо“, заяви президентът на страната Хашим Тачи и препотвърди, че новите въоръжени сили на страната не заплашват етническите сърби, живеещи в бившата сръбска провинция, предава американският телевизионен канал  ABC News . \r\nПрезидентът Тачи даде брифинг за формирането на армията преди да отлети за Ню Йорк, където се очаква в понеделник да се състои заседание на Съвета за сигурност на ООН по повод решението на малката балканска страна, отбелязва медията. \r\nТелевизията припомння, че почти единодушно косовският парламент одобри формирането на армия в петък, а съседна Сърбия предупреди, че армия, на място, което Белград счита за своя територия, може да доведе до въоръжена интервенция. \r\n„Каквото и да се случи на СС, независимо от опасенията на някои лица или цели страни, формирането на косовска армия е необратим процес“, заяви Тачи. \r\nПревод и редакция:", "date": "2018.12.17", "title": "ABC News: Решението за формиране на косовска армия е „необратимо“"}
{"url": "http://www.focus-news.net/news/2018/12/17/2602732/sport-izigraha-se-machovete-ot-posledniya-esenen-krag-v-parva-liga.html", "text": "Изиграха се всички мачове от 20-ия кръг на Първа лига, който е последен за есенния полусезон. Ето и резултатите: \r\nБерое – Левски 2:1 \r\nЦСКА – Ботев Пловдив 2:1 \r\nДунав – Лудогорец 0:2 \r\nЕтър – Септември 2:0 \r\nЛокомотив Пловдив – Ботев Враца 4:0 \r\nВитоша Бистрица – Черно море 1:1 \r\nСлавия – Верея 4:0 \r\nНачело във временното класиране е Лудогорец с 51 точки, с 6 повече от втория ЦСКА и 10 повече от третия Левски.", "date": "2018.12.17", "title": "Спорт: Изиграха се мачовете от последния есенен кръг в Първа лига"}
{"url": "http://www.focus-news.net/news/2018/12/17/2602735/sofiya-shofyor-e-tezhko-postradal-pri-katastrofa-na-glaven-pat-1-6-predi-razklona-za-selo-dolna-malina.html", "text": "Шофьор е тежко пострадал при катастрофа на главен път 1-6 преди разклона за село Долна Малина. Това съобщиха от  ОДМВР - София . Сигналът за инцидента е подаден около 13.19 часа на 16 декември в РУ - Елин Пелин. Извършен е оглед на местопроизшествието, при който е установено, че товарен автомобил „DR Motor“ е напуснал пътното платно и е катастрофирал вдясно по посока на движението. Водачът е настанен за лечение с фрактура на шиен и гръден прешлен, долна парализа и пневмоторакс и с опасност за живота. По случая е образувано досъдебно производство.", "date": "2018.12.17", "title": "София: Шофьор е тежко пострадал при катастрофа на главен път 1-6 преди разклона за село Долна Малина"}
{"url": "http://www.focus-news.net/news/2018/12/17/2602733/smolyan-andreya-dyaksova-sastezatel-po-orientirane-stana-sportist-na-obshtina-smolyan-2018.html", "text": "Андрея Дяксова от Туристическо дружество „Карлък“, състезател по ориентиране, стана „Спортист на община Смолян 2018“, предаде репортер на  Радио „Фокус“ – Смолян . Наградата – грамота, плакет и парична сума, й бе връчена на официална церемония в сградата на Община Смолян, на която присъстваха кметът Николай Мелемов, заместниците му Венера Аръчкова, Марин Захариев, инж. Мариана Цекова, секретарят Момчил Николов и много гости. Програмата започна с коледари от Езикова гимназия „Иван Вазов“ – Смолян, които пресъздадоха обичая коледуване и пожелаха здраве и благополучие на всички присъстващи. \r\nПред присъстващите спортисти и техните треньори Николай Мелемов заяви, че тази церемония е от приятните ангажименти в работата му като кмет, защото ръководството на Общината си е поставило за приоритет децата, младежта и спорта. Той отбеляза, че са положили доста усилия да направят база и да създадат условия за спорт в общината, а през 2019 г. ще бъде открита още една спортна зала. Мелемов благодари и на треньорите за усърдната работа, защото за тази професия се иска голямо сърце и душа. Той пожела на спортистите и техните треньори здраве, силя и воля, за да продължават напред и да постигат още успехи и подчерта, че те са гордост за община Смолян и всички ще продължават да вярват в тях и да ги подкрепят. \r\nСпортистът на годината Андрея Дяксова има редица отличия през 2018 г. Тя е световен шампион по радиоориентиране за девойки до 19 г. в Южна Корея, получила е 2 златни, 1 сребърен и 1 бронзов медал от Шампионат по лятно ориентиране, провел се в Словения, три златни и един сребърен медалиот Държавно първенство по ски-ориентиране и много други. \r\nЗа втора поредна година Община Смолян връчи и наградата „Спортист на гражданите 2018“, която се определя чрез гласуване от жителите на община Смолян на сайта на местната администрация. Тази година отличието е за Емил Бимбашиев от Тенис клуб „Смолян“, който получи 1202 гласа от общо 3556 гласували. \r\nОтличени бяха и треньорите на спортните клубове в община Смолян. „Треньор на годината на община Смолян 2018“ с равен брой точки станаха сенсей Здравко Младенов – спортен клуб „Шинкиокушин – карате“, и Атанас Жисов – Ски клуб „Пампорово“. \r\nОстаналите наградени спортисти от община Смолян в Топ 10 са Таня Щерева от СК „Шинкиокушин – карате“, Евангелина Дяксова – ТД „Карлък“ – ориентиране, Алекс Ушев – СКВ „Родопа – Смолян“, Славена Медова – СК „Шинкиокушин – карате“, Стоян Лазаров – Ски клуб „Пампорово“, Викторио Хаджиев – СКВ „Родопа Смолян“, Стоян Върбанов – планинско колоездене, Антоанета Дяксова – ТД „Карлък“ – ориентиране, Никола Семерджиев – Ски клуб „Пампорово“. \r\nСпортистът на годината в община Смолян е определен, сред като всички спортни клубове са номинирали спортисти и треньори за участие в класацията. Шестчленна комисия е изготвила анкета с всички номинирани. Тя е предоставена на всички клубове за обсъждане и класиране на топ 10 от най-добрите спортисти. Те са определени след обобщение на всички резултати от клубовете в общината и оценката на комисията. \r\nНели ГЕРГЬОВСКА", "date": "2018.12.17", "title": "Смолян: Андрея Дяксова, състезател по ориентиране, стана „Спортист на община Смолян 2018“"}
{"url": "http://www.focus-news.net/news/2018/12/17/2602734/dmitriy-peskov-temata-za-obedinenie-na-rusiya-i-belarus-ne-se-obsazhda.html", "text": "Въпросът за възможно обединение на Русия и Беларус в единна държава, което след 2024 година да бъде оглавено от Владимир Путин, не стои на дневен ред, заяви пред журналистите прессекретарят на руския държавен глава Дмитрий Песков, предава  ТАСС . \r\n„В такава формулировка темата не е в дневния ред, не е обсъждана и за това не са водени никакви разговори“, заяви Песков, в отговор на съответстващ въпрос. \r\nПредставителят на Кремъл подчерта, че Русия и Беларус развиват формата Съюзна държава. „Беларус е наш братски народ и най-близък стратегически съюзник и партньор. Т.е., Беларус е наш съюзник с големи букви“, подчерта Песков. \r\nПревод и редакция:", "date": "2018.12.17", "title": "Дмитрий Песков: Темата за обединение на Русия и Беларус не се обсъжда"}
{"url": "http://www.focus-news.net/news/2018/12/17/2602717/tv-21-makedoniya-zoran-zaev-i-aleksis-tsipras-shte-badat-nominirani-za-nobelova-nagrada-za-mir.html", "text": "Уидед Бушамаи, получила Нобеловата награда за мир през 2015 година, във вторник ще номинира премиерите на Македония и Гърция Зоран Заев и Алексис Ципрас за следващата Нобелова награда за мир, предава  скопският телевизионен канал „ТВ 21“ . \r\nНейното предложение ще бъде представено във вторник от 11 часа (12 часа българско време) на церемония в сградата на Първия частен университет на Македония, където през март Бушамауи стана почетен професор (professor honoris causa). \r\n„Договорът от Преспа, в който посредниците вложиха огромна енергия, го смятам за изключителен процес, който заслужава да бъде номиниран за Нобеловата награда за мир. Генералният секретар на ООН Антонио Гутериш подчерта, че този договор може да бъде пример за решаване на всички проблеми по света“, подчерта Бушамауи. \r\nПревод и редакция:", "date": "2018.12.17", "title": "„ТВ 21“ (Македония): Зоран Заев и Алексис Ципрас ще бъдат номинирани за Нобелова награда за мир"}
{"url": "http://www.focus-news.net/news/2018/12/17/2602740/ravnishteto-na-registriranata-bezrabotitsata-v-balgariya-prez-noemvri-e-6-koeto-e-nay-niskata-stoynost-za-mesetsa-prez-poslednite-10-godini.html", "text": "Равнището на регистрираната безработицата в България през ноември е 6%. Това е най-нискaта стойност на показателя за месеца през последните 10 години. Това съобщиха от пресцентъра на  Агенцията по заетостта . В сравнение с октомври т.г. се наблюдава минимално увеличение от 0.1%. Броят на регистрираните безработни през ноември е общо 197 783. \r\n30 525 са новорегистрираните лица през месеца, като от тях 1 680 са били неактивни, т.е. не са били нито заети, нито учащи, и не са търсили работа. От началото на 2018 г. служителите от бюрата по труда са активирали 64 036 лица чрез организиране на трудови борси, информационни събития, срещи със завършващите образование на кариерните центрове, както и чрез работата на младежки, ромски и трудови медиатори и др. Малко над 4 000 са тези, които са се регистрирали в бюрата по труда през ноември след завръщане от сезонна работа в чужбина. \r\nОсвен към безработните, дейността на бюрата по труда е насочена също към заети, учащи и пенсионери. Като търсещи работа през месеца са били регистрирани 483 души от тези групи. \r\nПрез ноември общо 18 590 лица са постъпили на работа, като 86.4% от тях са устроени в реалната икономика. В резултат от изпълнението на активните мерки за насърчаване на заетостта сред безработните, в субсидирана заетост са включени 2 537 лица: 2 287 – по схеми на Оперативна програма „Развитие на човешките ресурси”, 160 – по програми и 90 по мерки за обучение и заетост. \r\nОт началото на годината общо 15 998 безработни са включени в обучения за придобиване на нова квалификация и ключови компетентности, а завършилите успешно са 14 477. \r\nЗаявените работни места на първичния пазар на труда през ноември са 12 280, като 82.9% от тях са в частния сектор. Най-голям дял свободни работни места са заявени в преработващата промишленост (29.3%), търговията, ремонта на автомобили и мотоциклети (16.7%), административните и спомагателните дейности (16.0%), хотелиерството и ресторантьорството (6.6%), строителството (4.5%), и др. \r\nНай-търсените групи професии през месеца са: преподаватели; оператори на стационарни машини и съоръжения; монтажници; водачи на МПС и подвижни съоръжения; продавачи; персонал, зает в сферата на персоналните услуги (бармани, сервитьори, готвачи, камериери и др.); работници в добивната и преработващата промишленост, строителството и транспорта; квалифицирани работници по производството на храни, облекло, дървени изделия и сродни; металурзи, машиностроители и сродни на тях и занаятчии и др.", "date": "2018.12.17", "title": "Равнището на регистрираната безработицата в България през ноември е 6%, което е най-ниската стойност за месеца през последните 10 години"}
{"url": "http://www.focus-news.net/news/2018/12/17/2602736/kardzhali-41-godishen-mazh-e-predotvratil-telefonna-izmama-za-blizo-8000-lv.html", "text": "41-годишен мъж предотврати телефонна измама за близо 8000 лв. Това съобщиха от  ОДМВР- Кърджали . В сценария за оказване на помощ на полицията попаднала 78-годишна жена от града. В неделя от 15.00 до 18.00 часа тя разговаряла по телефона с мъж, който се представил като инспектор от полицията и поискал да предаде наличните си пари, за да помогне за залавянето на група, извършваща телефонни измами. Тя изпълнила разпореждането и хвърлила през терасата на апартамента си 7910 лв. Наетият 41-годишен кърджалиец да прибере пари за поставяне на дограма се досетил, че става дума за измама и предал сумата в полицейското управление. По случая е образувано досъдебно производство. \r\nОт полицията за пореден път напомнят на гражданите, че всяко обаждане по телефона, свързано с искане на пари под какъвто и е да е предлог, е измама.", "date": "2018.12.17", "title": "Кърджали: 41-годишен мъж е предотвратил телефонна измама за близо 8000 лв."}
{"url": "http://www.focus-news.net/news/2018/12/17/2602731/sofiya-shofyorite-tryabva-da-se-dvizhat-s-povisheno-vnimanie-po-avtomagistrala-hemus-sled-razklona-na-botevgrad-v-posoka-sofiya-zaradi-nepochisteni-i-zaledeni-uchastatsi.html", "text": "Пътят на автомагистрала „Хемус“ след разклона на Ботевград в посока София не е почистен и е заледен, съобщи  слушател на Радио „Фокус“ . Шофьорите трябва да се движат с повишено внимание и съобразена скорост", "date": "2018.12.17", "title": "София: Шофьорите трябва да се движат с повишено внимание по автомагистрала „Хемус“ след разклона на Ботевград в посока София заради непочистени и заледени участъци"}
{"url": "http://www.focus-news.net/news/2018/12/17/2602739/zam-kmetat-na-sofiya-doncho-barbalov-blizo-206-mln-leva-shte-badat-otdeleni-za-remont-na-vatreshnokvartalni-ulitsi-prez-2019-g.html", "text": "За ремонт и реконструкция на вътрешноквартални улици са отделени близо 20,6 млн. лева. Това каза зам.-кметът на София Дончо Барбалов по направление „Финанси и стопанска дейност“, който временно е и зам.-кмет по транспорта, на семинар за представянето на проектобюджета на Столична община за 2019 година, предаде репортер на  Агенция „Фокус“ . „Планирани са ремонти на 5 мостови съоръжения“, посочи той. „Над 133 млн. лева ще бъдат инвестирани в доставка на нови автобуси и трамваи за градския транспорт“, заяви Дончо Барбалов. „Планирано е изграждането на 18 нови велоалеи през 2019 и 2020 година“, обясни зам.-кметът и уточни, че 4,5 млн. лева са средствата за изграждане на ново осветление. „Най-големият обект през 2019 година е третият метродиаметър. Първите 8 метростанции ще бъдат пуснати на два етапа през годината“, заяви Барбалов.  \r\nБиляна ИВАНОВА", "date": "2018.12.17", "title": "Зам.-кметът на София Дончо Барбалов: Близо 20,6 млн. лева ще бъдат отделени за ремонт на вътрешноквартални улици през 2019 г."}
{"url": "http://www.focus-news.net/news/2018/12/17/2602725/makedonski-zam-ministar-sasednite-strani-prez-koito-e-minal-gruevski-ne-e-tryabvalo-da-go-arestuvat.html", "text": "Заместник-министърът на правосъдието на Македония Оливер Ристовски заяви пред белградския ежедневник „Политика“. Че Сърбия не е имала задължение да задържи или арестува Никола Груевски, когато той е минавал през страната, предава  македонската агенция „Макфакс“ . \r\nВ интервюто Ристовски е посочил факта, че бившият македонски премиер по това време не е бил обявен за международно издирване. \r\n„Доколкото ми е известно, нито един официален представител на правителството на Македония не разкритикува Сърбия, нито поиска обяснение защо Груевски не е бил арестуван“, заяви той. \r\nПолитикът добавим, че нито една от съседните страни, през които е преминал Груевски преди да бъде обявен за международно издирване, не е била длъжна, нито е трябвало да го арестува за действията му в Македония. \r\nПревод и редакция:", "date": "2018.12.17", "title": "Македонски зам.-министър: Съседните страни, през които е минал Груевски, не е трябвало да го арестуват"}
{"url": "http://www.focus-news.net/news/2018/12/17/2602741/varna-tyalo-na-mazh-e-otkrito-na-edin-ot-plazhovete-v-grada.html", "text": "Тяло на мъж е открито на един от плажовете във Варна. Това съобщиха за  Радио „Фокус“ – Варна  от пресцентъра на Областна дирекция на МВР – Варна. Сигнал за изхвърлено от морето тяло е подаден през почивните дни, като плажът попада в границите на Второ Районно управление на МВР. От полицията уточниха, че при първоначалния оглед не са установени улики за извършено криминално престъпление. По случая е образувано досъдебно производство, в рамките на което трябва да се изяснят детайлите около инцидента, както и самоличността на мъжа. \r\nМарияна ВАЛЕНТИНОВА", "date": "2018.12.17", "title": "Варна: Тяло на мъж е открито на един от плажовете в града"}
{"url": "http://www.focus-news.net/news/2018/12/17/2602738/pregled-na-mezhdunarodnite-novini-do-13-chasa-agentsiya-fokus.html", "text": "Решението да се трансформират Косовските сили за сигурност (КСС) в армия е „необратимо“, заяви президентът на страната Хашим Тачи и препотвърди, че новите въоръжени сили на страната не заплашват етническите сърби, живеещи в бившата сръбска провинция, предава американският телевизионен канал  ABC News . \r\nПрезидентът Тачи даде брифинг за формирането на армията преди да отлети за Ню Йорк, където се очаква в понеделник да се състои заседание на Съвета за сигурност на ООН по повод решението на малката балканска страна, отбелязва медията. \r\nТелевизията припомння, че почти единодушно косовският парламент одобри формирането на армия в петък, а съседна Сърбия предупреди, че армия, на място, което Белград счита за своя територия, може да доведе до въоръжена интервенция. \r\n„Каквото и да се случи на СС, независимо от опасенията на някои лица или цели страни, формирането на косовска армия е необратим процес“, заяви Тачи. \r\n***  Уидед Бушамаи, получила Нобеловата награда за мир през 2015 година, във вторник ще номинира премиерите на Македония и Гърция Зоран Заев и Алексис Ципрас за следващата Нобелова награда за мир, предава  скопският телевизионен канал „ТВ 21“ . \r\nНейното предложение ще бъде представено във вторник от 11 часа (12 часа българско време) на церемония в сградата на Първия частен университет на Македония, където през март Бушамауи стана почетен професор (professor honoris causa). \r\n„Договорът от Преспа, в който посредниците вложиха огромна енергия, го смятам за изключителен процес, който заслужава да бъде номиниран за Нобеловата награда за мир. Генералният секретар на ООН Антонио Гутериш подчерта, че този договор може да бъде пример за решаване на всички проблеми по света“, подчерта Бушамауи. \r\n***  Русия, признавайки провъзгласените Луганска и Донецка народни републики (ЛНР и ДНР), ще загуби отношения с Украйна, която ще остане в ръцете на нацисткия режим, заяви в понеделник министърът на външните работи на Русия Сергей Лавров в ефира на радиостанция „Комсомолская правда“, отговаряйки на въпрос, защо Русия не признава ДНР и ЛНР, предава  ТАСС . \r\n„Вие искате да признаем ЛНР и ДНР? А след това? Да загубим цялата останала Украйна, да я оставим на нацистите?“ – заяви той. Проблемите на Украйна са по-широки от Донбас \r\nОсвен това министърът заяви, че украинският режим има всички характеристики на неонацистки. „Ние не воюваме в украинския режим. С украинския режим, който има всички черти на нацистки и неонацистки, воюват гражданите на Украйна, които живеят в Донбас“, заяви Лавров. \r\nВ отговор на въпрос, защо Москва не прекъсва отношенията си с Киев, Лавров подчерта: „Ние имаме отношения с украинската държава и това е много повече и по-важно за нас от този режим, който се оказа на власт благодарение на това, че Запада предаде всички норми на международното право и международното поведение“. \r\n„Украинският народ няма нищо общо с това и огромната част от украинския народ, уверен съм, желае мир за своята страна и иска да се избави от този позорен режим, както и да се върне към нормални отношения с Русия“, обърна внимание главата на руското външнополитическо ведомство. По неговите думи, за това „ще се наложи да се разрешат вътрешните проблеми на Украйна“. „Те са много по-широки и по-дълбоки от ДНР и ЛНР“, добави Лавров. За Минските споразумения \r\nМинските споразумения са единственият способ за преодоляване на кризата в Донбас, отбеляза руският външен министър. \r\n„Минските споразумения нямат алтернатива“, подчерта Лавров. „Казвах същото и поминалата година“. \r\nОтговаряйки на реплика на журналиста, че минските споразумения не работят, той каза: „Уставът на ООН също бе нарушен много пъти и той също не работи в много случаи. Но не можем да се поддаваме на панически емоции“. \r\n*** Президентът на САЩ Доналд Тръмп е казал на турския си колега Реджеп Таийп Ердоган,че Вашингтон работи за екстрадицията на живеещия в Америка мюсюлмански проповедник Фетулах Гюлен, който е обвинен за организирането на неуспешния опит за държавен преврат в Турция през 2016 година, заяви първият дипломат на Анкара Мевлют Чавушоглу, цитиран от  Reuters . \r\n„В Аржентина Тръмп каза на Ердоган, че работят за екстрадицията на Гюлен и други хора“, заяви турският външен министър, визирайки срещата на Г-20, където лидерите се срещнаха преди две седмици. \r\nБританската агенция припомня, че Анкара отдавна иска Гюлен, който живее в самоналожено изгнание в САЩ от близо 20 години. Независимо, че е бивш съюзник на Ердоган, той е обвинен от турските власти за организацията на неуспешния опит за преврат. \r\nГюлен отрича да е замесен в пуча, а Тръмп миналия месец посочи, че не обмисля да замени проповедника, за да намали натиска на Турция върху Саудитска Арабия по повод убийството на саудитския журналист Джамал Хашоги в Истанбул. \r\nМиналата седмица, посочва още „Ройтерс“, Турция започна нови инициативи, чрез които иска да спре финансирането на привържениците на Гюлен. \r\n„Наскоро видях достоверно разследване на ФБР за това, как организацията на Гюлен избягва плащането на данъци“, обясни Чавушоглу в Доха. \r\nБелият Дом и ФБР са отказали коментар по случая. \r\n***  Постигнатото под егидата на ООН примирие в йеменското пристанище Ходейда и неговите околности влиза в сила във вторник, съобщи представител на световната организация пред  AFP  в понеделник. \r\nПопитан дали прекратяването на враждебните действия в провинция Ходейда започва в нощта срещу вторник, неназованият събеседник на агенцията отговори: „Вярно е“. \r\n***  Съветът за сигурност на ООН ще проведе днес сесия по искане на Сърбия и Русия по повод решението на Прищина да гласува за формиране на армия, а на нея ще говорят сръбският президент Александър Вучич и косовския му колега Хашим Тачи, пише  белградският ежедневник Политика . \r\nЗаседанието е насрочено за 15 часа (22 часа българско време) и ще бъде отворено за обществеността, информира ТАНЮГ. \r\nВучич заяви в събота, че ще отиде на заседанието, за да каже истината за това, колко труд и енергия е вложила Сърбия, за да бъде постигнат компромис и колко другата страна не е желала това. \r\nТой подчерта, че Сърбия е предупредила цялата международна общност за действията на Прищина – петте постоянни членки на СС на ООН, десетте останали членове, Общото събрание на ООН... \r\n„Ще се опитам да кажа, че приехме Брюкселския договор като тежко споразумение и изнесохме всичко на раменете си, защото знаехме, че на Сърбия й трябва мир“, обясни президентът и подчерта, че Белград няма нужда от нови конфликти и войни. \r\nТой повтори, че Сърбия е изпълнила всички елементи от Брюкселското споразумение, включително тежките условия, докато Прищина не е изпълнила нито един. \r\nВъншният министър на Сърбия Ивица Дачич заяви, че председателят на Съвета за сигурност на на ООН от Кот д'Ивоар е насрочил спешна сесия, на основата на искането на Белград. \r\nДипломатът заяви, че е много важно на заседанието на СС да се чуе позицията на Сърбия за формирането на косовска армия, както и че очаква изложението на президента Вучич да срещне голяма поддръжка сред членовете на СС на ООН. Дачич изрази съмнение, че СС ще вземе каквото и да е решение за действията на Косово заради, както каза той, несъгласието на великите сили. \r\n„Ще бъде трудно да променим позициите на великите сили по този въпрос, но е много важно да се посочи нарушаването на Резолюция 1244, като единствен правно валиден документ, който се отнася до Косово и Метохия и в който не предвижда формирането на каквито и да е въоръжени сили“, заяви Дачич. \r\n„Президентът ще представи позицията на Сърбия и очаквам тя да получи голяма подкрепа от членовете на СС, но Съветът няма да бъде в състояние да вземе каквото и да е решение заради несъгласието на великите сили“, обясни министърът и добави, че е много важно да се чуят осъждания на действията на Прищина и позицията на Сърбия от международната общност. \r\nДачич смята за важно и това, че нито една членка на СС не е била против свикването на заседанието, но напомни, че САЩ, Великобритания, Франция, Полша и Холандия са искали закрита сесия, докато желанието на Сърбия заседанието да е открито са подкрепили Русия, Китай, Екваториална Гвинея, Етиопия, Боливия и Казахстан. \r\n***  Украинският президент Петро Порошенко готви провокация на границата с Русия, заяви руският министър на външните работи Сергей Лавров в ефира на радио „Комсомолская правда“, предава  РИА Новости . \r\nСъгласно получената информация, става дума за въоръжена провокация, предвидена за края на декември, уточни първият дипломат на Москва. \r\n„Той ще получи отговор и той ще е тежък, уверявам ви“, добави министърът, като отбеляза, че Русия няма да допусне Порошенко да нарушава права, които жителите на Крим са защитили в съответствие с международното право. \r\nЛавров заяви още, че Киев съгласува подобни действия със „западните куратори и попечители“. \r\nСпоред сведенията, с които руската страна разполага, отбеляза той, съветват Порошенко да поддържа бойни действия с малка интензивност, за да може постоянно да „крещи в пропагандната плоскост, че руснаците нахлуват в Украйна“, но без да довежда военните действия до такава фаза, при която ще последва пълномащабен отговор. \r\n*** Кореспондентът от Брюксел на авторитетния  прищински ежедневник Koha Ditore  Августин Пальокай пише материал, в който отбелязва, че „не е работа на косовските лидери да изразяват яда към Европейския съюз за постоянните отлагания на визовата либерализация. Това право принадлежи единствено на народа на Косово, който има право да се чувства разочарован от своите лидери, както и от ЕС“. Той отб3елязва още, че косоварите са най-проевропейски настроената нация в региона. „Те са разочаровани от Съюза, но не са срещу него. Все още го обичат и нямат друга ориентация и цел, освен ЕС... Съюзът държи обикновените граждани на Косово изолирани и тяхната единствена вина могат да са гласовете им за сегашните политически структури“. \r\n***  Правителствената македонска делегация, оглавявана от премиера Зоран Заев, в понеделник няма да има възможност да присъства на мероприятието по откриване на част от автомобилния път между Македония и България, предава  македонската редакция на Радио „Свободна Европа“ . \r\nПричината за това, както информират от правителствената пресслужба, е внезапната смърт на градоначалника на Охрид проф. д-р Йован Стояновски и възпоминателната сесия на община Охрид и погребението, които са предвидени за понеделник. \r\n***  В понеделник в Охрид ще се състои възпоминателна сесия на общинския съвет след внезапната смърт на кмета на града проф. д-р Йован Стояновски, пише  македонският „Фокус“ . \r\nВъзпоминателната сесия ще се проведе в голямата общинска сграда от 10 часа (11 българско време). На извънредното заседание на община Охрид, свикано след внезапната смърт на Стояновски, ще бъде взето единодушно решение да бъде обявен ден на траур на територията на общината. Съгласно решението, всички планирани събития от културен и забавен характер ще бъдат отменени. \r\nПогребението на тялото на Стояновски ще се състои в 14 часа на градските гробища в Охрид. \r\nНа възпоминателната сесия и погребението са заявили присъствие видни личности от македонската политика и обществен живот, сред които премиерът Зоран Заев, който, както съобщи пресслужбата на правителството, по този повод е отменил присъствието си на мероприятие за откриване на участък от пътя към България. \r\nКметът на Охрид проф. д-р Йован Стояновски почина в събота сутринта в линейка, на път към Центъра за сърдечни болести. \r\n*** Посолството на Турция в Прищина подкрепи трансформирането на Косовските сили за сигурност (КСС) в Армия на Косово, като посочи, че това е суверенно право на косовската държава, пише  скопското електронно издание „Курир“ . \r\nКакто съобщава кореспондентът на МИА от Прищина, в съобщението от неделя вечерта се изразява очакване, че трансформацията ще бъде осъществена демократично, съгласно Конституцията и в координация с НАТО и че в бъдеще войската ще бъде в служба на мира в региона. \r\n„Турция, като балканска страна и членка на НАТО, която участва в КФОР и КСС, взимайки предвид законите, прието от парламента на Косово на 14 декември за трансформиране на КСС в Армия като суверенно право, а също така счита за подходящи изявленията на косовските авторитети, че процесът на трансформация, който ще трае с години, ще се развива по демократичен начин и ще обхване всички общности в Косово в рамките на Конституцията, в координация с НАТО и по този начин ще допринесе за защита на мира и стабилността и региона“, се казва в съобщението. \r\nДипломатическото представителство на Анкара в Косово посочва, че Турция, „съгласно значението, което придава на мира и стабилността в региона. Ще продължи да подкрепя продължаването на диалога Белград – Прищина“. \r\nМедиите в Косово отбелязват, че това е „още една голяма военна сила“ след САЩ, Великобритания, Германия и Франция, която открито подкрепя формирането на Армия на Косово. \r\n***  Бившият министър на външните работи на Гърция Никос Коцияс заяви, че депутатите трябва да бъдат пуснати да гласуват свободно, чрез таен вот, за договора за името на Македония, който бе подписан благодарение на неговите усилия през юни, пише  онлайн изданието на вестник Kathimerini . \r\nВ интервю за неделното издание на вестник Ethnos, Коцияс изрази увереността си, че сделката, с която западната ни съседка ще се преименува на Северна Македония, ще мине лесно. \r\nПопитан относно заплахата Скопие да наруши определени точки от договора, дипломатът заяви, че „някои трябва да спрат да представят Гърция като страна, на която й липсва самочувствие и която се държи като жертва на „великите планове“ на малки държави, когато, всъщност, тези страни искат да са ни приятели“. \r\nКоцияс каза, че управляващата партия СИРИЗА ще спечели следващите парламентарни избори „ако правителството стане по-внимателно, някои от членовете й по-малко фриволни и някои хора започнат да работят наистина, а не само да симулират, че работят. Той заяви също, че предварително условие за победа на СИРИЗА е тя „да прекрати връзките (с коалиционния си партньор) „Независимите гърци“ (АНЕЛ) и да сключи рационален алианс с прогресивните леви (партии)“. \r\nКоцияс, който стана министър на външните работи, когато СИРИЗА формира правителство през януари 2015 г., подаде оставка миналия октомври, след като несъгласието му с лидера на АНЕЛ и министър на отбраната Панос Каменнос, който се противопостави на сделката с Македония, стигна до гневна словесна престрелка на заседание на кабинета. Дипломатът смята, че той не е бил подкрепен от премиера Алексис Ципрас. \r\nКоцияс бе разкритикува също решението да се предложи поетапно разширяване на гръцките териториални води от 6 на 12 морски мили. „Поддръжниците на бездействието казват, че  Гърция може да разшири своите териториални води на етапи, защото това ще даде основание на трети страни“, т.е. Турция. „Но истинско отстъпление е, когато не правиш нищо, позовавайки се на препятствията“, обясни той. \r\n***  Хърватският парламент прие, с 81 гласа „за“, 11 „против“ и 4 „въздържал се“, декларация за статута на босненските хървати, която призовава за промяна на конституцията на Босна и Херцеговина (БиХ) и изборно законодателство, което да им позволи, като най-малкият конституционен народ, да бъдат равни на останалите два народа в страната, пише  електронното издание Sarajevo Times . \r\nДокументът от шест точки подчертава, че за успешното функциониране на БиХ на всички нива е ключово конституционните народи и гражданите да са равни и те да имат пълно доверие в бъдещето на страната. \r\nДекларацията предупреждава за опитите да се маргинализират хърватите. В този контекст се подчертава, че за трети път, представителят хърватин в тристранното председателство е избран благодарение на бюлетини от бошняци и че това е в противоречие с духа на мирното споразумение от Дейтън. \r\nДекларацията подчертава също няколко пъти, че Хърватия подкрепя суверенитета на Босна и Херцеговина и припомня, че Загреб подкрепя и подпомага кандидатурата на Босна и Херцеговина за членство в Европейския съюз. \r\nТой призовава да се положат усилия за „консенсусно изменение на Конституцията на Босна и Херцеговина и нейното избирателно законодателство, за да се осигури хармонизация на отношенията между трите съставляващи народи и равноправието на всички негови граждани“. \r\nДокументът призовава за осигуряване на опростяване, прозрачност, управляемост и рентабилност на вътрешната организация на Босна и Херцеговина. Институциите в Хърватия са призовани да продължат да се застъпват и подкрепят бързите промени, които ще гарантират равнопоставеността на всички от трите основни общности и гражданите на съседната страна и те се приканват да засилят помощта на институциите от стратегическо значение за хърватския народ в Босна и Херцеговина , съобщава агенция Хина. \r\n***  Още една атака бе отблъсната в бурни условия на петъчната среща на върха на Европейския съюз в Брюксел, когато главите на правителства „се събраха, за да дадат още пари и права на мигрантите“, заяви премиерът на Унгария Виктор Орбан на видео, публикувано на неговата страница във „Фейсбук“, пише  електронното издание Hungary Today . \r\nСрещата на върха започна мирно и „изглеждаше весела“, но по-късно тя стана доста бурна, заяви унгарският лидер. \r\nНяколко държави „атакуваха“ Унгария за миграцията и се опитаха да „принудят съвета на премиерите да приеме мерки, които биха довели още мигранти в Европа“, посочи Орбан. „Считам, че това е последен опит, защото много скоро ще има Европейски избори и всичко ще свърши“, добави той. \r\n„Успяхме да отбием още една атака“, подчерта министър-председателят и настоя, че някои от участниците са искали да „поднесат повече пари и права на мигрантите и да репресират държавите, които не искат миграция“. \r\n***", "date": "2018.12.17", "title": "Преглед на международните новини до 13 часа ( Агенция „Фокус“ )"}
{"url": "http://www.focus-news.net/news/2018/12/17/2602737/sofiya-protestirashti-se-opitaha-da-nahluyat-v-sgradata-na-kevr.html", "text": "Протестиращи и полиция стигнаха до сблъсъци пред сградата на КЕВР, предаде репортер на  Агенция \"Фокус\" . Протестиращите срещу увеличаването на цената на водата се опитаха да нахлуят в сградата на КЕВР, заради което се стигна до физически сблъсъци с полицейски служители. На място е и омбудсманът Мая Манолова. \r\nЦветилена СИМЕОНОВА", "date": "2018.12.17", "title": "София: Протестиращи се опитаха да нахлуят в сградата на КЕВР"}
{"url": "http://www.focus-news.net/news/2018/12/17/2602743/kyustendil-preminavaneto-na-motorni-prevozni-sredstva-prez-gkpp-gyueshevo-se-izvarshva-normalno.html", "text": "реминаването на моторни превозни средства през ГКПП „Гюешево” се извършва нормално. Това съобщи за  Радио „Фокус” – Кюстендил  дежурният на българо-македонския контролно-пропусквателен пункт. Пътните настилки са хлъзгави, на места - заснежени, но опесъчени. Трафикът към този час на деня не е интензивен. Екип на „Гранична полиция” извършва проверки край село Гърляно. \r\nВенцеслав ИЛЧЕВ", "date": "2018.12.17", "title": "Кюстендил: Преминаването на моторни превозни средства през ГКПП „Гюешево” се извършва нормално"}
{"url": "http://www.focus-news.net/news/2018/12/17/2602744/kathimerini-bomba-eksplodira-pred-gratskata-televiziya-skai-nyama-postradali.html", "text": "Мощна бомба експлодира пред сградата на гръцката телевизия Skai рано в понеделник, причинявайки значителни щети, но не и наранявания, пише  електронното издание на вестник Kathimerini . \r\nСъгласно информацията от полицията, взривът се е случил в около 02:35 часа пред централата на телевизията в крайбрежен район в близост до Атина, след като предупреждения по телефона и до друг телевизионен канал са принудили властите да евакуират сдеанието. \r\nКъм момента никой не е поел отговорността, а в миналото анархистки организации са атакували медии, отбелязва изданието. \r\n„Това е удар по демокрацията. За щастие, има само материални щети – облекчение е, че никой не е пострадал – след бързите действия, предприети от полицията“, заяви министърът на обществения ред на Гърция Олга Геровасили. \r\n„Ще подсилим нашата демокрация. Този инцидент трябва да спре, поне временно, тези, които оставят отворени вратите за тероризма и фашизма“, заяви още тя, докато антитерористични части разследваха мястото на инцидента. \r\nВзривното устройство изпочупи прозорците и причини разрушения на фасадата на сградата. Близките жилищни сгради и автомобили също са понесли щети. \r\nВзривното устройство е било закачено на метална мантинела на оживен крайбрежен път в района на Фалиро, южно от Атина. \r\nSkai продължи да излъчва на живо пред сградата, докато радио програмите от вътрешността на сградата също продължаваха. \r\n„Катимерини“ припомня, че Гърция има дълга история на въоръжени атаки в последните четири десетилетия, повечето от радикално-леви групировки, които започнаха да се случват след седемгодишната диктатура в страната, завършила през 1974 година. \r\nСред мишените често са банки и посолства, както и полицейски управления и съдилища. \r\nПревод и редакция:", "date": "2018.12.17", "title": "Kathimerini: Бомба експлодира пред гръцката телевизия Skai, няма пострадали"}
{"url": "http://www.focus-news.net/news/2018/12/17/2602742/pazardzhik-snezhnata-pokrivka-v-selo-yundola-e-okolo-30-sm.html", "text": "Снежната покривка в село Юндола е около 30 см, каза за  Радио „Фокус“-Пазарджик  Мехмед Местан, кмет на населенето място. По думите му още през нощта всички пътища в селото са почистени и опесъчени. Главните пътища, които водят до курорта, са проходими и опесъчени.  \r\nТой допълни, че в района на селото има множество хижи, вили и почивни станции, които предлагат много добри условия за зимен туризъм. Повечето от тях се отопляват на дърва или пелети. Четирите ски писти на територията на Юндола са в готовност да посрещнат туристи за предстоящите празници. \r\nРадослава МУРДЖЕВА", "date": "2018.12.17", "title": "Пазарджик: Снежната покривка в село Юндола е около 30 см"}
{"url": "http://www.focus-news.net/news/2018/12/17/2602745/burgas-3-427-dushi-v-oblastta-praznuvat-imen-den-v-denya-na-sveti-prorok-danail.html", "text": "3 427 души в област Бургас празнуват имен ден в деня на свети пророк Данаил, съобщиха за  Радио „Фокус“-Бургас  от Териториална дирекция „Гражданска регистрация и административно обслужване“. 2 047 са имениците в областния град. Празнуващите с името Даниел са 1372 в областта и 837 в Бургас, а мъжете, наречени Данаил, са 478 в областта и 282 в областния център. Най-многобройни са дамите с името Даниела – 1577 в областта и 928 в Бургас. \r\nДеница ДИМИТРОВА", "date": "2018.12.17", "title": "Бургас: 3 427 души в областта празнуват имен ден в деня на свети пророк Данаил"}
{"url": "http://www.focus-news.net/news/2018/12/17/2602746/sofiya-70-godishen-peshehodets-e-blasnat-ot-lek-avtomobil-v-rayona-na-selo-iskrets.html", "text": "70-годишен пешеходец е блъснат от лек автомобил в района на село Искрец. Това съобщиха от  ОДМВР - София . Сигналът за инцидента е подаден около 12.05 часа на 16 декември в РУ - Своге. При извършения оглед на местопроизшествието е установено, че лек автомобил „Волво“ в зоната на ляв завой е блъснал движещ се по банкета 70-годишен пешеходец. Пострадалият е настанен за лечение с фрактура на рамо, без опасност за живота. Водачът е тестван с дрегер, отчел отрицателен резултат. По случая е образувано досъдебно производство.", "date": "2018.12.17", "title": "София: 70-годишен пешеходец е блъснат от лек автомобил в района на село Искрец"}
{"url": "http://www.focus-news.net/news/2018/12/17/2602747/nkiz-podkrepya-investitsionniya-obmen-mezhdu-balgariya-i-yordaniya.html", "text": "„Национална компания индустриални зони” ЕАД подкрепя разширяването на търговския и инвестиционен обмен между България и Йордания. Това съобщиха от пресцентъра на  НКИЗ . Държавното дружество бе представено от изпълнителния директор Антоанета Барес, която участва в бизнес форум в Аман. Той беше част от посещението на президента Румен Радев в Йордания. Участие взеха десетки представители на български и йордански компании в сферата на отбранителната индустрия, електрониката, хранително-вкусовата промишленост и други. \r\nИзпълнителният директор на „Национална компания индустриални зони“ ЕАД Антоанета Барес представи терените на дружеството  чрез видеопрезентация. В рамките на форума беше подписан Меморандуми за сътрудничество от Хасковската търговско-промишлена палата с Аманската търговска камара и с Бизнес асоциацията „Европа-Йордания“. Беше договорен и Меморандум за сътрудничество между София Тех Парк и научноизследователския център SESAME в Йордания.  \r\nДържавният глава Румен Радев подчерта пред участниците във форума, че България може да предостави отлична възможност за достъп на йордански компании до европейския пазар, а страната ни разглежда Йордания като перспективен партньор за разширяване на българския износ към региона на Близкия Изток. Като потенциални сфери за насърчаване на взаимните инвестиции и създаването на смесени предприятия президентът открои отбранителната индустрия, енергетиката, информационните технологии, електрониката и  хранително-вкусовата промишленост.", "date": "2018.12.17", "title": "НКИЗ подкрепя инвестиционния обмен между България и Йордания"}
{"url": "http://www.focus-news.net/news/2018/12/17/2602748/kyustendil-obshtinskiyat-savet-e-odobril-podpomagane-s-5-300-leva-na-shestima-dushi-s-ostri-zdravoslovni-i-sotsialni-problemi.html", "text": "Общинският съвет в Кюстендил е одобрил подпомагане с 5 300 лева на шестима души с остри здравословни и социални проблеми. Това съобщиха за  Радио „Фокус” – Кюстендил  от Общински съвет – Кюстендил. Решението е взето на последното заседание на общинските съветници, след предложение на председателя на Постоянната комисия  по здравеопазване, социални дейности и жилищна политика. Постъпилите през месеца заявления са одобрени от членовете на комисията. По 1 000 лева са отпуснати на Любомир Христов, Тони Костов, Стефания Йовева, Уляна Георгиева и Антон Джонев. На Миглена Чингарова са отпуснати средства в размер на 300 лева.  \r\nПарите се осигуряват от бюджета на Община Кюстендил, по параграф „Обезщетения и помощи по решение на Общински съвет”. \r\nВенцеслав ИЛЧЕВ", "date": "2018.12.17", "title": "Кюстендил: Общинският съвет е одобрил подпомагане с 5 300 лева на шестима души с остри здравословни и социални проблеми"}
{"url": "http://www.focus-news.net/news/2018/12/17/2602749/api-vremenno-se-ogranichava-dvizhenieto-v-izprevarvashtata-lenta-na-avtomagistrala-trakiya-ot-km-104-do-km-105-v-posoka-sofiya-poradi-remont-na-mantinela.html", "text": "Временно се ограничава движението в изпреварващата лента на автомагистрала „Тракия“ от км 104 до км 105 в посока София поради ремонт на мантинела в разделителната ивица. Трафикът се осъществява в активната лента. Това съобщиха от пресцентъра на  Агенция „Пътна инфраструктура“ . Шофьорите трябва да се движат с повишено внимание и съобразена скорост.", "date": "2018.12.17", "title": "АПИ: Временно се ограничава движението в изпреварващата лента на автомагистрала „Тракия“ от км 104 до км 105 в посока София поради ремонт на мантинела"}
{"url": "http://www.focus-news.net/news/2018/12/17/2602750/zam-kmetat-na-sofiya-doncho-barbalov-vnesen-e-doklad-da-ima-noshten-transport-i-dogodina-nadyavame-se-da-bade-odobren-ot-obshtinskiya-savet.html", "text": "Заедно с общинския съветник Зафир Зарков внесохме доклад на вниманието на Столичния общински съвет за нощен транспорт и догодина. Надяваме се той да бъде одобрен. Това каза пред журналисти зам.-кметът на София Дончо Барбалов по направление „Финанси и стопанска дейност“, който временно е и зам.-кмет по транспорта, предаде репортер на  Агенция „Фокус“ . „На този етап нощният транспорт ще бъде със същите параметри, като продължаваме да събираме информация. Трябва да се анализира до колко се ползва и как да повишим използването му“, обясни зам.-кметът. В отговор на въпрос какви са впечатленията му от ремонта на ул. „Граф Игнатиев“, той коментира: „Има готови участъци, но говорим за трамвайното трасе. По другите обекти и компоненти още се работи. Фокусът на вниманието се измести към детайлите. Изгуби се цялостната картина. Цялостната цел е да се обнови това централно пространство. За нас е важен крайният резултат“. Попитан да очакваме ли през следващата година задръствания в столицата, заради ремонтите Дончо Барбалов посочи: „Надяваме се през следващата година да имаме добра синхронизация, за да избегнем, доколкото може неудобствата на хората. Опитът от последните години показва, че когато е за подобряване на инфраструктурата хората проявяват търпимост. Естествено не трябва да злоупотребяваме с това“. \r\nБиляна ИВАНОВА", "date": "2018.12.17", "title": "Зам.-кметът на София Дончо Барбалов: Внесен е доклад да има нощен транспорт и догодина, надяваме се да бъде одобрен от общинския съвет"}
{"url": "http://www.focus-news.net/news/2018/12/17/2602752/plovdiv-zatvorena-za-dvizhenie-e-i-ul-shipka-zaradi-padnali-zhitsi-na-troleybus.html", "text": "Вече е затворена за движение и ул. „Шипка“ в Пловдив, в участъка от бул. „Освобождение“ до ул. „Цар Симеон“. Това съобщи за  Радио „Фокус“-Пловдив  говорителят на ОДМВР-Пловдив. Причината са паднали жици на тролейбус върху лек автомобил и пътното платно. Полицейски служители пренасочват автомобилите. \r\nПо същата причина по рано бе спряно движението по ул. „Съединение“, в участъка между ул. „Ванче Михайлов“ и ул. „Шипка“.", "date": "2018.12.17", "title": "Пловдив: Затворена за движение е и ул. „Шипка“ заради паднали жици на тролейбус"}
{"url": "http://www.focus-news.net/news/2018/12/17/2602754/ministar-temenuzhka-petkova-shte-dade-preskonferentsiya-v-ministerstvoto-na-energetikata.html", "text": "Министърът на енергетиката Теменужка Петкова ще даде пресконференция. Това съобщиха от пресцентъра на  Министерство на енергетиката . Събитието ще се проведе след 16.30 часа в сградата на Министерството на ул. „Триадица\" 8, зала „Пресцентър\".", "date": "2018.12.17", "title": "Министър Теменужка Петкова ще даде пресконференция в Министерството на енергетиката"}
{"url": "http://www.focus-news.net/news/2018/12/17/2602753/ombudsmanat-maya-manolova-uvelichavaneto-na-tsenata-na-vodata-e-nespravedlivo.html", "text": "Увеличаването на цената на водата е несправедливо. Това каза омбудсманът Мая Манолова по време на заседание на КЕВР, на което се обсъжда цената на ВиК услугите през 2019 г., предаде репортер на  Агенция „Фокус“ . \r\n„Тук съм заради тревогата на гражданите от предстоящото увеличение на цените на водата и заради десетките жалби, свързани с цената и качеството на услугата, както и с отношенията на гражданите и ВиК дружествата. Наясно съм, че предложеното увеличение на цената на водата във ВиК дружествата  е предварително заложено и фигурира в съответните нормативни документи, но това, че е заложено и предвидено не означава, че е справедливо. Казвам го направо - това увеличение на цената на водата не е справедливо заради ниските доходи и заради социалната непоносимост“, каза още Манолова. \r\nТя посочи, че с най-висок процент се увеличава цената на водата във ВиК Видин, Бургас, София, Благоевград и Добрич. \"В същото време социалната поносимост на ВиК услугите в тези региони за 2019 г. намалява. Това показва, че доходите на домакинствата намаляват на фона на увеличението на цените на водата в съответните  региони. Това реално утежнява още повече и без това влошаващото се състояние на българските домакинства предвид ръста на основни стоки и други услуги. Липсва и подобрение на качеството на услугата – на качеството на водата и на показателите, отнасящи се до загуби на вода\", заяви Манолова и посочи, че липсват и реално извършени инвестиции.  \r\nЦветилена СИМЕОНОВА", "date": "2018.12.17", "title": "Омбудсманът Мая Манолова: Увеличаването на цената на водата е несправедливо"}
{"url": "http://www.focus-news.net/news/2018/12/17/2602751/predsedatelyat-na-pg-na-gerb-tsvetan-tsvetanov-se-sreshtna-sas-zam-pomoshtnik-darzhavniya-sekretar-na-sasht-matyu-boys-i-poslanika-na-sasht-v-balgariya-n-pr-erik-rubin.html", "text": "Председателят на ПГ на ГЕРБ и зам.-председател на партията Цветан Цветанов проведе работна среща със зам.-помощник държавния секретар на САЩ Матю Бойс и Н. Пр. Ерик Рубин, посланик на САЩ в България. Това съобщиха от пресцентъра на  ПП ГЕРБ . Цветанов и Бойс обсъдиха двустранните отношения между България и САЩ, като отбелязаха високото ниво на сътрудничество във всички сфери от взаимен интерес. Подчертана бе важността на България за стабилността в регионите на Западните Балкани и Черно море. Двамата отчетоха, че затвърждаването на стратегическото партньорство САЩ - България и САЩ - ЕС е от ключово значение за успешното противодействие на опитите на трети страни за дестабилизиращо влияние в ЕС и региона, за уронване на демократичните ценности и за системно незачитане на международното право. Двамата дадоха висока оценка за двустранните срещи в последните месеци, сред които срещите на премиера Бойко Борисов с държавния секретар на САЩ Майк Помпео в Ню Йорк и със зам.-държавния секретар Джон Съливан в София. \r\nСред обсъжданите по време на разговора теми бяха още енергийната сигурност и диверсификацията на енергийните източници, както и сътрудничеството в сектор “Сигурност” и обмена на добри практики и експертиза.", "date": "2018.12.17", "title": "Председателят на ПГ на ГЕРБ Цветан Цветанов се срещна със зам.-помощник държавния секретар на САЩ Матю Бойс и посланика на САЩ в България Н. Пр. Ерик Рубин"}
{"url": "http://www.focus-news.net/news/2018/12/17/2602758/natsionalniyat-savet-za-tristranno-satrudnichestvo-shte-provede-zasedanie-na-18-dekemvri.html", "text": "Националният съвет за тристранно сътрудничество ще проведе заседание на 18 декември от 11.00 часа в сградата на Министерския съвет. Това съобщиха от  Правителствената информационна служба . На заседанието ще бъдат обсъдени проект на Постановление на Министерския съвет за изменение и допълнение на Наредбата за пенсиите и осигурителния стаж, проект на Постановление на Министерския съвет за определяне на нов размер на минималната работна заплата за страната за 2019 г., както и предложение на КТ „Подкрепа“ за актуализиране на минималния размер на допълнителното трудово възнаграждение по чл. 8 от Наредбата за структурата и организацията на работната заплата.", "date": "2018.12.17", "title": "Националният съвет за тристранно сътрудничество ще проведе заседание на 18 декември"}
{"url": "http://www.focus-news.net/news/2018/12/17/2602757/predsedatelyat-na-narodnoto-sabranie-tsveta-karayancheva-izminaliyat-politicheski-sezon-beshe-dinamichen-s-mnogo-konflikti-no-i-s-mnogo-svarshena-rabota.html", "text": "Изминалият политически сезон беше един динамичен сезон, с много конфликти, но и с много свършена работа. Това каза пред журналисти в Пловдив председателят на Народното събрание Цвета Караянчева, предаде репортер на  Радио „Фокус” - Пловдив . По думите и като добър финал на този политически сезон и на цялостното представяне на правителството и политиката на мнозинството може да се посочи приетият бюджет, който само преди седмица е минал през Народното събрание. „Това е един добър бюджет, който беше добре оценен от всички”, посочи Цвета Караянчева.  \r\nВъв връзка с това, че президентът Румен Радев сезира за част от бюджета Конституционен съд, председателят на Народното събрание посочи, че държавният глава има винаги право на мнение. „Нека да видим обаче какво ще каже Конституционният съд. За нас този бюджет е много добър, с добър икономически растеж, с добри показатели, с много средства за политики и мисля, че българските граждани догодина ще имат възможността да усетят силата на бюджета, който приехме”, добави Цвета Караянчева. \r\nЦветана ТОНЧЕВА", "date": "2018.12.17", "title": "Председателят на Народното събрание Цвета Караянчева: Изминалият политически сезон беше динамичен, с много конфликти, но и с много свършена работа"}
{"url": "http://www.focus-news.net/news/2018/12/17/2602756/ombudsmanat-maya-manolova-kevr-tryabva-da-kazhe-kakvi-sa-polzite-ot-uvelichavaneto-na-tsenata-na-vodata-za-grazhdanite.html", "text": "КЕВР трябва да каже какви са ползите от увеличаването на цената на водата за гражданите. Това каза омбудсманът Мая Манолова по време на заседание на КЕВР, на което се обсъжда цената на ВиК услугите през 2019 г., предаде репортер на  Агенция „Фокус“ . \r\n„Настояваме за преразглеждане на бизнес плановете на ВиК асоциациите  и КЕВР да каже какви са ползите от увеличаването на цената на водата за гражданите. Защото ако такива реални ползи не са налице по отношение на ВиК асоциациите, то тогава е неизбежно преразглеждането на техните бизнес планове. Настояваме и ясни критерии за социалната поносимост на ВиК услугата. Трябва да се предприемат и мерки за водно бедните хора – защото в България вече има и водно бедни хора, които не могат да си позволят да плащат толкова скъпа вода“, зави Манолова и посочи, че тя и екипът й ще настояват и за нормативни промени. \r\n„Като омбудсман не мога да спра решението на КЕВР за повишаване цената на водата, но мога да поставя на масата проблемите на българските граждани“, каза още тя. \r\nЦветилена СИМЕОНОВА", "date": "2018.12.17", "title": "Омбудсманът Мая Манолова: КЕВР трябва да каже какви са ползите от увеличаването на цената на водата за гражданите"}
{"url": "http://www.focus-news.net/news/2018/12/17/2602761/kyustendil-162-zhiteli-na-obshtinata-nosyat-imeto-danail.html", "text": "162 жители на община Кюстендил носят името Данаил. Това съобщиха за  Радио „Фокус” – Кюстендил  от отдел „Гражданска регистрация и административно обслужване” (ГРАО) към Община Кюстендил. 141 от имениците в деня на свети пророк Данаил живеят в града, а отстаналите са в малките населени места на територията на общината. С името Данаила са наречени 7 дами, а с името Даниела  – 650. 580 души от Кюстендил и селата носят името Даниел. С името Дани са наречени девет души, а само две дами носят името Дана. Българската православна църква почита свети пророк Данаил и трима вавилонски отроци – Ананий, Азарий и Мисаил. Името Данаил идва от староеврейски език и означава „Бог е моят съдия“. \r\nВенцеслав ИЛЧЕВ", "date": "2018.12.17", "title": "Кюстендил: 162 жители на общината носят името Данаил"}
{"url": "http://www.focus-news.net/news/2018/12/17/2602763/vitsepremierat-mariyana-nikolova-poseti-tsentrove-za-detsa-i-vazrastni-s-uvrezhdaniya-v-montana.html", "text": "Заместник-министър председателят по икономическата и демографската политика Марияна Николова и министърът на труда и социалната политика Бисер Петков посетиха центрове за деца и възрастни с увреждания в Монтана. Това съобщиха от  Правителствената информационна служба . \r\nВицепремиерът Николова изрази удовлетворение от качеството на предлаганите услуги и начина на тяхното управление, както и от условията за децата и възрастните. „Доволна съм от старанието, което се полага от служителите на дневните центрове. Видимо е, че те се трудят със сърце и приемат работата си като кауза“, каза заместник-министър председателят.  \r\nПо време на работното си посещение в Монтана Марияна Николова се срещна с кмета на града Златко Живков и областния управител Росен Белчев. „Развитието на Северозападния регион е приоритет за мен. Затова първото ми официално посещение като заместник-министър председател е в Монтана“, каза вицепремиерът Николова. По време на срещите бяха обсъдени възможностите за подобряване на инфраструктурата и за привличане на повече инвестиции в региона. Акцент в разговора беше и състоянието на детските градини и училищата, както и развитието на местния пазар на труда с фокус върху преодоляването на недостига от кадри.", "date": "2018.12.17", "title": "Вицепремиерът Марияна Николова посети центрове за деца и възрастни с увреждания в Монтана"}
{"url": "http://www.focus-news.net/news/2018/12/17/2602765/sofiya-koledno-tarzhestvo-za-detsa-ot-programa-topal-obyad-na-bchk-shte-se-provede-v-zhk-lyulin-6-na-18-dekemvri.html", "text": "На 18 декември 2018 г. от 12.00 часа KFC - Люлин (жк. „Люлин 6“, бул. „Джавахарлал Неру“) ще бъде домакин на Коледно тържество за деца от социално слаби семейства от столичното 97 СУ „Братя Миладинови“, включени в Програма „Топъл обяд“ на БЧК. Това съобщиха от пресцентъра на  БЧК . \r\nЗа 15-а поредна година Програмата осигурява безплатна топла храна в училище на нуждаещи се ученици. 1 600 деца от цялата страна получават безплатен топъл обяд всеки учебен ден през учебната 2018/2019 г. \r\nТържеството се организира с любезното съдействие и домакинството на KFC, дългогодишен партньор на БЧК. За доброто настроение на децата ще се погрижат аниматори, а подаръци са осигурени от БЧК и от KFC. \r\nЗа 8-а поредна година компанията съвместно с БЧК организира национални коледни благотворителни кампании в полза на Програма „Топъл обяд“. От 8 ноември 2018 г. до 4 януари 2019 г. всеки клиент на веригите ресторанти (KFC, Dunkin’ Donuts&Nordsee) има възможност да направи дарение на касата, а компанията дарява и процент от продажбата на собствени продукти.  \r\nПрограма „Топъл обяд” стартира през 2004 г. и се реализира в рамките на Партньорска мрежа за благотворителност на БЧК. \r\nПрограмата стартира през декември 2004 г. и отбеляза 15 години устойчивост. Осигурена е храна за 16 000 нуждаещи се деца. Предоставени средства до момента в размер на 2 239 770 лв. (1 164 885 обяда).", "date": "2018.12.17", "title": "София: Коледно тържество за деца от Програма „Топъл обяд“ на БЧК ще се проведе в жк. „Люлин 6“ на 18 декември"}
{"url": "http://www.focus-news.net/news/2018/12/17/2602764/stara-zagora-privlechen-e-kato-obvinyaem-46-godishen-mazh-zaplashil-s-ubiystvo-bivshata-si-sapruga-i-opryal-pistolet-v-glavata-y.html", "text": "На 16 декември 2018 г. с постановление на прокурор от Районна прокуратура – Стара Загора, е задържан за срок от 72 часа 46-годишен мъж, след като той е привлечен като обвиняем по бързо производство за това, че на 14 декември 2018 г. в Стара Загора се заканил с убийство на бившата си съпруга, като опрял нож в главата й с думите: „Ще ти отрежа ухото! Ще те заколя и нарежа на парчета!“, както и опрял в главата й дулото на боен пистолет „Макаров“ с думите: „Ще ти пръсна главата! Ще те убия!“ и това заканване би могло да възбуди основателен страх за осъществяването му - престъпление по чл.144, ал.3, предл. първо, вр. ал.1 от Наказателния кодекс. Това съобщиха от  Апелативна прокуратура - Пловдив . \r\nРаботата по разследването продължава под надзора на Районна прокуратура – Стара Загора, като се извършват неотложни процесуално-следствени действия. Предстои да бъде внесено искане до Районен съд – Стара Загора за образуване на производство за налагане на мярка за неотклонение „Задържане под стража“ по отношение на обвиняемия.", "date": "2018.12.17", "title": "Стара Загора: Привлечен е като обвиняем 46-годишен мъж, заплашил с убийство бившата си съпруга и опрял пистолет в главата й"}
{"url": "http://www.focus-news.net/news/2018/12/17/2602760/ek-nalozhi-globa-ot-77-mln-evro-na-grupata-beh.html", "text": "Европейската комисия наложи глоба на „Български енергиен холдинг“ (БЕХ), неговото дъщерно дружество за доставка на газ „Булгаргаз“ и неговото дъщерно дружество за газова инфраструктура „Булгартрансгаз“ („групата БЕХ“) в размер на 77 068 000 евро за блокиране на достъпа на конкуренти до ключова газова инфраструктура в България в нарушение на антитръстовите правила на ЕС. Това съобщават от  Представителството на ЕК в България . \r\nВ решението, взето днес, се констатира, че групата БЕХ има господстващо положение както на пазарите за газова инфраструктура, така и на пазарите за доставка на газ в България. Друго заключение гласи, че БЕХ и неговите дъщерни дружества са злоупотребили с господстващото си положение, като са възпрепятствали навлизането на пазарите за доставка на газ в България чрез неправомерно ограничаване на достъпа до притежаваната и експлоатираната от тях инфраструктура. БЕХ е използвало господстващото положение на едно от дъщерните си дружества — „Булгартрансгаз“, за да защити почти монополното положение на другото си дъщерно дружество, „Булгаргаз“, по отношение на доставките на газ. Освен това „Булгаргаз“ се е презапасявало с капацитет по единствения газопровод за внос, транспортиращ газ през Румъния за България, за да не може той да бъде използван от потенциални конкуренти. \r\nПремахването на пречките пред навлизането на конкуренти ще позволи на българския пазар на газ на едро да функционира по-ефективно, с повече купувачи и продавачи, и ще осигури на българските потребители по-добри цени и възможност за избор на доставчици на газ. Това ще бъде допълнително улеснено от неотдавнашното откриване на междусистемната връзка за транспортиране на газ между България и Гърция, за която Комисията одобри на 8 ноември 2018 г. публична помощ, както и от проекта за енергийно сътрудничество между България, Румъния, Унгария и Австрия (БРУА), който ще даде възможност на българските търговци на едро да разнообразят своите източници на доставки.", "date": "2018.12.17", "title": "ЕК наложи глоба от 77 млн. евро на групата БЕХ"}
{"url": "http://www.focus-news.net/news/2018/12/17/2602759/sofiya-protestirashtite-pred-sgradata-na-kevr-se-razotivat.html", "text": "Протестиращите пред сградата на КЕВР се разотиват, предаде репортер на  Агенция \"Фокус\" . Омбудсманът Мая Манолова покани представители на протестиращите граждани да присъстват на заседанието на КЕВР, на което се обсъжда предстоящото увеличение на цената на водата, но те отказаха. Тяхното искане беше председателят на КЕВР доц. Иван Иванов да слезе при тях. \r\nЦветилена СИМЕОНОВА", "date": "2018.12.17", "title": "София: Протестиращите пред сградата на КЕВР се разотиват"}
{"url": "http://www.focus-news.net/news/2018/12/17/2602755/makfaks-makedoniya-albantsite-v-sasht-obyaviha-protest-pred-sedalishteto-na-oon-v-nyu-york.html", "text": "Албанците в САЩ обявиха протест пред седалището на ООН в Ню Йорк, предава  македонската агенция „Макфакс“ . \r\nПротестът ще се състои преди и по време на извънредното заседание на Съвета за сигурност, посветено на ситуацията в Косово след решението на парламента в Прищина да пристъпи към формиране на армия на страната, обяви онлайн изданието на вестник Bota Sot. \r\nНа демонстрацията албанците ще поискат от СС на ООН да осъди Сърбия за „геноцида и 20-те хиляди изнасилени жени по време на конфликта в Косово“. \r\nОчаква се на протеста да присъства и Влора Читаку, дипломатически представител на Прищина в САЩ. \r\nПревод и редакция:", "date": "2018.12.17", "title": "„Макфакс“ (Македония): Албанците в САЩ обявиха протест пред седалището на ООН в Ню Йорк"}
{"url": "http://www.focus-news.net/news/2018/12/17/2602762/predsedatelyat-na-narodnoto-sabranie-tsveta-karayancheva-mislya-che-byudzhetniyat-izlishak-se-harchi-za-realni-obekti.html", "text": "Решение на правителството е да се харчи бюджетният излишък и мисля, че средствата се харчат за реални обекти и за неща, които да се свършат. Това каза пред журналисти в Пловдив председателят на Народното събрание Цвета Караянчева, предаде репортер на  Радио „Фокус” - Пловдив . „Виждате, че днес се открива един от участъците на АМ „Струма”. Там, където има път, има и живот”, добави Караянчева. Според нея, когато има добри пътища и магистрала, има и много инвеститори, които се интересуват от съответния регион. „По този начин ще направим възможно България да стане една привлекателна дестинация за инвеститорите”, отбеляза председателят на Народното събрание. По думите й е видно, че безработицата у нас намалява, икономическият ръст се увеличава и това ще подобри живота на българските граждани. \r\nЦвета Караянчева каза още, че с удоволствие ще присъства на откриващото събитие на инициативата Пловдив – Европейска столица на културата, което ще се проведе на 12 януари 2019 година. \r\nПредседателят на Народното събрание Цвета Караянчева връчи голямата награда в категорията „Археолог на годината“ на официална церемония по обявяване на Годишните награди „Чудесата на България“ в Малката базилика в Пловдив. Наградата получи Бони Петрунова за златното съкровище, открито на нос Калиакра. В церемонията участваха народни представители и представители на изпълнителната и местната власт. \r\nЦветана ТОНЧЕВА", "date": "2018.12.17", "title": "Председателят на Народното събрание Цвета Караянчева: Мисля, че бюджетният излишък се харчи за реални обекти"}
{"url": "http://www.focus-news.net/news/2018/12/17/2602767/veliko-tarnovo-detsa-ot-detskite-gradini-v-grada-izrabotiha-800-koledni-kartichki.html", "text": "Деца от великотърновските детски градини и училища изписаха близо 800 поздравителни картички за Коледа на Нова година. Това съобщиха от пресцентъра на  Община Велико Търново . Всяка от тях е ръчно изработена и украсена, уникална по своята визия и послание за предстоящите празници. Децата направиха картичките в часовете и занималните по рисуване. \r\nОт името на кмета на Велико Търново Даниел Панов ръчно изработените поздравления са изпратени до всички институции на национално, регионално и местно ниво, до неправителствени организации и клубове, дипломатически представителства и партньори на Общината.", "date": "2018.12.17", "title": "Велико Търново: Деца от детските градини в града изработиха 800 коледни картички"}
{"url": "http://www.focus-news.net/news/2018/12/17/2602769/vasil-mihalev-sayuz-na-balgarskite-avtomobilisti-burgas-prez-zimata-akumulatorat-tryabva-da-e-v-mnogo-dobra-izpravnost.html", "text": "През зимата акумулаторът на автомобила трябва да е в много добра изправност и цялата електрическа система трябва да е добре проверена. Това каза за  Радио „Фокус“ – Бургас  Васил Михалев, управител на структурата на Съюза на българските автомобилисти в Бургас. По думите му всички най-дребни пробвлеми по двигателя, които през лятно време минават леко и не се усещат, през зимата се показват. „Най-малко от недостига на достатъчен ток, от който черпи акумулаторът, може да бъде затруднено паленето на автомобила и въобще да не запали“, каза още Михалев. Според думите при дизеловите автомобили през зимата при палене  задължително трябва да се изчака да светне символът на таблото. „При дизеловите автомобили има лампичка, която показва дали свещите са приключили със загряването и кога трябва да се завърти ключът, защото, ако се направи по-рано, няма да има ефект и колата няма да запали“, заяви Михалев. Според него при бензиновия автомобил също се изчаква 3-4 секунди и след това се завърта ключът, след подаване на контакт и светване на таблото. „Но става въпрос само за автомобилите, които са в изправност“, допълни Васил Михалев. \r\nДеница ДИМИТРОВА", "date": "2018.12.17", "title": "Васил Михалев, Съюз на българските автомобилисти – Бургас: През зимата акумулаторът трябва да е в много добра изправност"}
{"url": "http://www.focus-news.net/news/2018/12/17/2602766/aktsenti-v-predavaneto-sofiyska-tribuna-po-radio-fokus.html", "text": "В последното за годината издание на предаването „Софийска трибуна“, продукция на Столичната организация на БСП, която се излъчва на честотите на софийската програма на  Радио „Фокус“ , обръщаме поглед към случващото се в света и антиправителствените протести на „жълтите жилетки“, които започнаха от френската столица Париж, и правим паралел със ситуацията в България. Променят ли тези събития картината и в други части на ЕС и могат ли да дадат своето отражение на предстоящите евроизбори през май 2019 г. ще разберем от Петър Витанов, народен представител от „БСП за България“, избран от столичния 25 МИР. Във втората част с политолога Теодор Славев правим равносметка на изминалата година в столицата и мястото на БСП - София в политическия живот. Гостите в студиото ни ще отговарят на слушателски въпроси на телефон 0882 802 802. Тези и други теми – в предаването „Софийска трибуна“ от 17.00 часа на честотите на софийската програма на Радио „Фокус“ с водещ Веселка Иванова.", "date": "2018.12.17", "title": "Акценти в предаването „Софийска трибуна“ по Радио „Фокус“"}
{"url": "http://www.focus-news.net/news/2018/12/17/2602768/kaloyan-pargov-bsp-sofiya-byudzhetat-na-stolitsata-za-2019-g-e-beztselen-i-bezideen-otsastvat-politikite-za-horata.html", "text": "Политиките за хората отсъстват. Бюджетът е безцелен, безидеен, липсва философия. Това каза за  Агенция „Фокус“  лидерът на БСП- София Калоян Паргов за бюджета на Столична община за 2019 година. „Бюджетът на София ще бъде по малко от същото, софиянци да си го знаят“, коментира той. „Бюджетът трябва да бъде на Столичния общински съвет, а оттам на столичани, а за поредна година ще бъде бюджетът на столичната администрация“, обяви Калоян Паргов. „Като много други и обещанията, че ще направим програмен бюджет, в който ще можем всички общински съветници да участваме, се изпариха. Остана само мирисът на мръсен въздух“, посочи лидерът на БСП- София. Според него това трябва да бъде бюджет на изравняване на стандартите между центъра и крайните квартали. „Диспропорциите в София вече са видими и дразнят хората“, обърна внимание Калоян Паргов. „Тази година хората поставиха нов акцент- не само количество, а и качество. Искат да видят как парите от техните данъци и такси се връщат при тях“, заяви той. По думите му на гражданите им е омръзнало парите им да отиват на ключови места в централната част на София и то за сметка на качеството. „Европейските проекти могат да бъдат насочени в централната част, а приходите на общината могат да бъдат насочени в крайните квартали“, поясни Калоян Паргов. „Числата за кварталите, в които живеем са същите, както миналата година. Тяхното усвояване ще бъде на 60% и тази година. Няма да има видима разлика с миналата година“, уточни той. „София не е само столица на България, а и град, в който живеят хора. Крайно време е да има политики за тези хора“, подчерта лидерът на БСП- София. „Йорданка Фандъкова може да почерпи опит за програмното бюджетиране от Бойко Борисов. Дори Министерски съвет вече има програмно бюджетиране. Столична община видимо изостава вместо да задава тона на всички общини в България“, каза още той. \r\nБиляна ИВАНОВА", "date": "2018.12.17", "title": "Калоян Паргов, БСП- София: Бюджетът на столицата за 2019 г. е безцелен и безидеен, отсъстват политиките за хората"}
{"url": "http://www.focus-news.net/news/2018/12/17/2602770/liderat-na-bsp-korneliya-ninova-provede-sreshta-s-matt-boys-zamestnik-pomoshtnik-sekretar-kam-darzhavniya-departament-na-sasht.html", "text": "Лидерът на БСП Корнелия Нинова проведе среща с Матт Бойс, заместник-помощник секретар към Държавния департамент на САЩ, в централата на партията на ул. „Позитано” 20. Това съобщиха от пресцентъра на  НС на БСП . По време на разговора бяха дискутирани двустранните отношения между Република България и САЩ, сред които търговско-икономическите отношения, сътрудничеството в областта на отбраната и развитието на енергетиката. „Предстоящите решения по тези въпроси трябва да отчитат националния интерес на България и интересите на ЕС\", заяви Корнелия Нинова. „Ние подкрепяме изграждането на интерконекторните връзки с нашите съседни държави и когато управлявахме, работихме с конкретни мерки за тяхната реализация. Що се отнася до модернизацията на българската армия, гласувахме за нея, но при решението за закупуване на техниката, трябва да се изчака решението на експертната група. Ние не се месим в нейната работа”, отбеляза лидерът на БСП. \r\nПоставени бяха въпросите, свързани с подписване на Спогодба за социална сигурност и присъединяването на България към програмата за освобождаване от визи и подобряване на инвестиционния климат в България.  \r\nВ срещата участие взеха още зам.-председателят на НС на БСП Деница Златева, зам.-председателят на ПГ „БСП за България” Драгомир Стойнев и секретарят на ПГ на „БСП за България\" Кристиан Вигенин.", "date": "2018.12.17", "title": "Лидерът на БСП Корнелия Нинова проведе среща с Матт Бойс, заместник-помощник секретар към Държавния департамент на САЩ"}
{"url": "http://www.focus-news.net/news/2018/12/17/2602771/emiliya-milkova-gerb-byudzhet-2019-udvoyava-sredstvata-za-tvorcheski-proekti-i-novi-knigi.html", "text": "В държавния бюджет за 2019 г. са заложени двойно повече средства за обновяване на библиотечните фондове и за книгоиздаване. Към сумата от 1 млн. лв., осигурена през тази година, сега се добавя още 1 млн. 100% ръст има и при средствата за подпомагане на творчески проекти в сферата на сценичните изкуства и музейното дело, в това число и за Националния фонд „Култура” – отпуснати са с 1,5 млн. лв. повече. Това информира народният представител от Парламентарната група на ГЕРБ Емилия Милкова, която е член на Комисията по културата и медиите в парламента, съобщиха от пресцентъра на  ПП ГЕРБ . По думите ѝ новият бюджет в сферата на културата е завишен с 20 млн. лв.  „Сериозно увеличение има по перото „Фестивали, конкурси, събития и чествания” – към 740 000 лв. за 2018 г. се добавя още половин милион. За археологически проучвания и консервация и реставрация на недвижими културни ценности също е осигурено допълнително финансиране в размер на половин милион лева”, допълни Милкова. Тя изтъкна, че се повишава и стандартът за читалищата. „При ръст от 13.3% той става 9 490 лв. за 2019 г., като се увеличават и субсидираните бройки - с 97 за цялата страна. За музеи и художествени галерии предвиденото увеличение на разходния стандарт е 8.6%, т.е. от 14 120 лв. на 15 344 лв., а допълнителните субсидирани бройки са 20. Завишен е стандартът и за регионалните библиотеки. Заложените 8,6% представляват увеличение от  14 750 лв. на 16 017 лв. и субсидирана численост от 10 бройки”, отчете варненският депутат и поясни, че предвидените средства ще дадат възможност и за повишаване на заплатите в сектора. \r\nЕмилия Милкова подчерта усилията де са отговори на потребностите. „Огромен бе например интересът към програмата за обновяване на библиотечните фондове. При повече от 1300 проекта, подадени през тази година, бяха удовлетворени 1/3. Министерството на културата подкрепи всеобщото желание за увеличено финансиране през следващата година, което ще даде възможност повече нови заглавия да достигнат до читателите”, мотивира се Милкова, която е дългогодишен директор на варненската библиотека „Пенчо Славейков”.  \r\n„Увеличението на парите в сферата на културата се утвърждава като трайна тенденция. Възможности за инвестиции има и чрез национално и европейско финансиране по различни програми. Кандидатстването, разбира се, е въпрос на избор и желание от страна на участниците в културните процеси, но при всички положения е допълнителен източник на средства за реализацията на иновативни идеи”, добави народният представител.", "date": "2018.12.17", "title": "Емилия Милкова, ГЕРБ: Бюджет 2019 удвоява средствата за творчески проекти и нови книги"}
{"url": "http://www.focus-news.net/news/2018/12/17/2602773/ministar-petya-avramova-stroitelnite-deynosti-po-lot-31-ot-am-struma-ot-blagoevgrad-do-vhoda-na-kresnenskoto-defile-sa-izpalneni-na-40.html", "text": "Строителните дейности по лот 3.1 от АМ „Струма“ от Благоевград до входа на Кресненското дефиле са изпълнени на 40 %. Това каза министърът на регионалното развитие и благоустройството Петя Аврамова на брифинг след откриването на лот 3.3 от АМ „Струма“, предаде репортер на  Радио „Фокус“-Пирин . „Магистралата, която днес откриваме, е едно добре направено съоръжение, с всички мостови съоръжения, виадукти, пътни възли и 4 площадки за отдих. Нашите усилия и старания в посоката, в която вървим, са да бъдат изградени и останалите участъци от автомагистрала „Струма“, посочи тя. Министър Аврамова допълни, че за лота, който минава през Кресненското дефиле към момента все още се провеждат тръжни процедури, като вече има сключени договори за изграждането на пътя преди и след тунел Железница. Относно самия тунел тя уточни, че има обжалване и очакват решение на Върховния административен съд, за да бъде сключен договор за изграждането му. Министър Аврамова добави, че Агенция „Пътна инфраструктура“ трябва да свърши административната дейност, като се работи с усилено с по-големи темпове, защото се използват средства съвместно с Министерството на транспорта. \r\nНатали СТЕФАНОВА", "date": "2018.12.17", "title": "Министър Петя Аврамова: Строителните дейности по лот 3.1 от АМ „Струма“ от Благоевград до входа на Кресненското дефиле са изпълнени на 40 %"}
{"url": "http://www.focus-news.net/news/2018/12/17/2602772/predsedatelyat-na-abv-rumen-petkov-balgariya-vednaga-tryabva-se-iztegli-ot-uchastie-v-izgrazhdaneto-na-chastniya-terminal-za-vtechnen-gaz-kray-aleksandrupolis.html", "text": "При проведеното преди седмица гласуване в ЕП по т.79, относно сътрудничеството в областта на енергетиката, стана ясно, че българските евродепутати  се отказват от стратегическата роля на България за опазване на енергийната сигурност на Европа. С тази резолюция държавата ни, която е от ключово значение за енергийната стабилност на региона, е заменена с Украйна. Това заяви по време на пресконференция председателят на АБВ Румен Петков, съобщиха от пресцентъра на  ПП АБВ . „Предателите от българска страна сме ги посочили поименно. Евродепутатите ни от либералите - всички гласували със „за“. Групата на ГЕРБ плюс Светослав Малинов – всички гласували „за“. Много интересно е безгръбначното гласуване на нашите депутати от БСП – ПЕС. Двама са се въздържали, а титаните на българския патриотизъм Станишев и Пирински са блеснали с отсъствието си от залата  по време на вота“, посочи Петков. Според него това гласуване е насочено срещу „Северен поток“, което  ще постави страната ни в невъзможност да получи подкрепа за осъществяването на проект за пряка доставка на газ от Русия. \r\nПетков алармира и за променената за пореден път от парламента Енергийна стратегия на България, с което се предвижда 20-процентово участие на страната ни в изграждането на терминал за втечнен природен газ до Александруполис. Той посочи, че съоръжението е частно и лишено от всякаква перспектива, особено предвид ограничените му възможности и обвързващите клаузи на договора. По думите му Гърция разполага с друг огромен държавен терминал, предлагащ изключително добри условия. „По същество в момента българската държава тръгва да финансира \"Капелузос груп\" и това трябва да спре веднага. В случая парите на всички български данъкоплатци няма да отидат за енергийна сигурност, а за финансирането на едно частно съоръжение в Гърция. Това е обличане на корупционни практики в парламентарни решения“, посочи той и допълни, че по този начин, в разрез с всички пазарни и икономически принципи  НС задължава правителството и „Булгартрансгаз“ да участва в губещото начинание.  \r\nВ заключение председателят на АБВ посочи, че хората в България и Европа се чувстват несигурни, което е една от причините за сериозните протести. „Тази несигурност идва от системните конфликти, които се инициират от САЩ. Търговска им война с Китай. Техен военен кораб в Черно море. Мачкане на ООН, включително и чрез обявяването, че Съединените щати няма да участват в екологичните споразумения, които бяха гласувани от 200 държави. Системна агресия спрямо Русия и то без никакви аргументи. Като се започне от случая „Скрипал“, където няма грам доказателства. Още повече, че това се случва на фона на бруталното убийство на журналиста Хашоги, където е ясно кой е отговорен, но въпреки това президента Тръмп заявява, че това не е повод да се накърняват търговските взаимоотношения с извършителите. Стигаме и до най-бруталния за нас българите случай на американска намеса за последните няколко месеца. Косово обявява намерение да сформира своя армия, което е в противоречие с всички предварително договорености за признаването му, включително и от България. Въпреки това Съединените щати немедлено подкрепят Косово с ясното съзнание, че това може да предизвика война на Балканския полуостров. Преди време американците тръгнаха и с Арабската пролет и ни доставиха 10 милиона емигранти“, заяви Румен Петков. Той заяви, че абсолютно недопустима е и намесата на САЩ в православието и по-конкретно подкрепата им за създаването на Автокефална църква на Украйна.", "date": "2018.12.17", "title": "Председателят на АБВ Румен Петков: България веднага трябва се изтегли от участие в изграждането на частния терминал за втечнен газ край Александруполис"}
{"url": "http://www.focus-news.net/news/2018/12/17/2602777/kyustendil-v-dupnitsa-beshe-predstaven-proektat-za-podobryavane-na-obrazovatelnata-infrastruktura.html", "text": "В Дупница беше представен проектът за подобряване на образователната инфраструктура. Това съобщиха за  Радио „Фокус” – Кюстендил  от Община Дупница. Проектът е финансиран по Оперативна програма „Региони в растеж”. Проектът предвижда изграждане на изцяло нова детска градина в жилищен комплекс „Бистрица” в Дупница, както и на нов физкултурен салон в Основно училище „Неофит Рилски“. Община Дупница получава 1 300 000 лв. за подобряване на образователната инфраструктура. 972 000 лв. са за изграждане на нова детска градина, 246 000 лв. за построяване на нов физкултурен салон. Детската градина, която се предвижда да бъде с капацитет 100 деца ще бъде газифицирана. С изграждането на детската градина ще бъдат осигурени по-добри условия за децата на Дупница. Сега има групи, които се помещават в сгради под наем, част от които не са в най-добрия вид.  Предвижда се старата страда на физкултурния салон на ОУ „Неофит Рилски“ да бъде разрушена и на нейно място да бъде изграден нов и модерен салон. Той ще се използва от учениците на ОУ „Неофит Рилски“, като при свободен капацитет ще може да се предоставя за ползване и на клубовете в града. \r\nВенцеслав ИЛЧЕВ", "date": "2018.12.17", "title": "Кюстендил: В Дупница беше представен проектът за подобряване на образователната инфраструктура"}
{"url": "http://www.focus-news.net/news/2018/12/17/2602775/blagoevgrad-s-bogata-programa-v-grada-beshe-otkrita-rabotilnitsata-na-dyado-koleda.html", "text": "С богата и цветна програма беше открита Работилницата на Дядо Коледа в Благоевград. Това съобщиха от пресцентъра на  Общината . Началото беше поставено от възпитаници на Център за личностно и творческо развитие на децата на Благоевград.  \r\nВ уютното пространство на Градска художествена галерия всеки ден до 21 декември деца от детските заведения в Благоевград ще изработват коледни украшения и сувенири. Коледната работилница ще бъде отворена от 09.00 до 17.00 часа.  \r\nВ Работилницата на Дядо Коледа децата творят под ръководството педагози, които помагат на малките таланти и ще им показват различни техники на изработка. Освен забавлението и игрите, участниците в Работилницата ще имат възможност да научат много интересни неща, свързани с предстоящите празници - Коледа и Нова година. \r\nПрез последните два дни от Работилницата на Дядо Коледа децата ще вземат участие в печеното на хляб и направата му. Представители от Православен информационен център на Неврокопска света митрополия ще покажат на малчуганите как се изработват рождествени хлебчета и фигурки от тесто. Малките ще чуят притчи за раждането на Христос, докато хляба се пече. \r\nВсичко изработено ще бъде изложено по време на Детски коледен панаир, който също е част от Коледен фестивал „Следвай звездата, озари пътя!“ на Община Благоевград. Базарът ще бъде позициониран на площад „Македония“ и ще се проведе в рамките на два дни - 22 и 23 декември.", "date": "2018.12.17", "title": "Благоевград: С богата програма в града беше открита Работилницата на Дядо Коледа"}
{"url": "http://www.focus-news.net/news/2018/12/17/2602776/aktsenti-v-predavaneto-petrich-dreven-i-vekovechen-po-radio-fokus-pirin.html", "text": "В днешното издание на предаването  „Петрич – древен и вековечен“  по  Радио „Фокус“ – Пирин  ще се спрем на отличията, които получи Община Петрич на Годишните награди на Министерството на туризма. Каква е равносметката на Исторически музей-Петрич за 2018 година и какви са амбициите за идната 2019 година, научаваме от интервюто на репортера Ливия Нинова с директора на музея – д-р Сотир Иванов.  Приходите на Общините от местните данъци и такси, съставляват една немалка част от бюджета за годината. Точно по тази причина събираемостта на данъците е изключително важна във всеки един аспект за развитието на всички общини. Каква е тя за Община Петрич, редовни данъкоплатци ли са петричани и предвижда ли се повишение в данъците и някакви нововъведения в системата, ще научим от Илиян Цветков, директор на дирекция „Местни данъци и такси“ към Община Петрич. Петрич години наред съхранява народните традиции и обичаи. Новогодишните маскирания и русалийските игри са два народни календарни обичая, запазили живия български дух в населението от Петрич и района. Повече за станчинарските игри на 1 януари 2019 година, научаваме от Методи Бисерков, началник на Дирекция „Образование“ към Община Петрич. Очакваме и Вас на телефоните в студиото 0885 303 373 и 073/ 88-55-81, или на е-майл: pirin@focus-news.net, за да коментирате всичко, което Ви интересува, по отношение на втората по големина община в Благоевградска област – Петрич. \r\nСлушайте предаването  , за да опознаете и да обикнете древната и вечна Община Петрич. Предаването се излъчва на честотите на   всеки понеделник, от 15,00 до 16,00 часа, с водещ Натали Стефанова.", "date": "2018.12.17", "title": "Акценти в предаването „Петрич – древен и вековечен“ по Радио „Фокус“ – Пирин"}
{"url": "http://www.focus-news.net/news/2018/12/17/2602774/predsedatelyat-na-ns-tsveta-karayancheva-vrachi-na-dots-d-r-boni-petrunova-golyamata-nagrada-chudesata-na-balgariya-v-kategoriya-arheolog-na-godinata.html", "text": "Председателят на Народното събрание Цвета Караянчева връчи на доц. д-р Бони Петрунова, директор на Националния исторически музей, голямата награда „Чудесата на България“ в категория „Археолог на годината“. Церемонията по обявяване на Годишните награди „Чудесата на България“ се състоя в Малката раннохристиянска базилика в Пловдив. Това съобщиха от пресцентъра на  Народното събрание . \r\nДоц. д-р Бони Петрунова получи отличието за откриването на златно съкровище от ХІV век в крепостта „Калиакра“. Наградата е и признание за златното лято на археолозите от НИМ.  \r\n„Когато работиш нещо със сърце и душа, нещата се получават\", подчерта Цвета Караянчева при връчването на отличието. Тя пожела на доц. д-р Бони Петрунова здраве и много успехи занапред.  \r\nПредседателят на Народното събрание подчерта, че годишните награди „Чудесата на България“ са израз на общата, благородна и патриотична кауза да бъде представено и популяризирано изключително ценното българско историческо наследство. „През 2019 г. тук – в Пловдив, който след броени дни ще стане Европейска столица културата, ще идват много туристи, които ще намират красотата, духовността и културата\", отбеляза Цвета Караянчева. Тя добави, че българското културно-историческо наследство трябва да бъде рекламирано, за да може да намери своето заслужено място в европейската съкровищница.  \r\nВ церемонията за връчване на годишните награди „Чудесата на България“ участваха народни представители, представители на изпълнителната и местната власт.", "date": "2018.12.17", "title": "Председателят на НС Цвета Караянчева връчи на доц. д-р Бони Петрунова голямата награда „Чудесата на България“ в категория „Археолог на годината“"}
{"url": "http://www.focus-news.net/news/2018/12/17/2602778/blagoevgrad-deputatite-daniela-saveklieva-i-d-r-emil-tonchev-byaha-gosti-na-otkrivaneto-na-lot-33-ot-avtomagistrala-struma.html", "text": "Народните представители от ГЕРБ в Благоевградска област Даниела Савеклиева и д-р Емил Тончев бяха гости на откриването на лот 3.3 на автомагистрала „Струма”. Това съобщиха от пресцентъра на  ПП ГЕРБ . Пътният участък от Кресна до Сандански се отваря за движение пет месеца предсрочно. С плакати „Благодарим ти, г-н министър-председател, че ни направи европейци” жителите от региона изказаха своето задоволство от реализирането на един от най-важните за Благоевградска област инфраструктурни проекти.  \r\n„Въпреки че някои казват, че асфалт не се яде, за нас от този край, магистралата е важна, тя ще даде поминък, защото ще дойдат инвеститори, ще се открият нови работни места, бизнесът ще се съживи”, коментираха жители от петрички села. \r\nПри откриването на новата магистрална отсечка водосвет отслужи Неврокопският митрополит Серафим.  \r\nМинистрите на регионалното развитие и благоустройството Петя Аврамова и на транспорта Росен Желязков подчертаха, че новият участък ще осигури безопасно пътуване за всички, благодарение на усилията на строители и проектанти. \r\n„Благодаря на премиера Борисов за изпълнения ангажимент към хората от Благоевградска област. Благодаря за това, че АМ „Струма” е приоритет в правителствената програма. Строителството на магистралата е от голямо значение за целия регион, защото осигурява безопасност и безпроблемно пътуване и дава огромни възможности за развитие на бизнеса, на туризма”, коментира областният координатор на ГЕРБ - Благоевград и народен представител Даниела Савеклиева.", "date": "2018.12.17", "title": "Благоевград: Депутатите Даниела Савеклиева и д-р Емил Тончев бяха гости на откриването на лот 3.3 от автомагистрала „Струма”"}
{"url": "http://www.focus-news.net/news/2018/12/17/2602780/mvr-poluchi-kato-darenie-prevozni-sredstva-ot-misiyata-na-mezhdunarodnata-organizatsiya-po-migratsiya-v-balgariya.html", "text": "МВР получи като дарение превозни средства от Мисията на Международната организация по миграция в България. Това съобщиха от пресцентъра на  Министерството . „Приемаме днешното дарение като израз на признание за усилията, полагани от МВР\", заяви заместник-министър Милко Бернер на днешната церемония по предаване на дарението. Той припомни, че миграционните процеси са едно от основните предизвикателства, с които ЕС се сблъсква през последните години и управлението на тези процеси са от изключително значение както за ЕС, така и за региона. Зам.-министър Бернер изрази убеденост,  че сътрудничеството с Международна организация по миграция (МОМ) и мисията ѝ в България ще продължи да се развива в дух на откритост, ползотворно сътрудничество и спазване на общите ценности, които споделяме. Днешното дарение е знак за това ползотворно взаимодействие, а техниката ще укрепи оперативната  дейност на МВР, както и ще даде възможност за бърза реакция при спешни и кризисни ситуации, каквито в контекста на миграционните процеси винаги са възможни.  \r\nДарените от Мисията на Международна организация по миграция (МОМ) в България превозни средства са предназначени за нуждите на Дирекция „Миграция“ с цел укрепване капацитета на институцията в доброто управление на миграционните потоци. Церемонията по предаването им  се състоя  в навечерието на Деня на мигранта – 18 декември. Превозните средства ще бъдат използвани от Дирекция „Миграция“ за осигуряване на нуждите на граждани на трети страни, търсещи международна закрила на територията на Р България.  \r\nДарението е в резултат на изпълнението на Грантово споразумение HOME/2016/AMIF/AG/EMAS/0051 „По-нататъшно подобряване на капацитета за приемане на българската система за управление на убежището и миграцията“, сключено между Европейската комисия и МОМ в рамките на Механизма за спешно подпомагане в рамките на фонд „Убежище, миграция и интеграция“.  \r\nПроектът предвижда още доставка на контейнери за изграждане на селище за първоначално настаняване на граждани на трети страни в СДВНЧ - гр. Любимец, доставка на реанимобили за нуждите на Медицинския институт – МВР, както и подобряване на условията на приемане в центровете на Държавната агенция за бежанците към Министерския съвет и доставка на превозни средства за нуждите на агенцията.", "date": "2018.12.17", "title": "МВР получи като дарение превозни средства от Мисията на Международната организация по миграция в България"}
{"url": "http://www.focus-news.net/news/2018/12/17/2602779/ministar-rosen-zhelyazkov-do-2023-godina-tryabva-da-zavarshim-tsyalata-am-struma-finansoviyat-resurs-e-dostatachen.html", "text": "До 2023 година трябва да завършим цялата АМ „Струма“, финансовият ресурс е достатъчен. Това каза министърът на транспорта, информационните технологии и съобщенията Росен Желязков на брифинг след откриването на лот 3.3 от АМ „Струма“, предаде репортер на  Радио „Фокус“-Пирин . Той отбеляза, че очакванията са след това да може пътуването от София до границата да се осъществява за час и половина. Според него трябва да бъдем оптимисти и всички да се фокусират върху работата по останалите лотове. \r\nПредседателят на Управителния съвет на Агенция „Пътна инфраструктура“ инж. Светослав Глосов подчерта, че догодина се очаква изборът на изпълнител за Кресненското дефиле. Той посочи, че се надява, че комисията, която ще оценява офертите на участниците в процедурата, ще си свърши добре работата, така че да няма обжалвания. „Практиката показва, че няма случай, в който някой да не се жали, но се надявам тази процедура да приключи бързо. Има 6 месеца срок за проектиране, след което ще започне и същинското строителство“, добави още инж. Глосов. \r\nНатали СТЕФАНОВА", "date": "2018.12.17", "title": "Министър Росен Желязков: До 2023 година трябва да завършим цялата АМ „Струма“, финансовият ресурс е достатъчен"}
{"url": "http://www.focus-news.net/news/2018/12/17/2602783/stara-zagora-ofitsialno-beshe-otkrita-obnovena-detska-gradina-v-selo-han-asparuhovo.html", "text": "Детска градина №55 „Незабравка“ в село Хан Аспарухово посрещна възпитаниците си в обновени помещения. Близо 60 хил. лв. струва ремонтът на общинското детско заведение. Това съобщиха от пресцентъра на  Община Стара Загора . \r\n„Благодаря Ви, че сте тук в навечерието на светлите празници, заедно да се радваме на обновената детска градина. Благодаря на Община Стара Загора, че ремонтът стана факт и сега децата се възпитават и обучават в много по-приветлива обстановка“, каза директорът на детската градина Донка Стоилова. Тя призова родителите да работят съвместно и да пращат редовно децата си в детската градина. \r\nНа тържеството присъстваха Иванка Сотирова - зам.-кмет на Община Стара Загора, Петър Петров - кмет на Хан Аспарухово, Ганчо Илиев - председател на сдружение „Свят без граници“, директорки на детски градини в общината, както и представители на отдел „Образование“ в Община Стара Загора. \r\n„Много по-приветлива е обстановката в детската градина. Хубаво е, че има две групи с деца и квалифициран персонал“, каза Иванка Сотирова. Тя обясни, че изграждането на навици у децата зависи и от родителите. Майките са част от системата и за да бъдат децата им успешни, трябва да посещават редовно градината. Сотирова призова жените от самодейната група да помагат на учителите и възпитателите, да научат децата да спазват традициите, да работят обединени. \r\nДецата зарадваха гостите с изпълнение на стихотворения свързани с Коледа, песен за Дядо Коледа и танц на джуджетата. \r\nСамодеен състав от местното читалище поздрави малчуганите с песни, а една от  участничките грабна вниманието на децата с изпълнение на приказката „Дядо и ряпа“.  \r\nУченици от местното училище също поздравиха по-малките си приятели и им пожелаха весели празници и много подаръци от дядо Коледа.", "date": "2018.12.17", "title": "Стара Загора: Официално беше открита обновена детска градина в село Хан Аспарухово"}
{"url": "http://www.focus-news.net/news/2018/12/17/2602782/veliko-tarnovo-sredstva-za-pametnik-na-gen-sava-mutkurov-nabirat-na-blagotvoritelen-kokteyl-v-grada.html", "text": "Средства за паметник на ген. Сава Муткуров набират на благотворителен коктейл във Велико Търново. Събитието се организира от инициативен комитет, който носи името на великия българин, съобщи за  Радио „Фокус“ – Велико Търново  проф. Милко Палангурски, историк и член на комитета. Поводът е годишнината от рождението на ген. Сава Муткуров. В началото на проявата проф. Палангурски ще представи живота и делото на бележития великотърновец. „Искам да поканя всеки, който би желал да даде своята лепта за направата на паметник на първия  български генерал, на човека, който стои зад българското Съединение, на човека, който стои зад успешната Сръбско – Българска война, на успешния регент и министър, човек, който е направил всичко възможно за формирането на младата българска държава, нейната армия. Само за 39 години, той е един от малината българи, които са постигнали всичко онова, което може да постигне българин по време на своята кариера“, поясни проф. Палангурски. Той , заедно с проф. Георги Камарашев, проф. Михаил Харалампиев, доц. Марко Златев, майор Иванка Георгиева, адвокат Николай Илчев и Венелин Иванов са учредителите на комитета. По време на коктейла скулпторът Денислав Сираков ще представи визуализация на проекта. Целта е да се съберат средствата, нужни за изграждането на паметника. Необходимата сума е приблизително 15 000 лв., а до момента са събрани 1200 лв. От комитета разчитат на съпричастност и дарения от родолюбивите граждани на Велико Търново, за да се реализира успешно инициативата. \r\nСъбитието ще се проведе във вторник (18 декември), от 18.00 часа в Ритуалната зала на Община Велико Търново. \r\nБанковата сметка на „Инициативен комитет за изграждане на паметник на Генерал Сава Муткуров” е: BG12UNCR70001523451299 в УниКредит Булбанк АД. \r\nЛуиза ТРАНЧЕВА", "date": "2018.12.17", "title": "Велико Търново: Средства за паметник на ген. Сава Муткуров набират на благотворителен коктейл в града"}
{"url": "http://www.focus-news.net/news/2018/12/17/2602785/varna-19-godishen-mladezh-e-postradal-pri-katastrofa-na-bul-treti-mart.html", "text": "19-годишен младеж е пострадал при катастрофа на бул. „Трети март“. Това съобщиха от  ОДМВР - Варна . Инцидентът е станал на 15 декември т.г. около 02.00 часа. 19-годишният водач на лек автомобил „Ауди“ М.И. от Варна, по време на движение с несъобразена скорост, губи контрол над МПС, застига и блъска странично лек автомобил „Мазда“, след което се отклонява и се блъска в електрически стълб. Вследствие на инцидента мъжът получава множество травми, настанен е за лечение с опасност за живота. По случая е образувано досъдебно производство.", "date": "2018.12.17", "title": "Варна: 19-годишен младеж е пострадал при катастрофа на бул. „Трети март“"}
{"url": "http://www.focus-news.net/news/2018/12/17/2602784/zam-kmetat-na-sofiya-todor-chobanov-prez-2019-g-prioritet-shte-bade-izgrazhdaneto-na-kulturni-mostove-kam-uspelite-balgarski-tvortsi-v-chuzhbina.html", "text": "През 2019 г. специален приоритет е изграждането на „културни мостове“ към успелите български творци в чужбина. Това каза зам.- кметът на София по направление „Култура, образование, спорт и превенция на зависимости“ Тодор Чобанов на семинар за представянето на проектобюджета на Столична община за 2019 година, предаде репортер на  Агенция „Фокус“ . „София е място, където творците и публиката могат да се срещнат по убедителен начин“, обяви зам.-кметът. „Програма „Култура“ ще бъде ориентирана в подкрепа на проекти, които насърчават контактите с европейски културни оператори“, посочи Тодор Чобанов. Той обяви, че Столична община догодина ще реализира нова програма- „Навън“. „Целта на програмата е да подкрепи представянето на временни произведения на съвременните визуални изкуства на площадката на бившия Мавзолей“, каза още зам.-кметът. \r\nБиляна ИВАНОВА", "date": "2018.12.17", "title": "Зам.-кметът на София Тодор Чобанов: През 2019 г. приоритет ще бъде изграждането на „културни мостове“ към успелите български творци в чужбина"}
{"url": "http://www.focus-news.net/news/2018/12/17/2602788/shumen-neonatologichnoto-otdelenie-v-grada-poluchi-kato-darenie-12-kanalen-ekg-aparat.html", "text": "Неонатологичното отделение в Шумен получи като дарение 12-канален ЕКГ апарат, предаде репортер на  Радио „Фокус“ - Шумен . Жестът е на сдружение „Златен век“. Модерният апарат е адаптиран за деца и новородени, като има възможност за запис и съхраняване на информация за всички пациенти. „Този съвременен 12-канален ЕКГ апарат е изключително необходим за диагностиката на вродени сърдечни малформации при новородените. Нарушенията на сърдечния ритъм при новородени и недоносени бебета е сравнително честа патология. До момента разполагахме със стар и амортизиран апарат, докато сега получихме модерна техника,  с възможност за ръчен и автоматичен режим“, обясни д-р Лиляна Куздова, началник на отделението. От началото на годината през отделението по неонатология в МБАЛ - Шумен  са преминали около 1020 деца, както и над 30 родени в други здравни заведения.  Запазва се неблагоприятната тенденция за намаляване на броя на ражданията. Броят на недоносените бебета е около 10% от всички родени. \r\nИвелина ИВАНОВА", "date": "2018.12.17", "title": "Шумен: Неонатологичното отделение в града получи като дарение 12-канален ЕКГ апарат"}
{"url": "http://www.focus-news.net/news/2018/12/17/2602789/ministar-krasimir-valchev-okolo-250-hil-uchenitsi-uchastvat-srednogodishno-v-deynostite-po-interesi.html", "text": "Около 250 хил. ученици участват средногодишно в дейностите по интереси. Това каза министърът на образованието и науката Красимир Вълчев по време на заключителния информационен ден по проекта „Твоят час“, предаде репортер на  Агенция „Фокус“ .  По думите му по целия проект са участвали над 2300 училища, 450 хил. различни ученици за двете дейности. „Това го прави най-всеобхватният проект, през който МОН е администрирал. Въобще един от проектите в страната с толкова много крайни бенефициенти. Не по-малко са важни дейностите за преодоляване на образователните затруднения. Факт е, че имаме една писта за всички ученици, понякога по нея има ученици, които се движат по-бавно. Понякога постъпват в 1 клас с такива трудности и училището не винаги успява да ги компенсира толкова бързо и толкова лесно. Проучванията, които са направени в проекта показват, че тези ученици подобряват резултатите си. Ние ще продължим финансирането на тази дейност с проект по ОП „Наука и образование за интелигентен растеж“, който ще бъде насочен към училищата“, каза министър Вълчев и уточни, че отделно ще има подобен проект, насочен към детските градини.  \r\nДеница КИТАНОВА", "date": "2018.12.17", "title": "Министър Красимир Вълчев: Около 250 хил. ученици участват средногодишно в дейностите по интереси"}
{"url": "http://www.focus-news.net/news/2018/12/17/2602790/kyustendil-dvama-mazhe-sa-postradali-pri-sbivane-pred-diskoteka-v-grada.html", "text": "Двама мъже са пострадали при сбиване пред дискотека в града. Това съобщиха от пресцентъра на  МВР . Сигналът за конфликта пред дискотека в Кюстендил е подаден в полицията на 15 декември. Изпратените на място полицейски екипи установили шестима мъже, на възраст от 20 до 39 години, повечето от тях известни на полицията с противозаконни деяния. Двама са настанени в кюстендилската болница с порезни наранявания. Трима от участниците са задържани с полицейска мярка за 24 часа. По случая е образувано досъдебно производство, уведомена е прокуратурата.", "date": "2018.12.17", "title": "Кюстендил: Двама мъже са пострадали при сбиване пред дискотека в града"}
{"url": "http://www.focus-news.net/news/2018/12/17/2602781/ministar-krasimir-valchev-radvam-se-che-uspeshno-izpalnihme-proekta-tvoyat-chas.html", "text": "Радвам се, че успешно изпълнихме проекта „Твоят час“. Това каза министърът на образованието и науката Красимир Вълчев по време на заключителния информационен ден по проекта „Твоят час“, предаде репортер на  Агенция „Фокус“ . „Спомням си какви предизвикателства имахме през 2015 и 2016 г. Спомням си как на всяка цена трябваше да го стартираме от гледна точка на сроковете, от гледна точка на предстоящата учебна година“, коментира още министърът. Вълчев припомни, как колегите му са работили събота и неделя през август месец. \"През изминалия програмен период ние финансираме дейности по интереси по проекта „Успех“, припомни още министърът. По думите му дейностите по интереси са важен периметър на образователната политика. Министър Вълчев изтъкна, че за съжаление тяхното финансиране преди повече около 2 десетилетия и половина с целеви средства от държавния бюджет е било почти преустановено. Той обясни, че при тези дейности се провокира въображението на децата и тяхното възпитание. Министър Вълчев коментира, че в голямо многообразие са дейностите в проекта „Твоят час“. \r\nДеница КИТАНОВА", "date": "2018.12.17", "title": "Министър Красимир Вълчев: Радвам се, че успешно изпълнихме проекта „Твоят час“"}
{"url": "http://www.focus-news.net/news/2018/12/17/2602791/burgas-targovsko-promishlenata-palata-v-grada-e-otlichnik-sred-regionalnite-palati-za-2018-godina.html", "text": "За 25-ти път Българска-търговско промишлена палата (БТПП) връчи годишните си награди за постижения в икономиката на тържествена церемония, която се проведе в София хотел Балкан. Това съобщиха от пресцентъра на  Община Бургас . \r\nСред официалните гости на събитието бяха вицепремиерът и министър на външните работи Екатерина Захариева, министъра на труда и социалната политика Бисер Петков и заместник-министърът на икономиката Александър Манолев. \r\nПо време на награждаването бяха отличени фирми, браншови организации, регионална палата, посланик, търговски представител, медия и журналист. \r\nЗа регионална търговско-промишлена палата, която е развивала най- активна дейност през годината,  бе наградена Бургаската търговско-промишлена палата. \r\nЗа 2018 г. участвалите фирми са над 6500, а приходите им образуват 83% от брутния вътрешен продукт на страната.", "date": "2018.12.17", "title": "Бургас: Търговско-промишлената палата в града е отличник сред регионалните палати за 2018 година"}
{"url": "http://www.focus-news.net/news/2018/12/17/2602786/petar-yankov-prirodozashtiten-tsentar-poda-nay-vazhnata-grizha-za-ptitsite-prez-zimata-e-da-se-osiguri-spokoystvieto-im.html", "text": "Най-важната грижа за птиците през зимата е да се осигури спокойствието им. Това каза за  Радио „Фокус“ – Бургас  Петър Янков, експерт от Българско дружество за защита на птиците в Природозащитен център „Пода”. По думите му птиците имат механизми, с които да се адаптират към тежките зимни условия. „Например, при замръзване на водоемите някои от видовете, които са свързани с водата, отлитат на около 100-200 км на юг, където водите все още не са замръзнали, след което се завръщат“, обясни Янков. Той добави, че най-важното приспособление на птиците е тяхното оперение. „Оперението на птиците е такова, че им позволява да издържат и при -50 °, стига да са се нахранили, т.е. да имат достатъчно енергия, която да отделя тялото им“, каза още Янков. Според него това е основната причина за необходимостта от осигуряване спокойствие на птиците. „Самата местност има възможност да предостави храна на десетки хиляди птици, но въпросът е те да не бъдат обезпокоявани. Така например, ако една лодка влезе незаконно във водите, тя прогонва птиците и ограничава достъпът им до наличната храна“, каза също Янков. По думите му в редки случаи се налага да се извършва на изкуствено подхранване при някои дребни пойни птици. „Правим го, разбира се, тъй като понякога дебелата снежна покривка ги затруднява да намират храната си, но това е по-скоро изключение“, отбеляза орнитологът. Той каза също, че, освен екипът на центъра, за местността полагат грижи и групи от доброволци, които помагат в различни аспекти. \r\nМария ПОПЧЕВА", "date": "2018.12.17", "title": "Петър Янков, Природозащитен център „Пода”: Най-важната грижа за птиците през зимата е да се осигури спокойствието им"}
{"url": "http://www.focus-news.net/news/2018/12/17/2602787/ministar-krasimir-valchev-uspyahme-s-byudzhetnata-protsedura-za-2019-g-da-zalozhim-sredstva-v-razmer-na-25-mln-lv-za-prodalzhavane-na-deynostite-po-interesi.html", "text": "Добрата новина е, че успяхме с бюджетната процедура за 2019 г. да заложим средства в размер на 25 млн. лв. за продължаване на дейностите по интереси. Това каза министърът на образованието и науката Красимир Вълчев по време на заключителния информационен ден по проекта „Твоят час“, предаде репортер на  Агенция „Фокус“ . „Те не просто ще бъдат продължени, но по този начин тяхното финансиране ще стане устойчиво“, подчерта още министърът. Той отчете, че 32% от дейностите са в областта на математиката, природните науки, техниката. „Това, което съкратено наричаме STEM“, обясни министър Вълчев и добави: „Освен това се опитваме с тези дейности по интереси да направим няколко целенасочени политики. Първата политика е насочим по-голяма част от дейностите в областта на STEM, като сме заложили минимум 40 % от дейностите“. \r\nДеница КИТАНОВА", "date": "2018.12.17", "title": "Министър Красимир Вълчев: Успяхме с бюджетната процедура за 2019 г. да заложим средства в размер на 25 млн. лв. за продължаване на дейностите по интереси"}
{"url": "http://www.focus-news.net/news/2018/12/17/2602793/kathimerini-gartsiya-razsledvashtite-smyatat-che-radikalno-lyava-grupirovka-e-zad-bombenata-ataka-sreshtu-televiziya-skai.html", "text": "Служителите на гръцката полиция, които разследват бомбения взрив от рано в понеделник сутринта пред централата на телевизия Skai в Южна Атина, вярват, че радикално лява организация, наричаща се Групата на народните бойци, може да е зад атаката, пише  онлайн  изданието на вестник Kathimerini . \r\nМощният взрив се случи в 02:37 часа, причинявайки значителни щети по стъклената фасада на сградата, без да причинява наранявания, тъй като съоръжението е евакуирано след предупредителни обаждания на две други медии малко преди 2 часа сутринта. \r\nОсвен телевизия и радио Skai, в сградата се помещава редакцията на вестник Kathimerini и други бизнеси. \r\nНародните бойци са осъществили подобна бомбена атака срещу централата на Федерацията на гръцките индустриалци в центъра на Атина през ноември 2015 година, срещу клон на Eurobank през 2017 година и срещу Апелативния съд на Атина през декември същата година. Тя също е поела отговорност за въоръжено нападение срещу израелското посолство през декември 2014 година. \r\nПревод и редакция:", "date": "2018.12.17", "title": "Kathimerini (Гърция): Разследващите смятат, че радикално лява групировка е зад бомбената атака срещу телевизия Skai"}
{"url": "http://www.focus-news.net/news/2018/12/17/2602797/galap-interneshanal-78-ot-balgarite-sa-protiv-ednopolovite-brakove.html", "text": "Българите са умерено толерантни, когато става дума за семейните отношения. Това показват данни на  „Галъп интернешънъл“  от началото на декември – седмици преди Рождество Христово. Разводи, свободни отношения, аборти и т.н. се приемат широко, но не се приемат, например, еднополови бракове. Личат и някои стереотипи. Най-консервативни очаквано изглеждат най-възрастните.  Данните са от редовната ежемесечна, независима от външно финансиране, програма изследвания „лице в лице“. Проучването е проведено между 30 ноември и 7 декември. Изследването е планирано и проведено по повод предстоящия празник и преди започналия наскоро дебат за толерантност към хомосексуализма. То няма нищо общо с този дебат.  \r\nМнозинства от над 70% се обявяват в защита на правото на аборт и развод. Също мнозинства от над 70% защитават правото на съжителство без брак и деца в съжителство без брак. Явно по въпроса за семейните отношения и децата обществото ни по-скоро е възприело по-либерален стандарт.  \r\nКатегорично обаче е нежеланието за допускане на еднополови бракове. Те събират най-голям дял отрицание в изследването – 78% са „против“.  \r\nНа този фон мнозинства от по около две трети от пълнолетните българи се обявяват „за“ възможността хора от различни етноси и раси да сключват брак помежду си. Очевидно етносът и расата към днешна дата вече не се разглеждат като възпиращ фактор в семейните отношения.  \r\nИдеята за възпитателно насилие не се споделя широко. Макар и с повече нюанси, по-скоро надделява мнението, че шамарите за децата не са приемливи. „Галъп интернешънъл“ редовно проверява и отношението към насилието над жени. В изследване наскоро се оказа, че то се отрича широко и само 7% възприемат, че мъжът може да удря жена. Въпросните 7% обаче се равняват на над 300 хиляди души, а е възможно да има „скрити“ отговори – което означава, че тревогата остава валидна. Повече данни по темата вижте тук.  \r\nНа този фон любопитство буди фактът, че мнозинство от 75% няма нищо против стереотипа мъжът, основно, да отговаря за доходите в семейството. И мъже, и жени отговарят в еднаква степен с „да“. Следващи изследвания трябва да покажат дали и доколко обществото ни възприема подобни възгледи и по други теми.", "date": "2018.12.17", "title": "„Галъп интернешънъл“: 78% от българите са против еднополовите бракове"}
{"url": "http://www.focus-news.net/news/2018/12/17/2602795/burgas-s-vpechatlyavashta-tseremoniya-gradat-izbira-sportist-na-godinata-na-20-dekemvri.html", "text": "Церемонията по награждаване на 10-те най-изявени спортисти, прославили Бургас, тази година обещава да е наистина впечатляваща. Най-добрите ще бъдат отличени от 19.00 часа на 20 декември в плувен комплекс „Парк Арена ОЗК“. Това съобщиха от пресцентъра на  Общината . За целта ще бъде построена 12-метрова сцена върху водната площ на басейна, изградена от над 240 понтонни куба – нещо, което се случва за първи път в града. \r\nЗа втора поредна година Община Бургас ще връчи призове и в други три допълнителни категории – „Млад талант“, „Спортист с увреждания“ и „Отбор на годината“. Класирането ще се извърши по регламент, в който първенците се избират чрез анкети от спортните журналисти. Желанието на организаторите е да подарят един истински празник на заслужилите спортисти в края на календарната 2018 г., на прага на новата 2019 г. \r\nВнушителното усещане да ходиш по вода по време на церемонията за награждаването на най-добрите в спорта, ще бъде допълнено от впечатляваща въздушна акробатика на артистите от Fireter. Представленията им съчетават театър, кокили, музика, огън, танци с незабравимо въздействие върху публиката. \r\nВ програмата тази година ще се включат още международно признатите призьори от Танцова школа „Дюн“, а „черешката на тортата“ ще бъдат любимите Тото и Лъчо от рап дуото „Скандау“. \r\nВходът е свободен.", "date": "2018.12.17", "title": "Бургас: С впечатляваща церемония градът избира „Спортист на годината“ на 20 декември"}
{"url": "http://www.focus-news.net/news/2018/12/17/2602798/aktsenti-v-predavaneto-sadovo-v-sartseto-na-trakiya-na-radio-fokus-plovdiv.html", "text": "В последното за тази година предаване  „Садово в сърцето на Тракия”  на  Радио „Фокус“-Пловдив  наш събеседник ще бъде кметът на Община Садово Димитър Здравков. С него ще разговаряме за равносметката за отминаващата 2018 година. Той ще ни каже как местната администрация се е справила с изпълнението на тазгодишния бюджет, както и за рамката на бюджета за следващата година и кои ще са приоритетите в нея. Друга тема в предаването е ремонтът на читалището и църквата в село Поповица. Подробностите ще научим от кмета на селото Веска Мирчева. За финал ви предложим информация и за работата на Центъра за обществена подкрепа в Садово. Предаването   се излъчва всеки понеделник, от 16.00 до 17.00 часа. Водещ е Мария Русева.", "date": "2018.12.17", "title": "Акценти в предаването „Садово в сърцето на Тракия“ на Радио „Фокус“-Пловдив"}
{"url": "http://www.focus-news.net/news/2018/12/17/2602796/ministar-krasimir-valchev-zalozhili-sme-priblizitelno-10-ot-sredstvata-da-ostavat-v-obshtinite-za-organiziraneto-na-obshtinski-deynosti-po-interesi-i-mezhduuchilishtni-izyavi.html", "text": "Заложили сме приблизително 10% от средствата да остават в общините за организирането на общински дейности по интереси и междуучилищни изяви. Това каза министърът на образованието и науката Красимир Вълчев по време на заключителния информационен ден по проекта „Твоят час“, предаде репортер на  Агенция „Фокус“ . „Защо дейности по интереси и дейности по преодоляване на образователни затруднения са основните. Ние използваме средствата от ЕС да надградим микса от дейности, които имаме в системата. „Основната част от този микс го финансираме със средства от държавния бюджет. Използваме средствата от ЕС да го допълваме постоянно. Много често тези дейности впоследствие ги прехвърляхме на бюджетно финансиране и по този начин развиваме политиката, добавяме нови и полезни дейности откъм системата откъм финансиране. Така беше с целодневната организация на учебния ден, проектът който реализирахме по ОП „Развитие на човешките ресурси“ от предходния програмен период беше най-големият проект на стойност близо 230 млн. лв. Благодарение на него ние увеличихме обхвата на учениците в целодневна организация от 38 хил. на над 230 хил. Впоследствие това финансиране беше прехвърлено на държавния бюджет. По същия начин се случи и с финансирането на кариерното финансиране, на кариерните консултанти. През изминалия програмен период, ние финансирахме дейности по интереси по проекта „Успех“, каза Вълчев. Той сравни двата проекта „Твоят час“ и „Успех“. \"Докато при проекта \"Успех\", водещ беше изборът от страна на училище по дейности по интерес, това, което направихме с проекта \"Твоят час\" е в по-голяма степен да ориентираме тези дейности към интересите и способностите на децата\", каза още Вълчев. Той отчете, че по проекта е била разработена информационна система, в която са се регистрирали желанията на учениците, а от друга всички доставчици. \"Много голяма част от дейностите бяха нетолкова голям  процент, но много различни дейности бяха осъществени от външни изпълнители - читалища, спортни клубове, НПО и специалисти\", допълни още министърът. Според него така се е отворила образователната среда.  Той поясни, че много дейности са в областта на краезнанието, родолюбието, опазването на околната среда и възпитанието на толерантност и уважение. \"Направихме така, че за първи път тези дейности да се водят в рамките на целодневната организация\", обясни още министърът. \"Ще използваме дейностите по интереси за това в по-голяма степен да отворим и да направим взаимодействащи образователните институции, ако не винаги можем да включим родителите в часовете по учебния план, то има множество добри примери, при които родителите са включени в различни дейности по интереси\", коментира още министърът. Той поясни, че те ще бъдат използвани за междуучилищни прояви. \"Заложили сме приблизително 10% от средствата да остава в общините за организирането на общински дейности по интереси и междуучилищни изяви, които да разширят образователната среда на учениците\", каза още Вълчев.   \r\n\"Искам да благодаря на колегите, които участваха в реализирането на проекта. Когато работим в ЕС правилата, документите, които се попълват, отчетността е много по-тежка. Това и изискваше ангажирането на значителен капацитет на МОН, на регионалните управления, на училищата. Най-вече искам да благодаря на всички, които изпълниха дейностите по проекта и допринесоха за развитието на учениците и техните компетентности\", допълни още Вълчев.  \r\nДеница КИТАНОВА", "date": "2018.12.17", "title": "Министър Красимир Вълчев: Заложили сме приблизително 10% от средствата да остават в общините за организирането на общински дейности по интереси и междуучилищни изяви"}
{"url": "http://www.focus-news.net/news/2018/12/17/2602794/inzh-svetoslav-glosov-api-shte-napravim-vsichko-vazmozhno-prilozhenieto-lima-da-bade-podobreno-i-da-bade-savmestimo-s-tol-sistemata.html", "text": "Ще направим всичко възможно приложението LIMA да бъде подобрено и да бъде съвместимо с тол-системата. Това каза на брифинг след откриването на лот 3.3 от АМ „Струма“ инж. Светослав Глосов, председател на УС на Агенция „Пътна инфраструктура“, предаде репортер на  Радио „Фокус“-Пирин . Той уточни, че приложението LIMA непрекъснато дава проблеми, тъй като много бързо се развиват технологиите в мобилните услуги и трудно може да се наваксат измененията в софтуерите. Инж. Глосов допълни, че от АПИ имат забележки към доставчика на приложението, тъй като реакцията му относно новите технологии е много бавна, но ще опитат да поправят това. \r\n„Снегът не ни изненада – имаше готовност от страна на пътноподдържащите фирми. Единствено може би закъснение се получи при започване на почистването в района на Кюстендилска област от АМ „Струма“, но фирмата ще бъде санкционирана. Въпреки всичко ние сме спазили нормативните срокове“, заяви председател на УС на АПИ. Той уточни, че много малко хора се замислят, че според норматива за автомогистралите, срокът за почистване на снега е 2 часа след спиране на снеговалежа. По думите му в Западна Европа и САЩ когато започне такъв снеговалеж просто затварят пътя, а ние българите искаме винаги някой да е пред нас и да чисти. Инж. Светослав Глосов подчерта, че е направено всичко възможно пътищата да бъдат проходими. Той добави, че на АМ „Хемус“ товарни автомобили са си позволили да навлязат в зона, забранена за тях, заобикаляйки знаците, след което съответно са били санкционирани. „Вчера и на АМ „Хемус“, и на АМ „Струма“, бяха задръстени аварийните ленти, и се наложи служители на пътноподдържащите фирми да молят един по един шофьорите да се изместят, за да минат снегорините“, коментира инж. Глосов. Той призова щофьорите да се движат с автомобили с хубави гуми, които са пригодени за тези условия и ако има възможност да не тръгват на път в такава обстановка. \r\nНатали СТЕФАНОВА", "date": "2018.12.17", "title": "Инж. Светослав Глосов, АПИ: Ще направим всичко възможно приложението LIMA да бъде подобрено и да бъде съвместимо с тол-системата"}
{"url": "http://www.focus-news.net/news/2018/12/17/2602799/smolyan-vazstanoveno-e-dvizhenieto-v-prohoda-prevala-za-mps-nad-12-t.html", "text": "Възстановено е движението по път ІІІ-866 - прохода Превала, за МПС над 12 т както и тегленето на ремаркета и полуремаркета. Това съобщиха от пресцентъра на  Агенция \"Пътна инфраструктура\" .", "date": "2018.12.17", "title": "Смолян: Възстановено е движението в прохода Превала за МПС над 12 т"}
{"url": "http://www.focus-news.net/news/2018/12/17/2602800/stara-zagora-nad-sto-nagradi-se-prisazhdat-za-detsata-v-konkursa-surva-vesela-godina.html", "text": "И тази година традиционно силно се представиха децата в обявения от Община Стара Загора и Центъра за подкрепа за личностно развитие конкурс „Сурва весела година“ за изработване на сурвачка и рисунка. Това съобщиха от пресцентъра на  Общината . \r\nПо регламент  сурвачките трябваше да  бъдат изработени от естествени материали, да носят българската народна традиция и да отразяват уменията и сръчността на децата, както и познания за обичаите в България.  \r\nРисунките трябваше да бъдат във формат 35/50 см, без ограничение в жанра и материалите. Участниците в конкурса бяха разделени в две групи - І група І - ІV клас и ІІ група V- VІІІ клас  \r\nДо крайния срок бяха получени над 130 сурвакници и 90 рисунки от над 20 училища, институции и  детски градини от Стара Загора, както и от ОУ „Цар Симеон“ във Варна .  \r\nЖурито в състав: Тошо Стефанов – ръководител на школа Живопис, Юлия Славова – ръководител школа Приложни изкуства, Слави Славов – ръководител  школа Малка пластика, бе изключително затруднено в своите оценки за  получените  сурвачки и рисунки.   \r\nОткриването на изложбата „Коледа” на школите по живопис, малка пластика и приложни изкуства и наградените участници в конкурса,  ще се състои на 19 декември 2018 година, от 14.00 часа в залата на Центъра за подкрепа за личностно развитие към Община Стара Загора на ул. „Захарий Княжески” 71, ет. 3.", "date": "2018.12.17", "title": "Стара Загора: Над сто награди се присъждат за децата в конкурса „Сурва, весела година”"}
{"url": "http://www.focus-news.net/news/2018/12/17/2602803/blagoevgrad-savmestno-patrulirane-na-politsai-ot-tri-evropeyski-strani-shte-bade-osashtestveno-otnovo-v-bansko.html", "text": "Съвместни патрули на български, гръцки и румънски полицаи и през този зимен туристически сезон ще работят заедно в Банско. Това стана ясно на пресконференция, домакинствана от кмета на курорта Георги Икономов. Съвместните патрули ще обикалят курорта в периода от 17 декември г. до  15 март 2019 г., разпределени на смени. Практиката на съвместните патрули в Банско се осъществява и с двете държави от сезон 2011/2012 г. Това съобщиха от пресцентъра на  Община Банско . \r\nДнес на пресконференция в община Банско бяха представени патрулите от първата смяна в присъствието на директора на ОДМВР – Благоевград Николай Хаджиев и началника на Районно управление на  Банско Иван Попов. От страна на Румъния присъства Флорин Марин от дирекция „Охранителна полиция” и румънският консул в България Флориан Мазилу. Гръцките патрули бяха придружени от аташето в гръцкото посолство Кириязакис. \r\nТуристическият сезон в зимния ни курорт беше открит официално в събота, на 15 декември. Използвам възможността да благодаря на българските органи на реда, както и на техните колеги от Румъния и Гърция за добрата съвместна работа. За да има успешен туристически продукт нашият курорт, преди всичко трябва да бъде осигурен обществения ред, сигурността и спокойствието на нашите гости. Тази успешна практика се наложи като работещ механизъм, по който чуждестранните полицейски служители работят приоритетно с граждани на своята държава и подпомагат комуникацията им с местните полицейски органи. Удовлетворен съм, че именно Банско бе мястото, на което тя се осъществи за първи път. Пожелавам спокоен сезон за полицейските служители, а и за всички нас” заяви Икономов по време на брифинга. \r\n„Хубаво е гостите на курорта да виждат полицейски служители от своята страна, по този начин се вдига качеството и на услугата сигурност“, коментира Николай Хаджиев. \r\nОбластният директор на МВР изрази задоволство от резултатите от работата на полицията на местно ниво, като посочи факта, че тя постига най-висока ефективност и разкриваемост на престъпленията в сравнение с останалите служби в Югозапада, което прави обстановката в курорта сигурна за жители и гости. Той допълни, че и тази година ще бъдат разположени временни КПП на трите входно-изходни точки на Банско, като по този начин се набляга на превенцията.", "date": "2018.12.17", "title": "Благоевград: Съвместно патрулиране на полицаи от три европейски страни ще бъде осъществено отново в Банско"}
{"url": "http://www.focus-news.net/news/2018/12/17/2602806/plovdiv-povdignato-e-obvinenie-spryamo-dvama-dushi-oshtetili-216-choveka-s-3-645-598-lv-chrez-nezakonna-kreditno-spestovna-kooperatsiya.html", "text": "Окръжна прокуратура-Пловдив внесе в съда обвинителен акт спрямо Г.Б., на 61 г., и спрямо 59-годишната И.Б., за това, че в съучастие, като извършители, от името на Кредитно-спестовна кооперация „Дупнишка популярна каса“-Пловдив, без съответното разрешение са извършвали по занятие банкови сделки, за които се изисква такова разрешение по закон, като публично привлекли на влог различни суми от общо 216  пострадали лица, като от тази дейност им причинили значителни вреди, от неизплатени внесени от тях парични средства като главници, в общ размер на 3 645 598 лева – престъпление по чл. 252 ал.2 във вр. ал. 1 във вр. чл.20 ал. 2 във вр. ал. 1 от Наказателния кодекс. Това съобщиха от  Апелативна прокуратура-Пловдив . \r\nГ.Б. и И.Б. са предадени на съд и за това, че в периода от 15 януари 2010 г. до 20 януари 2015 г. в гр. Дупница, обл. Кюстендил, след като се сговорили предварително, десет пъти извършили сделки с имущество – пари, като знаели към момента на получаването им, че е придобито чрез престъпление по чл. 252 ал.2 във вр. ал. 1 във вр. чл. 20 ал. 2 във вр. ал. 1 от Наказателния кодекс, като сключили договор за заем между КСК „Дупнишка популярна каса“, представлявана от обвиняемия Г.Б. – председател, като заемодател, който предоставил заем на обвиняемата И.Б. с цел инвестиция в строителството на жилищна сграда в гр. Сапарева баня и за строителството на къща за гости-хотел в гр. Сапарева баня, за общо 1 458 828 лева, като имуществото – парите са в особено големи размери и случаят е особено тежък – престъпление по чл.253 ал.5 във вр. ал. 3 т.1 и т.2 във вр. ал. 1 от Наказателния кодекс. \r\nГ.Б. и И.Б. са предадени на съд и за това, че от 25 март 2011 г. до 30 март 2016 г. в гр. Кюстендил и гр. Пловдив, Г.Б., в качеството си на председател и представляващ КСК „Дупнишка популярна каса“, и И.Б., като данъчно задължени лица, при условията на продължавано престъпление, в съучастие като извършители, избегнали установяването и плащането на данъчни задължения в особено големи размери – 135 702 лева годишен корпоративен данък, като потвърдили неистини в подадени годишни данъчни декларации за финансовите от 2010 г. до 2014 г. до ТД на НАП-гр. София, офис Кюстендил и за финансовата 2015 г. до ТД на НАП - гр. Пловдив, както се изискват по закон – престъпление по чл. 255 ал.3 във вр. ал. 1 т.2 във вр.чл.26 ал.1 във вр. чл.20 ал.2 във вр. ал.1 от Наказателния кодекс.  \r\nПо делото са разпитани свидетели, иззети веществени доказателства, извършени експертизи и др.", "date": "2018.12.17", "title": "Пловдив: Повдигнато е обвинение спрямо двама души, ощетили 216 човека с  3 645 598 лв. чрез незаконна кредитно-спестовна кооперация"}
{"url": "http://www.focus-news.net/news/2018/12/17/2602801/lyubomira-gancheva-upravlenieto-na-darzhavata-se-ostavya-v-ratsete-nekompetentni-hora-korumpirani-litsa-ili-natsionalni-predateli.html", "text": "Отминаващата 2018 е завършекът на една тенденция от последните десетилетия,  България да изпада във все по-сериозна управленска и социална криза.  Държавата абдикира от своите ключови задължения и пропада все повече. Това заяви по време на пресконференция зам.-председателят на АБВ Любомира Ганчева, съобщиха от пресцентъра на  партията . По-думите й страната се намира в пълен икономически застой и безпътица, здравеопазването е в критично състояние, както и социалните и образователни  системи. Тя допълни, че всеки ден се обезлюдяват български села, които са оставени на произвола, а защитата на българските граждани е поверена в частни ръце с откритото признание, че държавата не може да се справи с проблеми като битовата престъпност и корупцията. „Факт е, че държавата се е оттеглила от ключови сфери и институции. На този фон продължават назначенията на отговорни  позиции на некомпетентни хора, национални предатели или лица, които ползват корупционни похвати.  Само един от примерите за това е сривът на Търговския регистър, въпреки което много хора получиха доста хубави бонуси. Хора, които са отговорни за проблема, но очевидно не носят никаква вина и умеят да получават въпросните бонуси“, посочи Ганчева. Тя даде още примери с фалита на застрахователя „Олимпик“, скандалите около увеличаването на застраховката „Гражданска отговорност“ и др. По думите й на този фон ставаме свидетели и на поредната наглост, а именно  стартирането по процедурата за назначаване за представител на България в Европейската банка за възстановяване и развитие, с предложение това да е досегашната шефка на КФН – Карина Караиванова, за чиято оставка от партията отдавна настояват. „Ние настояваме тази процедура да бъде спряна, защото тя е подигравка с всички български граждани, на които им бяха нанесени материални и финансови щети“.  \r\nВ заключение Любомира Ганчева посочи, че Битката за възстановяване на държавността в България минава задължително през обръщане към позабравените принципи на солидарността, социалната справедливост и родолюбието. През разговор за бъдещето, а не в битка за миналото. През изграждането на стратегическата визия за развитие на страната, на  нов тип икономика, която да е високопродуктивна, с експортен потенциал, през  промени в данъчната система, чрез въвеждането на необлагаем минимум за доходите на физическите лица поне до текущия размер на минималната работна заплата, през прилагането на намалени ставки на ДДС от 5% за базисни храни като хляб и млечни продукти, лекарства, учебници и тетрадки.", "date": "2018.12.17", "title": "Любомира Ганчева: Управлението на държавата се оставя в ръцете некомпетентни хора, корумпирани лица или национални предатели"}
{"url": "http://www.focus-news.net/news/2018/12/17/2602807/sport-zhrebiyat-opredeli-tri-megaderbita-v-shampionska-liga.html", "text": "Европейската футболна централа проведе в Нион официално теглене на жребия за двата европейски турнира днес. В срещите от тази фаза вече ще бъде използвана системата за видеоповторения - VAR (Video assistant referee). \r\nВ Шампионска лига и трите германски отбора се паднаха срещу английски тимове. Лидерът в Бундеслигата Борусия (Дортмунд) ще играе с Тотнъм,  Манчестър Сити срещу Шалке 04, а Ливърпул излиза срещу шампиона Байерн Мюнхен. \r\nНосителят на трофея Реал Мадрид получи за съперник Аякс, Барселона и Лионел Меси ще играят срещу Лион, а ПСЖ и Неймар ще мерят сили с Манчестър Юнайтед. \r\nПървите мачове от осминафиналите на Шампионската лига ще се играят на 12, 13, 19 и 20 февруари 2019 година, а реваншите ще се проведат на 5, 6, 12 и 13 март. По-късно днес ще станат ясни разпределенията на срещите по дни и часове. \r\nФиналът на Шампионска лига е на 1 юни на стадион \"Уанда Метрополитано\" в Мадрид. \r\nЕто всичките двойки: \r\nШалке 04 (Германия) - Манчестър Сити (Англия) \r\nАтлетико (Мадрид, Испания) - Ювентус (Италия) \r\nМанчестър Юнайтед (Англия) - ПСЖ (Франция) \r\nТотнъм (Англия) - Борусия (Дортмунд, Германия) \r\nЛион (Франция) - Барселона (Испания) \r\nРома (Италия) - Порто (Португалия) \r\nАякс (Холандия) - Реал (Мадрид, Испания) \r\nЛивърпул (Англия) - Байерн (Германия)", "date": "2018.12.17", "title": "Спорт: Жребият определи три мегадербита в Шампионска лига"}
{"url": "http://www.focus-news.net/news/2018/12/17/2602802/mariyana-lambova-tvoyat-chas-nad-50-ot-obshtiya-broy-uchenitsi-v-dnevna-forma-sa-uchastvali-v-deynostite-po-proekta-tvoyat-chas.html", "text": "Над 50% от общия броя ученици в дневна форма са участвали в дейностите по проекта „Твоят час“. Това каза Марияна Ламбова, ръководител на проекта „Твоят час“ по време на заключителния информационен ден по проекта, предаде репортер на  Агенция „Фокус“ . Тя уточни, че в Сливен, Монтана и Търговище и през двете години на проекта, процентът на работили в рамките на извънкласни дейности ученици е над 60. „За учебната 2016-2017 са сформирани 17 572 групи за занимания по интереси, като учениците, които са били включени в тях са 252 795. Групите за обучителни затруднения през първата година са 11 955, като в тях са работили 97 776 ученици. Броят на ръководителите през първата година е бил 26 667 – това са педагогически специалисти от държавните и общински училища. Също така в този проект влизат физически лица и съответно ръководители, представители от юридически лица, като все още и през двете години на проекта техният броя е значително малък, спрямо общия. През първата година 806 физически лица са били ръководители на дейности. През втората учебната година групата за занимания по интереси са 16 500 , като в тях са обхванати 243 517 ученици. През втората година по проекта се увеличават значително групите за ученици за допълнително обучение по учебни предмети и те вече са 12 089 групи със 101 993 ученици“, каза още Ламбова.  \r\nТя обясни, че проектът „Твоят час“ се е изпълнявал в рамките на близо 3 години - от 2016 г. до 2018 г., които са две години и половина. По думите ѝ „Твоят час“ е най-големият проект, изпълняван от МОН по ОП „Наука и образование за интелигентен растеж“. „Проектът е с национален обхват, като дейностите по проекта се реализираха от държавните и общински училища от цялата страна. Целевата група по проекта бяха ученици от 1 до 12 клас от всички държавни и общински училища. Проектът е ориентиран изцяло към подкрепата за личностно развитие на учениците в съответствие с индивидуалните им образователни потребности чрез организиране и провеждане на дейности за допълнително обучение на ученици с обучителни затруднения и на занимания по интереси и за развитие на способностите и талантите на учениците“, каза още Ламбова. \r\n„Основната цел на проекта е създаване на условия за повишаване на потенциала на учениците и в рамките на дейностите, които се изпълняват чрез училищните програми „Твоят час“. Основна дейност беше моделът за обществен мониторинг“, каза тя и поясни, че той е включвал съответно изграждане на електронна платформа „Твоят час“, която е подпомагала училищата при избора на извънкласни дейности и съвет за обществен мониторинг на училищно ниво „Твоят час“, който е следял за качественото изпълнение на извънкласните дейности на ниво училище. „Чрез двата инструмента  се създадоха условия за публичност, прозрачност и информираност при избора на извънкласни дейности“, коментира още Ламбова. Ръководителят на проекта допълни, че училищните програми са се разработвали от всяко училище в зависимост от потребностите. По думите ѝ в заниманията на всяка група са се включили публични изяви на учениците и работа с родители. Тя отчете, че дейностите по проекта са допринесли за повишаване на резултатите на учениците и за мотивацията им за учене.  \r\nДеница КИТАНОВА", "date": "2018.12.17", "title": "Марияна Ламбова, „Твоят час“: Над 50% от общия брой ученици в дневна форма са участвали в дейностите по проекта „Твоят час“"}
{"url": "http://www.focus-news.net/news/2018/12/17/2602808/dobrich-obshtina-kavarna-specheli-finansirane-ot-initsiativata-wifi4eu-za-izgrazhdane-na-bezplaten-bezzhichen-internet-na-obshtestveni-mesta.html", "text": "Община Каварна спечели финансиране от инициативата WIFI4EU за изграждане на безплатен безжичен интернет на обществени места. Това съобщиха от пресцентъра на  Общината . \r\nИнициативата WIFI4EU е в подкрепа на предоставяне на безплатен Wi-Fi достъп на обществени места на открито и закрито. Това могат да са паркове, площади, обществени сгради, библиотеки или здравни центрове и други на територията на общината. \r\nОбщина Каварна очаква предложения за райони, в които да има безплатен достъп до интернет на телефон: 0570 8 18 27 или на имейл: press@kavarna.bg.", "date": "2018.12.17", "title": "Добрич: Община Каварна спечели финансиране от инициативата WIFI4EU за изграждане на безплатен безжичен интернет на обществени места"}
{"url": "http://www.focus-news.net/news/2018/12/17/2602805/ivaylo-kaschiev-kevr-mosv-tryabva-da-predlozhi-neobhodimite-zakonodatelni-promeni-taka-che-da-se-osiguri-podpomagane-na-bednite-sloeve-ot-naselenieto-s-vodni-pomoshti.html", "text": "МОСВ трябва да предложи необходимите законодателни промени, така че да се осигури подпомагане на бедните слоеве от населението с водни помощи. Това каза пред журналисти Ивайло Касчиев, директор на Дирекция „Водоснабдителни и канализационни услуги“ в КЕВР след заседание на Кoмисията, на което се обсъжда цената на ВиК услугите през 2019 г., предаде репортер на  Агенция „Фокус“ . \r\n„Цените са приети от КВЕР, с които са одобрени бизнес плановете. Тези бизнес планове са били разгледани от съответните общински съвети и са били приети от тях и от асоциацията по ВиК. И в момента са в процес на изпълнение. Ако ВиК операторите не се изпълнили инвестициите, които са включени в цените, то те следва да ги наваксат и ние ще направим всичко възможно да го направят. В противен случай, КЕВР ще вземе отношение и ще намали цените в последствие“, заяви Касчиев. \r\nТой посочи, че Министерството на околната среда и водите трябва да предложи необходимите законодателни промени, така че да се осигури подпомагане на бедните слоеве от населението – т. нар водни помощи. По думите му е крайно време това да бъде направено. „КЕВР неслучайно прави сравнителни анализи на ВиК сектора и те се публикуват ежегодно на нашата страница. Ние следим както общото състояние на сектора, така и изпълнението на всяко едно дружество. И в този анализ вече има индивидуален раздел на всеки един оператор. Има оператори, които са постигнали своите цели, и такива, които все още не се справят и за това си има обективни обяснения. Не всички дружества се управляват ефективно. И тук са необходими усилия както от МОСВ, така и от асоциациите по ВиК“, зави Касчиев и посочи, че КЕВР прави ежегодни проверки на дружеството и контролира изразходването на средствата по инвестициите на дружествата.  \r\n„България е поела ангажимент към ЕК за въвеждане на механизъм за гарантиране на инвестициите във ВиК сектора. Това е ангажимент, който МРРБ е декларирало, че е изпълнен. Този механизъм включва създаването на специални банкови сметки за всеки ВиК оператор, в които да се заключват част от приходите от ВиК услуги и те да отиват само за инвестиции и публични активи. И ние сме поискали от министъра годишните доклади по този механизъм“, заяви Касчиев. \r\nОчаква се на 28 декември КЕВР да проведе закрито заседание, на което да вземе окончателно решение за цената на водата. \r\nЦветилена СИМЕОНОВА", "date": "2018.12.17", "title": "Ивайло Касчиев, КЕВР: МОСВ трябва да предложи необходимите законодателни промени, така че да се осигури подпомагане на бедните слоеве от населението с водни помощи"}
{"url": "http://www.focus-news.net/news/2018/12/17/2602792/dha-erdogan-govorih-s-tramp-ako-siriyskite-kyurdi-ne-se-mahnat-ot-severna-siriya-nie-shte-vlezem-tam.html", "text": "Президентът Реджеп Тайип Ердоган говори на тържество по повод откриване на група строителни обекти в град Коня, Централна Турция, предаде  информационната агенция ДХА . „Говорихме с г-н Доналд Тръмп – тези терористи (визират се Отрядите за народна самозащита (ОНС) на Партията на демократичното единство (ПДЕ) на сирийските кюрди – бел. на „Фокус”) трябва да се махнат от района източно от река Ефрат. Ако те не си  отидат, ние ще влезем там с войски. Терористичният коридор силно ни притеснява. Щом като сме стратегически партньори със САЩ; тогава трябва да направим нужното по въпроса.”, обяснява и се жалва Ердоган, цитиран от ДХА. \r\nПревод и редакция:", "date": "2018.12.17", "title": "ДХА: Ердоган: Говорих с Тръмп – ако сирийските кюрди не се махнат от Северна Сирия, ние ще влезем там"}
{"url": "http://www.focus-news.net/news/2018/12/17/2602809/stara-zagora-eksperti-predstaviha-v-grada-vazmozhnostite-za-kandidatstvane-po-programi-na-ministerstvoto-na-mladezhta-i-sporta.html", "text": "Информация за възможността за кандидатстване по програми, финансирани от Министерството  на младежта и спорта, представиха в зала „Фоайе“ на Община Стара Загора експерти от държавното ведомство. Това съобщиха от пресцентъра на  Община Стара Загора . \r\n„Изказвам благодарност към Министерството, че се отзоваха на нашата покана и тази среща е факт, за да дадем пред спортните клубове на Стара Загора информация за предстоящата година и начините, по които те могат да получат финансиране“, каза зам.-кмет на общината Красимира Чахова.  \r\nЕкспертите от ММС Владимир Борисов, от  Дирекция „Спорт за високи постижения“, Красимир Кънев и Любомир Минчев от Дирекция „Спорт за учащи се и спортни училища“ отговаряха над час на въпросите на представители на спортните среди в града. Те обсъдиха програмата за развитие на спортните клубове за 2019 година. Дадоха подробности за критериите, начина и възможностите за обвързване на финансовото подпомагане.  \r\nОт старозагорските клубове поискаха подобряване на обратната връзка с Министерството, за да се улесни кандидатстването им по различните проекти.   \r\nВ срещата се включиха още и народните представители Радостин Танев и Маноил Манев, експертите Илия Илиев от Министерството на младежта и спорта, Асен Асенов и Петко Крумов от отдел „Туризъм и спортни дейности“ на Община Стара Загора, както и десетки ръководители на спортни клубове.", "date": "2018.12.17", "title": "Стара Загора: Експерти представиха в града възможностите за кандидатстване по програми на Министерството на младежта и спорта"}
{"url": "http://www.focus-news.net/news/2018/12/17/2602811/veliko-tarnovo-remontiran-e-problemen-uchastak-ot-ulitsa-rada-voyvoda-v-kvartal-cholakovtsi.html", "text": "Ремонтиран е проблемен участък от улица „Рада Войвода“ в квартал „Чолаковци“ във Велико Търново. Това съобщиха за  Радио „Фокус“ – Велико Търново  от пресцентъра на Общината. Положена е изцяло нова асфалтова настилка, общо 1300 квадратни метра на около 400–метрова отсечка. Извършените дейности включват и коригиране на наклоните за по-добро отвеждане на повърхностните води. Извършен е и ремонт на  отводнителната система  в участъка на реконструираната улица. Дейностите са приключили в края на миналата седмица, уточниха от местната администрация. \r\n„Фокус“ припомня, че мащабни ремонтни дейности в кв. „Чолаковци“ се извършват по проект „Привлекателна и съхранена автентична градска среда на град Велико Търново” по Оперативна програма „Региони в растеж 2014-2020“. Чрез тях се цели  подобряване   на градската среда в жилищния комплекс и реконструкцията на алейната връзка. Дейностите включват  изграждане, реконструкция и рехабилитация на пешеходни алеи и тротоари, поставяне на указателни знаци и елементи на градското обзавеждане, както и въвеждане на енергоспестяващо улично осветление. Предвидена е и реконструкция на всички вътрешно-квартални пространства и изграждане на допълнителни паркоместа. По отношение на градския дизайн се предвиждат нови паркови осветителни тела, пейки, кошчета за боклук, беседки, указателни табели с имена на улици и блокове, както и детски площадки. \r\nМария НЕДЕВА", "date": "2018.12.17", "title": "Велико Търново: Ремонтиран е проблемен участък от улица „Рада Войвода“ в квартал „Чолаковци“"}
{"url": "http://www.focus-news.net/news/2018/12/17/2602812/sport-zlatan-ibrahimovich-podpisa-nov-dogovor-s-la-galaksi.html", "text": "Златан Ибрахимович подписа нов договор с Лос Анджелис Галакси. Бившият нападател на Пари Сен Жермен и Манчестър Юнайтед остава в САЩ, но не се знае за още колко време. Самият той написа в „Тутитър“ : „Мейджър Лийг Сокър, все още не съм приключил с теб“. 37-годишният швед може да приключи кариерата си именно в Америка.", "date": "2018.12.17", "title": "Спорт: Златан Ибрахимович подписа нов договор с ЛА Галакси"}
{"url": "http://www.focus-news.net/news/2018/12/17/2602814/veliko-tarnovo-dom-za-stari-hora-veneta-boteva-za-poreden-pat-organizira-initsiativata-sbadni-mechta.html", "text": "Дом за стари хора „Венета Ботева“ във Велико Търново за пореден път организира инициативата „Сбъдни мечта“. Това съобщи за  Радио „Фокус“ – Велико Търново  директорът на Дома Зорица Радловска. Благородната идея се реализира за пета година. \r\n„Стараем се без много финансови средства да сбъднем мечтите на нашите потребители. Затова правим предварително проучване и така с много голяма радост успяваме да сбъднем мечтите им. Правим срещи с близки в чужбина, събирали сме средства за спешни операции, екскурзии,  все неща, които не могат да си позволят“, коментира Зорица Радловска, като допълни, че според досегашната практика, това е едно от най-емоционалните събития за обитателите на Дома. Инициативата ще се състои на 21 декември, когато е и коледното тържество в социалната институция. Тогава възрастните мъже и жени ще пресъздадат обичаите и традициите на Бъдни вечер и Коледа. Обитателите се включват активно в подготовката с богата програма от песни и танци. \r\nМария НЕДЕВА", "date": "2018.12.17", "title": "Велико Търново: Дом за стари хора „Венета Ботева“ за пореден път организира инициативата „Сбъдни мечта“"}
{"url": "http://www.focus-news.net/news/2018/12/17/2602813/prof-plamen-pavlov-istorik-bez-botev-nyama-balgariya-zashtoto-toy-e-edno-ot-nay-yarkite-litsa-na-balgarskata-dushevnost-i-zhazhda-za-svoboda.html", "text": "Без Ботев няма България, защото той е едно от най-ярките лица на българската душевност и жажда за свобода. Това каза за едноименното предаване на  Радио „Фокус“  историкът проф. Пламен Павлов. Той коментира и споровете между калоферци и карловци за родното място на поета-революционер. “Има свидетелства, че Христо Ботев може би е роден не в Калофер, а в Карлово. Според мен, обаче, това не е най-важното, тъй като независимо къде е роден, той е израсъл в Калофер и се вписва в младеща и училищата в града, където е неговият баща – даскал Ботьо Петков. Има логика по време на коледните празници даскал Ботьо Петков да се е прибрал в родния си град и съответно Ботев да е роден в Карлово. Има подобно сведение, свързано и с неговата майка. Призовавам калоферци и карловци да не хвърлят поводи за съперничество, тъй като Ботев принадлежи на цяла България”, обясни проф. Пламен Павлов. Той каза още, че съществува и теория, според която Христо Ботев е роден във Врачанско. Хората там са много запалени по нея, защото самият Ботев в свой фейлетон споменава нещо подобно, обясни историкът. Оттам се правят и връзки, че баща му е бил учител във врачанско, за което няма никакво основание, допълни проф. Пламен Павлов.", "date": "2018.12.17", "title": "Проф. Пламен Павлов, историк: Без Ботев няма България, защото той е едно от най-ярките лица на българската душевност и жажда за свобода"}
{"url": "http://www.focus-news.net/news/2018/12/17/2602816/stara-zagora-na-bezplatniya-goresht-telefon-na-obshtinata-v-dnite-ot-14-do-16-dekemvri-sa-otcheteni-nad-80-signala.html", "text": "На безплатния „горещ телефон“ на Община Стара Загора - 0800 157 37, в дните от 14 до 16 декември са отчетени над 80 сигнала. Това съобщиха от пресцентъра на  Общината . Граждани са информирали за над 30 неправилно паркирани МПС в града.  \r\nЗа бездомни кучета е съобщено в района на блок №272 на бул. „Цар Симеон Велики“, както и в село Кирилово. Информацията е насочена към Общински приют за безстопанствени животни. Проверка е извършена по сигнал за създаване на заслон с кашони и одеала, както и за хранене на бездомни котки пред блок № 51 на ул. „Граф Игнатиев“. Не е установен нарушител, пространството е почистено.  \r\nСлед получени обаждания на „горещия телефон“ са отремонтирани лампи от уличното осветление и паркомати. Почистени са паднали сухи клони на дървета от улици и тротоари. Извършени са проверки по сигнали за замърсяване на улици в града от строителни фирми. Същото оплакване е подадено и от живущи в село Малка Верея, заради изкопана и непочистена земна маса в близост до строеж. Изготвени са протоколи и снимков материал. Нарушителите ще бъдат санкционирани.  \r\nОплаквания са получени заради силна музика от заведения в града, както и заради шум от ремонтни дейности в жилищни сгради. Гражданин е информирал за струпване на счупени стъкла в района на кръстовището на ул. „Боруйград“ и бул. „Св. Отец Паисий“. Съставен е протокол с предписание на собственик на стъкларско ателие, което се намира в близост до адреса.  \r\nОбщина Стара Загора е отреагирала на сигналите, за които има правомощия, а останалите са насочени към компетентните органи. На гражданите е върната обратна информация.", "date": "2018.12.17", "title": "Стара Загора: На безплатния „горещ телефон“ на Общината в дните от 14 до 16 декември са отчетени над 80 сигнала"}
{"url": "http://www.focus-news.net/news/2018/12/17/2602817/d-r-emil-kabaivanov-kmet-na-karlovo-v-politikata-tryabva-da-se-varne-idealat-drugoto-e-prosta-presmetlivost-koyato-ne-vodi-balgariya-kam-dobro.html", "text": "В политиката трябва се върне идеалът, другото е проста пресметливост, която не води България към добро. Това каза за предаването „Без Ботев няма България“ на  Радио „Фокус“  кметът на Община Карлово д-р Емил Кабаиванов. За жалост в днешният политически елит липсват хора като Христо Ботев, коментира още той. „С тази ниско преклонена глава пред Великите сили, с позиция да угодят и да не разсърдят никого… Господа политици, ако Вие не уважавате себе си и България, и нямате собствена позиция, никой няма да ни уважава. Уважаван е този, който има позиция и я защитава. Този, който когато трябва да каже „не“ – казва „не“ и когато трябва да каже „да“, го казва. Това „да“, обаче, да не е свързано със собственото му благополучие, а да минава през интересите на Отечеството, обясни той. Според д-р Емил Кабаиванов за да сме достойни наследници на Ботев, трябва да защитаваме справедливи каузи. Той каза още, че управляващите са длъжни да осигурят на младежта по-добра възможност за реализация в страната ни. Според него има добре образовани млади хора с чувство за дълг към отечеството, но много от тях избират чужбина, заради по-доброто отношение и условия.", "date": "2018.12.17", "title": "Д-р Емил Кабаиванов, кмет на Карлово: В политиката трябва да се върне идеалът, другото е проста пресметливост, която не води България към добро"}
{"url": "http://www.focus-news.net/news/2018/12/17/2602819/sport-iztegliha-zhrebiya-za-eliminatsiite-v-liga-evropa.html", "text": "Европейската футболна централа проведе в Нион официално теглене на жребия за двата европейски турнира днес. В срещите от тази фаза вече ще бъде използвана системата за видеоповторения - VAR (Video assistant referee). \r\nИзтеглиха жребия за първия кръг на елиминациите в турнира Лига Европа. Арсенал ще играе срещу БАТЕ Борисов, а Челси ще срещне Малмьо. Интер излиза срещу Рапид Виена, Наполи е домакин на Цюрих. Труден за прогнозиране е двубоят между Лацио и Севиля. \r\nФиналът на Лига Европа е на 29 май в Баку. \r\nЕто всичките двойки: \r\nВиктория (Пилзен, Чехия) - Динамо (Загреб, Хърватия) \r\nБрюж (Белгия) - Ред Бул Залцбург (Австрия) \r\nРапид (Виена, Австрия) - Интер (Италия) \r\nСлавия (Прага, Чехия) - Генк (Белгия) \r\nКраснодар (Русия) - Байер (Леверкузен, Германия) \r\nЦюрих (Швейцария) - Наполи (Италия) \r\nМалмьо (Швеция) - Челси (Англия) \r\nШахтьор (Донецк, Украйна) - Айнтрахт (Франкфурт, Германия) \r\nСелтик (Шотландия) - Валенсия (Испания) \r\nРен (Франция) - Бетис (Испания) \r\nОлимпиакос (Гърция) - Динамо (Киев, Украйна) \r\nЛацио (Италия) - Севиля (Испания) \r\nФенербахче (Турция) - Зенит (Русия) \r\nСпортинг (Лисабон, Португалия) - Виляреал (Испания) \r\nБАТЕ (Борисов, Беларус) - Арсенал (Англия) \r\nГалатасарай (Турция) - Бенфика (Португалия)", "date": "2018.12.17", "title": "Спорт: Изтеглиха жребия за елиминациите в Лига Европа"}
{"url": "http://www.focus-news.net/news/2018/12/17/2602810/mariyana-lambova-tvoyat-chas-mnogo-e-visok-protsentat-na-uchenitsite-koito-smyatat-che-sa-udovletvoreni-v-uchastieto-si-v-izvanklasni-deynosti.html", "text": "Много е висок процентът на учениците, които смятат, че са удовлетворени в участието си в извънкласни дейности. Това каза Марияна Ламбова, ръководител на проекта „Твоят час“ по време на пресконференция, предаде репортер на  Агенция „Фокус“ . „Бяха организирани електронни анкетни проучвания за удовлетвореността на учениците и на родителите от пректните дейности. Бе изследвано и мнението на представителите на училищните съвети „Твоят час“.  В рамките на тези електронни анкети – мнението на учениците показва голяма удовлетвореност в участието им в извънкласни дейности. Те определят като висока добавена стойност за себе си подобрението на междуличностните отношения, образователните постижения и повишаването на мотивацията им от участието в дейностите. Почти всички от участвалите ученици заявяват желание и готовност за по-нататъшно участие в подобен вид дейности“, каза още Ламбова.  \r\nРъководителят на проекта добави, че учениците, участвали в дейности за допълнително обучение споделят, че часовете по проекта са по-интересни от другите и са научили нови неща, като това им е помогнало да увеличат оценките си по определени предмети. „Повече от 83 % от тези ученици казват, че не са отсъствали безпричинно от часовете за допълнително обучение по проекта. \"Учениците заявяват, че имат желание и през следващата година да продължат участието си в дейности за обучителни затруднения, тъй като те спомагат за развитието им за учене и усвояване на материала“, допълни още тя. Ламбова обърна внимание, че на отворения въпрос „Какво бихте променили в часовете, в които участвахте по проекта?“, открояващите се отговори са: „Повече часове“, „Повече състезания“, „Повече занимателни игри“, „Да продължи проектът“, „Повече логически задачи“, „Повече опити“, „Повече изяви“, „Часове извън училища“. „Не е малък броят на учениците, които са посочили, че не биха променили нищо“.  \r\nНа въпроса „Моля опишете в една дума...“, анкетираните участници са отговорили: интересно, забавно, изявите, състезанията, творчеството, приятелството, креативност, свобода, забавления, игри, танците. „Прави впечатление, че първите три най-често срещани определения, които дават анкетираните ученици, посещаващи групи за обучителни затрудения са: интересно, забавно и всичко“, каза още Ламбова.  \r\nПо думите й анкетното проучване на мнението на родителите потвърждава резултатите от анкетите на учениците. \"Желанието на родителите децата им да се включат отново в различни извънкласни дейности определя високата степен на доверие в училището и възможностите, които то предоставя на техните деца за развитие на способностите, уменията и интересите на децата в областта както на науките, така и на изкуствата и спорта\", допълни още Ламбова. Тя коментира, че участвалите в анкетното проучване представители на Съвета \"Твоят час\" са посочили висока степен на взаимодействие с училищните екипи на всеки етап, както и висока степен на сътрудничество с родителите.  \r\nДеница КИТАНОВА", "date": "2018.12.17", "title": "Марияна Ламбова, „Твоят час“: Много е висок процентът на учениците, които смятат, че са удовлетворени в участието си в извънкласни дейности"}
{"url": "http://www.focus-news.net/news/2018/12/17/2602815/dha-novi-zapovedi-za-aresti-na-turski-voennosluzheshti-tozi-pat-sa-64-dushi-suhopatnite-voyski-i-ot-zhandarmeriyata.html", "text": "Главната републиканска прокуратура в Анкара е издала заповеди за арест на 64 души от състава на сухопътните войски и от жандармерията по подозрение за членство в т.нар. „Терористична организация на гюленистите/паралелна държавна структура” (ФЕТО/ПДС), предаде  информационната агенция ДХА . От тях 35 лица са на действителна военна служба; има и 9 цивилни служители. Екипи на Отдела за борба с тероризма от Анкарската дирекция по сигурността провеждат операции за залавяне на заподозрените лица, посочва още ДХА. \r\nПревод и редакция:", "date": "2018.12.17", "title": "ДХА: Нови заповеди за арести на турски военнослужещи – този път са 64 души сухопътните войски и от жандармерията"}
{"url": "http://www.focus-news.net/news/2018/12/17/2602820/smolyan-kmetat-nikolay-melemov-ottegli-predlozhenieto-za-uvelichavane-na-taksata-za-poseshtenie-na-detska-gradina.html", "text": "Кметът на Смолян Николай Мелемов оттегли предложението за увеличаване на таксата за посещение на детска градина, по време на заседанието на Общински съвет – Смолян, предаде репортер на  Радио „Фокус“ – Смолян . То бе залегнало в Наредба № 2 за определянето и администрирането на местните такси и цени на услугите на територията на община Смолян. Първоначалното предложение бе таксата да се увеличи от 2.00 лв. на 2.50 лв. на ден и 5 лв. месечна постоянна такса за всяко, дете записано в детската градина. Заради широкото обществено обсъждане и недоволството на част от родителите в община Смолян, кметът реши да оттегли предложението за увеличаването на таксата. \r\nПред общинските съветници кметът Николай Мелемов заяви, че темата за детските градини е предизвикала много дискусии и особено увеличението на таксата за детските градини от 2.00 лв. на 2.50 лв. „Мотивацията за увеличението на таксата беше, че тази такса е от 20 години, когато минималната заплата е била около 160-200 лв. и таксата е била около 20-25 % от тази заплата. Животът е много динамичен и бързо се мени и всичко се е променило за тези години. За ръководството на Община Смолян, децата са приоритет и сме го доказали не само на думи. Полагаме неимоверни усилия, децата ни да бъдат в добра среда. В детската градини и училищата освен, че учат децата, те се възпитават и в естетика. Децата се хранят четири пъти на ден, на топло и красиво място са, в ремонтирани градини“, отбеляза кметът Мелемов. Той припомни, че при срещи с родители през 2007 г, те са се оплакали, че оттам ги карат да носят сапун, прах за пране, тоалетна хартия, а той е издал заповед, с която да се забрани това. Мелемов подчерта, че и сега социално слабите семейства и хората с ниски доходи, плащат половин такса и така ще е и занапред, а децата с ТЕЛК не плащат такса. „За да има качество, трябва да има и пари. Всеки родител би трябвало да разбере това нещо. Имаше и подписка, и родители, които са против това. Смятам, че с децата не трябва да се прави политика, трябва да сме откровени и да се казва какво и защо се прави. Затова и предлагам в Наредбата да остане старата такса от 2.00 лв., както и да няма промяна в купона за детската кухня. Ако искаме обаче, нашите деца да растат в добра среда, рано или късно това ще се случи. За тези 20 години откакто не е променяна таксата са се променили доста неща. Гарантирам, че Община Смолян и ръководството й винаги ще се старае и ще успява в детските градини и училищата да има една добра среда за нашите деца, защото те са нашето бъдеще. Този диалог трябва да бъде постоянен и всеки от нас да направи всичко възможно това да бъде така“, допълни още Мелемов. \r\nВъпреки оттеглянето на предложението за увеличение на таксата за детска градина, дебатът по Наредба № 2 продължава около час. \r\nНели ГЕРГЬОВСКА", "date": "2018.12.17", "title": "Смолян: Кметът Николай Мелемов оттегли предложението за увеличаване на таксата за посещение на детска градина"}
{"url": "http://www.focus-news.net/news/2018/12/17/2602822/mvr-zadarzhani-sa-dvama-dushi-uchastvali-v-telefonna-izmama-na-76-godishna-zhena-ot-sofiya.html", "text": "Служители на сектор „Измами“ - ГДНП, ОДМВР-Кюстендил и СДВР са установили мъж (33 г.) и жена (24 г.) като съпричастни в телефонна измама. Това съобщиха от пресцентъра на  МВР . На 14 декември те успели да заблудят 76-годишна жена от София по схемата „съдействие на полицията“. Мъжът и жената – и двамата криминално проявени, са задържани непосредствено след като взели 13 100 лева и златни накити. В момента на задържането в тях са намерени вещи, свързани с осъществяваната от тях престъпна дейност, инкриминираната сума и златните накити, обект на престъплението.   \r\nПо случая е образувано бързо производство. 33-годишният е с наложена временна мярка за задържане за срок до 72 часа. Той е привлечен като обвиняем. Работата по случая продължава под надзора на Софийската районна прокуратура.", "date": "2018.12.17", "title": "МВР: Задържани са двама души, участвали в телефонна измама на 76-годишна жена от София"}
{"url": "http://www.focus-news.net/news/2018/12/17/2602804/daily-sabah-govoritelyat-na-amerikanskata-operatsiya-v-siriya-obyavi-turtsiya-za-teroristi.html", "text": "Говорителят на американските коалиционни сили в Сирия написа в „Туитър“ в неделя, че турски снайперисти „терористи“ стрелят по мирни граждани в контролираната от сирийските кюрдски „Отряди за народна самоотбрана“ територия в Северна Сирия, но по-късно изтри публикацията, извинявайки се за това, че е разпространявал „пропаганда“, пише  електронното издание на турския вестник Sabah . \r\nПолковник Шон Раян, говорител на операция „Вродена решимост“ на американското Централно командване, в неделя ретуитна публикация, в която се казва „Специалните сили на САЩ (Зелените барети) патрулират границата между Рожава и Турция, след като терористически турски военни снайперисти стреляха по кюрдски мирни граждани, убивайки малко момиченце, прибиращо се вкъщи от училище. \r\nРожава е регион в Северна Сирия, към който има претенции сирийската издънка на „Работническата партия на Кюрдистан“ – „Отрядите за народна самоотбрана“. Снимката, която показва американските спецчасти заедно със сирийски дечица, няма нищо общо с посочения епизод, отбелязва изданието. \r\nСкандалният пост предизвика шок и критики сред потребителите на „Туитър“, особено от германския журналист Джулиан Ропке, който направи скрийншот на „туита“ и го сподели в своя акаунт. \r\nРопке, редактор в германското издание BILD, бе блокиран от Раян, след като сподели скрийншота, предизвиквайки нови критики от журналиста, който отговори: „Това не може да е сериозно. CENTCOM, блокирате журналистите за това, че си вършат работата ли?!“ \r\nПолковник Раян по-късно изтри „туита“ и отговори на Ропке. \r\n„По-рано аз „туитнах“ снимка на морската пехота, защитаваща дечица и не прочетох цялото съобщение. Това беше моята грешка и аз бързо я изтрих, но някой направи скрийншот на този „туит“ и разпространи негативни съобщения. Моя грешка – спри да разпространяваш пропаганда“, написа той. \r\nSabah припомня, че САЩ са партньори със сирийските кюрдски формирования „Отряди за народна самоотбрана“ под претекста, че заедно с тях се борят срещу „Ислямска държава“, въпреки недоволството на Турция и предупрежденията, че съюзяването с едни терористи, за да се победят други, не постига желаните резултати. \r\nТурция не вижда разлика между ПКК, групировка, която се счита за терористическа от САЩ и ЕС и ОНС в Сирия, тъй като двете групи са органично свързани и имат едни и същи членове, които прехвърлят от една линия на друга. \r\nПревод и редакция:", "date": "2018.12.17", "title": "Daily Sabah: Говорителят на американската операция в Сирия обяви Турция за терористи"}
{"url": "http://www.focus-news.net/news/2018/12/17/2602821/milka-hristova-bsp-sofiya-byudzhetat-na-stolitsata-za-2019-g-poddarzha-statukvoto-taka-golemite-problemi-ne-mogat-da-se-reshat.html", "text": "Прави се за всекиго по малко и се поддържа статуквото, а така големите проблеми не могат да бъдат решени. Това каза за  Агенция „Фокус“  зам.-председателят на Столичния общински съвет и общински съветник от БСП-София Милка Христова за бюджета на Столична община за 2019 година. „Бюджетът за 2019 година с почти нищо не се различава от миналогодишния. Бюджетът е за всекиго по малко“, посочи тя и обърна внимание, че за пореден път на общинските съветници се предлага да утвърдят бюджет, който вече е готов и е на администрацията. Милка Христова поясни, че въпреки обещанията на кмета Йорданка Фандъкова, начинът, по който се прави бюджетът, не се променя. „При представянето на бюджета и в самия него липсва анализ и желание да се направи такъв“, заяви общинският съветник от БСП. По думите ѝ представянето на бюджета е набор от изпълнени обекти през 2018 година и набор от предвидени обекти за 2019 година. „Илюстрирани са с картинки, които в повечето случаи са на идейния проект, а не на реалното изпълнение, което не винаги е лицеприятно“, коментира Милка Христова. Тя изтъкна, че в бюджета не се обяснява защо се отделят толкова средства за вътрешната инфраструктура, а не повече, както и защо се ремонтират едни улици и булеварди, а не други. „Докато проблемът не се диагностицира и признае, той не може да бъде решен“, посочи общинският съветник от БСП. „Кметът Йорданка Фандъкова започна с представянето на 40 обекта, които са реализирани, а ние сме се фокусирали върху един. Софиянци от сън да ги събудиш знаят, че става въпрос за емблематичната ул. „Граф Игнатиев“, каза Милка Христова. „Представя кръстовището през Софийския университет, което било асфалтирано за 48 часа. Много се извинявам, но ако за град като нашия това е емблемата за добре свършената работа на администрацията - не мога да го приема“, заяви тя. По думите ѝ на бюджета липсват политиките. „Когато имаме толкова сериозна ситуация със замърсяването на въздуха, с трафика, с отоплението на 1/3 от софиянците с въглища и дърва, ако бях кмет, бих заложила това да бъде приоритет“, даде пример Милка Христова. „След като е ясно, че филтрите решават проблема на 90%, бих насочила сериозна част от бюджета за поставяне на такива филтри, за да реша проблема с въздуха. Нямаме подобни идеи“, каза още тя. \r\nБиляна ИВАНОВА", "date": "2018.12.17", "title": "Милка Христова, БСП-София: Бюджетът на столицата за 2019 г. поддържа статуквото - така големите проблеми не могат да се решат"}
{"url": "http://www.focus-news.net/news/2018/12/17/2602818/ministar-krasimir-valchev-proektite-za-preodolyavane-na-obrazovatelnite-trudnosti-v-uchilishtata-i-detskite-gradini-shte-badat-na-stoynost-po-blizo-100-mln-lv.html", "text": "Проектите за преодоляване на образователните трудности в училищата и детските градини ще бъдат на стойност по близо 100 млн. лв. Това каза министърът на образованието и науката Красимир Вълчев пред журналисти, предаде репортер на  Агенция „Фокус“ . Министър Вълчев каза, че проектът „Твоят час“ до голяма степен е изпълнил целите си. „За всяко едно дете то малко или много е добавило нещо към развитието му“, коментира министърът. Той добави, че проектът е надградил компетентностите и уменията в една или друга област на учениците. По думите му проучванията показват, че над 90% от децата са удовлетворени от участието си в дейностите по интереси. „Реално разбира се, за всяко едно дете е различно, като цяло участието в дейност, който ти самият си избрал, която е в съответствие с твоите интереси е много по-мотивиращо“, каза още министърът. Той обобщи, че за следващата година има осигурени 25 млн. лв., които ще направят финансирането на дейностите по интереси устойчиво и непрекъснато. „Що се отнася до дейностите по преодоляване на образователните трудности, те ще бъдат финансирани от проекта, който ще стартира по ОП „Наука и образование за интелигентен растеж“, каза министърът. Той обясни, че се предвижда проект и за детските градини за допълнително обучение по български език. Попитан как определя изминалата година за сферата на образованието, Вълчев заяви: „Трудно мога да накратко да отговоря за всички дейности, които бяха добавени и извършени в образователната система. Това, което ние МОН сме реализирали като нови неща. Изведохме няколко приоритета. Единият от тях е с всички институции да направим така, че да намалим броя на прежедвременно отпадналите ученици. Направихме механизмът устойчив“. Той уточни, че се е създала териториална отговорност на училищата и райони на обхват. „Друго, което казахме, че е важно е връзката на образованието с пазара на труда“, допълни още министърът. Той отчете и темите, дискутирани по време на председателството на Съвета на ЕС, свързани с ключовите компетентности, както и извеждането на темата за иновациите в образователната сфера.  \r\nДеница КИТАНОВА", "date": "2018.12.17", "title": "Министър Красимир Вълчев: Проектите за преодоляване на образователните трудности в училищата и детските градини ще бъдат на стойност по близо 100 млн. лв."}
{"url": "http://www.focus-news.net/news/2018/12/17/2602825/stars-and-stripes-upotrebata-na-boyni-dronove-v-blizkiya-iztok-se-uvelichava-blagodarenie-na-prodazhbite-ot-kitay.html", "text": "Употребата на бойни безпилотни летателни апарати (БПЛА) в Близкия Изток се е увеличила значително през последните няколко години, основно заради продажбите от Китай, като все по-голям брой страни и други играчи ги използват в регионалните конфликти със смъртоносен ефект, се казва в доклад, публикуван в петък, пише  американското военно издание Stars and Stripes . \r\nВ доклада на Royal United Services Institute (РУСИ), се посочва, че все повече страни в близкоизточния регион се сдобиват с бойни дронове, или като ги внасят, като Йордания, Ирак, Саудитска Арабия и Обединените арабски емирства, или като ги строят в страните си – като Израел, Иран и Турция. \r\nКакто пише изданието, Китай печели контракти за доставка на БПЛА в Близкия Изток и други страни като ги предлага на по-ниски цени и без политическите условия, които поставя САЩ. \r\nАвторитетна агенция съобщи по-рано тази година, че страните в региона, на които Вашингтон не иска да продава дронове, се насочват към китайските оръжейни дилъри, като този факт помага на Пекин да разпространи влиянието си в Близкия Изток, който е от жизнена важност за американската сигурност.  \r\nОт РУСИ твърдят, че китайските бойни БПЛА имат широка употреба по близкоизточните бойни полета, включително във войната в Йемен и от ВВС на ОАЕ. Иран, както се посочва, също е нарушил въздушното пространство на Израел с дронове, излетели от бази в Сирия, което е предизвикало въоръжен отговор от Ерусалим по предполагаемите бази. \r\nДокладът на РУСИ, озаглавен „Бойни дронове в Близкия Изток: Разпространение и норми в региона“, казва, че капитализирайки от нишата в пазара през последните няколко години, Пекин е снабдил с БПЛА няколко страни, които не могат да купуват такива от САЩ, и то на много по-ниска цена. \r\n„Китай, износител на дронове, който не задава въпроси, е играл и вероятно ще продължи да играе ключова роля, като снабдител на бойни дронове в Близкия Изток“, се казва в него. \r\nВ документа се изследва къде и как всяка от страните е използвала своите машини и дали те са променили начина, по който тези страни подхождат към ВВС и се стига да извода, че Иран, ОАЕ и Турция са промени начина, по който използват въздушните си сили, след като са се сдобили с бойни дронове. \r\nЗа Турция и ОАЕ, те им позволяват да осъществяват удари в ситуации, когато не им се иска да рискуват с конвенционални самолети, се казва в доклада. Иран, от своя страна, разработва бойни дронове още от самото начало, за да може да проектира сила извън обсега на своите ВВС, които са ограничени от остарелите самолети и санкциите, се добавя още там. \r\nВ документа се добавя, че остава да се види дали разхлабването на ограниченията за бойните дронове от администрацията на Доналд Тръмп ще промени динамиката в региона. През април администрацията позволи на американските производители директно да изкарват на пазара дроновете и да ги продават, включително бойните им версии, но все пак правителството все още ще трябва да лицензира финализирането на сделките. \r\nАнише Басири Табризи, който е автор на доклада заедно с Джъстин Бронк, каза, че разпространението на въоръжени дронове в Близкия изток е малко вероятно да се спре и всъщност би могло да се ускори въпреки промените, въведени от администрацията на САЩ. \r\n\"През последните две години продажбите са се увеличили значително и те вероятно ще се увеличат още повече\", каза тя. \"Този вид сътрудничество ще нарасне, особено в случаите, когато страните нямат капацитет да ги изградят сами\". \r\nПревод и редакция:", "date": "2018.12.17", "title": "Stars and Stripes: Употребата на бойни дронове в Близкия Изток се увеличава, благодарение на продажбите от Китай"}
{"url": "http://www.focus-news.net/news/2018/12/17/2602824/smolyan-naredba-2-za-opredelyaneto-na-mestnite-taksi-i-tsenite-na-uslugite-na-teritoriyata-na-obshtinata-ne-be-prieta-ot-obshtinskiya-savet.html", "text": "Наредба № 2 за определянето и администрирането на местните такси и цените на услугите на територията на община Смолян не бе приета от Общински съвет – Смолян по време на заседанието му, предаде репортер на  Радио „Фокус“ – Смолян . Мотивите за това са, че докладната не е правно и юридически издържана, не е съобразена с чл. 28 от Закона за нормативните актове, защото всяко изменение и допълнение на Наредба изисква да има оценка да въздействието на нормативните актове и как това ще се отрази върху населението и всички, които са обект на този нормативен акт, стана ясно от изказванията на общинските съветници, обяснили отрицателния си вот. В докладната липсват и предложенията на гражданите в обществените консултации. По този начин, досегашните местни данъци и такси на услугите на територията на община Смолян, които действат сега, остават в сила. \r\nНели ГЕРГЬОВСКА", "date": "2018.12.17", "title": "Смолян: Наредба № 2 за определянето на местните такси и цените на услугите на територията на общината не бе приета от Общинския съвет"}
{"url": "http://www.focus-news.net/news/2018/12/17/2602823/gl-komisar-svetlan-kichikov-gd-granichna-politsiya-gkpp-krushari-dobromir-shte-podobri-preminavaneto-na-narasnaliya-patnicheski-trafik-mezhdu-balgariya-i-rumaniya.html", "text": "ГКПП „Крушари - Добромир“ ще подобри преминаването на нарасналия пътнически трафик между България и Румъния. С тези думи директорът на ГД „Гранична полиция“ откри новия пункт на границата между двете страни, 12-ти по ред. ГКПП „Крушари - Добромир“ изцяло е оборудван съобразно изискванията на Шенгенския граничен кодекс. Неговото функциониране ще бъде благоприятстващ фактор за развитието на областните и общинските центрове от двете страни на границата и за свързаността на нашите два народа, изтъкна главен комисар Кичиков. Това съобщиха от  ГД „Гранична полиция“ . \r\nНа официалното откриване присъстваха членове на ръководството на румънската гранична полиция, директорът на РДГП-Русе комисар Димитър Чорбаджиев, представители на местните власти на България и Румъния. \r\nГКПП „Крушари - Добромир“ е шосеен пункт за международен трафик на границата на България с Румъния. Той се намира на румънска територия. Граничният контрол се осъществява на едно спиране.  Съгласно споразумението между правителствата на Република България и Република Румъния за откриването на нови гранично контролно-пропускателни пунктове по държавната граница между двете страни, предвиденото работното време на ГКПП „Крушари - Добромир“ е от 8 до 20 часа, с ограничение на транспортните средства до 3.5 тона. През този пункт не е разрешено транспортиране на опасни товари, живи животни и продукти, определени за фито-санитарен контрол. \r\nПунктът за съвместен контрол разполага с трасета за извършване на проверки в две посоки – вход и изход от страната, кабини, вътрешни помещения, техническо и IT оборудване. Персоналът е осигурен от структурите на граничните полиции на двете страни. \r\nФункционирането на този граничен пункт улеснява мобилността на стоки и хора. Създадените благоприятни условия за развитие на транспортната инфраструктура в трансграничната зона са резултат от изпълнението на проекта „Трансграничен път Добромир-Крушари – код MIS ETC 588, финансиран по Програмата за трансгранично сътрудничество „Румъния - България 2007-2013“. През октомври миналата година на съвместно заседание на правителствата на Румъния и България, в присъствието на премиерите на двете страни, официално беше открит ГКПП Липница-Кайнарджа на румънска територия, който също така е с работно време 8 -20 часа, в режим на международен трафик на транспортни средства до 3,5 тона.", "date": "2018.12.17", "title": "Гл. комисар Светлан Кичиков, ГД „Гранична полиция“: ГКПП „Крушари - Добромир“ ще подобри преминаването на нарасналия пътнически трафик между България и Румъния"}
{"url": "http://www.focus-news.net/news/2018/12/17/2602828/zam-kmetat-na-sofiya-todor-chobanov-ot-kraya-na-yanuari-2019-g-saytat-visitsofiabg-shte-bade-dostapen-i-na-kitayski-ezik.html", "text": "От края на януари 2019 г. сайтът VisitSofia.bg ще бъде достъпен и на китайски език. Това каза пред журналисти зам.- кметът на София по направление „Култура, образование, спорт и превенция на зависимости“ Тодор Чобанов, предаде репортер на  Агенция „Фокус“ . „От няколко седмици е налично и приложение на китайски език за мобилни платформи, което може да бъде свалено безплатно“, обяви той. „Може би около 30 хил. лева ще струва изработването и поддръжката на версия на сайта на китайски език“, коментира Тодор Чобанов. „Можем да кажем, че общината ще инвестира значителни средства в културата. Около 2 млн. лева са средствата за Календара на културните събития и 1, 5 млн. лева за Програма „Култура“, заяви той. „Културата в София има гарантирана финансова стабилност. Инструментите ще продължат да подкрепят различни инициативи и знаковите проекти“, обясни зам.-кметът. Той допълни, че бюджетът на ОП „Туризъм“ е ориентиран към различни рекламни кампании и дейности, продукти и инициативи, филми и участия на борси. „И през 2019 г. ще продължат участията в знакови европейски туристически форуми, фестивали и изложения“, посочи Тодор Чобанов. „Ще се работи за обхващане на нов парцел от 90 декара в Централните Софийски гробища. Колко места ще има, зависи от редица фактори, отвъд нас“, каза той в отговор на въпрос за нов парк в Централните Софийски гробища. „При възможност ще работим за подобряване на възнаграждението и в този сектор“, каза още зам.-кметът. \r\nБиляна ИВАНОВА", "date": "2018.12.17", "title": "Зам.-кметът на София Тодор Чобанов: От края на януари 2019 г. сайтът VisitSofia.bg ще бъде достъпен и на китайски език"}
{"url": "http://www.focus-news.net/news/2018/12/17/2602830/burgas-blagotvoritelna-kauza-otnovo-obedini-detsata-ot-su-ivan-vazov-v-pomorie.html", "text": "За девети пореден път в двете сгради на СУ „Иван Вазов“ в Поморие отвори врати благотворителният коледен базар „Детска звезда”, съобщиха от пресцентъра на  Община Поморие . С много старание ученици, родители и учители и тази година подредиха десетки шарени щандове, отрупани с лакомства, играчки, ръчно изработени картички, сурвачки и сувенири. Целта на хуманната инициатива е със събраните средства да се помогне на младежите от фондация „Свети Мина“, като част сумата традиционно се заделя и за поморийските ученици със специални образователни потребности. Тържественото откриване бе съпътствано от кратка празнична програма, изнесена от учениците във 2.А. и 2.В. клас. Изпълненията им бяха аплодирани от кмета Иван Алексиев, председателя на Общински съвет – Поморие Адам Адамов и общински съветници. „Няма нищо по-хубаво от това да помогнеш на някого и да го накараш да се усмихне. Аз се радвам и Ви благодаря, че за поредна година организирате този базар, защото така се възпитават добри хора и се дава ценен пример на цялото ни общество“, каза кметът Иван Алексиев и добави: „Вдъхновена от Вашата инициатива, Община Поморие също стартира благотворителна акция „Сърцето на Поморие“. Нека да пълним това сърце, защото е в помощ на нашата болница и на най-малките!“. Народният представител Ася Пеева също присъства на откриването и поздрави всички за вниманието и обичта, с които подхождат към кампанията. Базарът ще работи до сряда - 19 декември 2018 г., и всеки, който има желание, може да посети сградите на СУ „Иван Вазов” и да подкрепи каузата.", "date": "2018.12.17", "title": "Бургас: Благотворителна кауза отново обедини децата от СУ „Иван Вазов“ в Поморие"}
{"url": "http://www.focus-news.net/news/2018/12/17/2602827/ministar-temenuzhka-petkova-resheniyata-ni-sled-nalozhenata-globa-ot-ek-v-razmer-na-77-mln-evro-na-grupata-beh-shte-badat-nasocheni-v-zashtita-na-natsionalnite-ni-interesi.html", "text": "Решенията ни след наложената глоба от ЕК в размер на 77 млн. евро на групата БЕХ ще бъдат насочени в защита на националните ни интереси и имуществените и финансови интереси на държавната енергетика. Това каза министърът на енергетиката Теменужка Петкова по време на извънреден брифинг във връзка с наложената глоба на групата БЕХ от страна на ЕК в размер на  77 млн. евро, предаде репортер на  Агенция „Фокус“ . „Това, което предвижда процедурата оттук нататък - очакваме официално да ни бъде връчено решението на ЕК. От тази дата ще имам е срок в рамките, на който ще се запознаем с аргументите и ще решим какви стъпки ще предприемем оттук нататък. Ангажиментът за плащане на глобата е в рамките на три месеца“, заяви Петкова. „Това е дело, което води своето начало назад във времето. Може би последните 8-9 години. Това е едно дело, което продължи доста дълго време. Ние от 2015 г. водим активни преговори с ЕК“, каза тя. По думите ѝ активните разговори в тази посока са, както на експертно и политическо ниво. „Ние смятахме, че са налице всички основания за това да можем да постигнем споразумение с ЕК. За съжаление, такова споразумение не можахме да постигнем“, допълни министър Петкова. По думите ѝ аргументите не са били възприети. „Основната причина бе свързана с желанието на ЕК и нейното становище, че да бъде постигнато такова споразумение, трябва да е налице българският оператор „Булгартрансгаз“ да бъде приватизиран и в него да влезе чужд оператор“, допълни още министърът. Петкова обясни, че това за България е червена линия, която не може да прекрачи. По думите ѝ това е инфраструктура, свързана с националната сигурност и е стратегическа за страната. „Ние компромиси с нашата национална сигурност не можем да правим“,  допълни още министърът и подчерта, че приватизацията на българския газов оператор е неприемлив вариант.  \r\nДеница КИТАНОВА", "date": "2018.12.17", "title": "Министър Теменужка Петкова: Решенията ни след наложената глоба от ЕК в размер на 77 млн. евро на групата БЕХ ще бъдат насочени в защита на националните ни интереси"}
{"url": "http://www.focus-news.net/news/2018/12/17/2602829/ministar-temenuzhka-petkova-gotova-sam-ako-nyakoy-smyata-che-tryabva-da-ponesa-politicheska-otgovornost-za-globata-za-beh.html", "text": "Готова съм, ако някой смята, че трябва да понеса политическа отговорност за глобата за БЕХ. Това каза министърът на енергетиката Теменужка Петкова по време на извънреден брифинг във връзка с наложената глоба на групата БЕХ от страна на ЕК в размер на 77 млн. евро, предаде репортер на  Агенция „Фокус“ . Попитана дали някой ще понесе политическа отговорност за глобата, министър Петкова отговори: „Единственото политическо лице на тази трибуна съм аз. Ако някой смята, че има такава политическа отговорност, която трябва да понеса, съм готова“, каза Петкова.  \r\nНа въпрос дали страната ни ще обжалва, министърът обясни, че първо ще трябва да получим официално решението на ЕК. „Нека се запознаем с него. В него ще намерим мотивите на ЕК. Съответно с нашите правни консултанти ще вземем такова решение“, каза още Петкова. На въпрос дали БЕХ може да изплати тази глоба, тя отговори: „Тук трябва да е ясно, че това, което предвиждат съответно правилата по отношение на плащането на тази глоба, тя да бъде разпределена между съответните дружества. Знаете, че БЕХ е финансов холдинг“. Тя допълни, че ще се направи всичко възможно, за да бъдем коректни по отношение на наложената глоба.  \r\nДеница КИТАНОВА", "date": "2018.12.17", "title": "Министър Теменужка Петкова: Готова съм, ако някой смята, че трябва да понеса политическа отговорност за глобата за БЕХ"}
{"url": "http://www.focus-news.net/news/2018/12/17/2602832/veliko-tarnovo-s-tarzhestveni-tseremonii-v-stopanska-akademiya-svishtov-se-diplomira-vipusk-2018-v-oks-bakalavar.html", "text": "Абсолвентите на Стопанска академия „Димитър А. Ценов” - Свищов от випуск 2018 в ОКС „бакалавър” получиха дипломите си на тържествени церемонии. Това съобщиха от  висшето учебно заведение . В рамките на проведените осем церемонии, се дипломираха обучавалите се в периода 2014-2018 г. по различните специалности към четирите факултета на свищовското висше училище. В аулата на родната Алма матер, облечени с академични тоги и шапки, в присъствието на своите родители, приятели и близки, дипломантите получиха поздравления и признание за положения труд през 4-годишния период на обучение. \r\nПриветствия към випускниците отправиха проф. д-р Марияна Божинова – зам.-ректор по учебна дейност, доц. д-р Николай Нинов – зам.-ректор по студентска политика и институционални комуникации, деканите на факултети – проф. д-р Йордан Василев (факултет „Финанси”), проф. д-р Виолета Краева (факултет „Мениджмънт и маркетинг”), проф. д-р Любчо Варамезов (факултет „Производствен и търговски бизнес”), доц. д-р Росица Колева (факултет „Стопанска отчетност). В поздравителните си слова, представителите на академичното ръководство подчертаха, че генерации възпитаници на Стопанска академия са гръбнака на българската икономика и увериха абсолвентите, че дипломата, която получават, ще им осигури много възможности за успешна професионална кариера в сферата на икономиката, администрацията и управлението. С пожелания за здраве, дръзки мечти и реализирани цели, приветствия към дипломантите поднесоха също ръководители и представители на водещите катедри. В приветствията бяха изразени и благодарности към родителите на дипломантите за тяхната помощ и подкрепа през годините на следване, и за засвидетелстваното доверие към свищовското висше училище.  \r\nСтопанска академия е сред първите висши училища в България, откликнали на хуманния призив, отправен на митинг в чест на Галилео Галилей на 7 януари 1989 г. от едноименния площад пред църквата „Санта-Кроче” във Флоренция. Призивът е да се въведе във всички университети и институти Галилеева клетва, подобна на Хипократовата – да се произнася тържествено обещание за използване на науката единствено за борба с болката и страданието, в името на хуманизацията на света. По традиция, на церемониите по дипломиране на випуск 2018, деканите на факултети изпълниха ритуала по полагане на Галилеевата клетва, чрез който абсолвентите тържествено обещаха: да пазят името на Стопанска академия; да защитят достойно професионалната си подготовка; да използват научните си познания единствено за добро, за напредък, за хуманизация на света; да съдействат за издигане на човека като висш критерий за всяка научна и социална дейност; да утвърждават в себе си и в обществото основните принципи на човешкия морал; верни на своя народ, да допринасят с труда си за неговото по-добро бъдеще; да бъдат достойни граждани на Отечеството си. След полагане на клетвата, в чест на абсолвентите прозвуча „Многая лета”.  \r\nС отличен успех (от 5.50 до 6.00) се дипломираха 128 души, на които грамоти и дипломи връчиха зам.-ректорите и деканите, участващи в съответните церемонии. Заслужено признание и бурни аплодисменти получи и всеки един випусник при връчване на дипломата му от ръководителя на водещата катедра.  \r\nПо време на церемониите, координаторът по образователен маркетинг към Академичен център за кариерно консултиране и връзки с обществеността – гл. ас. д-р Юлиян Господинов, представи Алумни асоциацията на Стопанска академия. Той поясни, че всеки дипломирал се придобива членство в асоциацията и може да продължи да поддържа връзка с родната Алма матер чрез различни форми и инициативи.  \r\nТържествените церемонии по дипломиране на випускниците завършиха с ритуалното хвърляне на академичните барети пред сградата на Ректората и множество снимки на дипломантите.", "date": "2018.12.17", "title": "Велико Търново: С тържествени церемонии в Стопанска академия - Свищов се дипломира випуск 2018 в ОКС „бакалавър”"}
{"url": "http://www.focus-news.net/news/2018/12/17/2602831/sport-obyaviha-zashtitnik-na-ayaks-za-nay-obeshtavasht-igrach-do-21-godini-v-evropa.html", "text": "Защитникът на Аякс Матайс де Лихт спечели наградата „Златно момче“ за 2018 година, връчвана на най-обещаващия играч до 21 години в Европа. На 19-години холандецът вече е капитан на Аякс и има 13 мача за националния отбор на страната си. Наградата се връчва от италианското издание „Тутоспорт“ и по-късно днес де Лихт ще я получи на церемония в Торино. Миналата година тя бе спечелена от Килиан Мбапе.", "date": "2018.12.17", "title": "Спорт: Обявиха защитник на Аякс за най-обещаващ играч до 21 години в Европа"}
{"url": "http://www.focus-news.net/news/2018/12/17/2602835/narodniyat-predstavitel-ot-gerb-svetlana-angelova-poseti-dnevniya-tsentar-na-fondatsiya-treta-vazrast-v-ruse.html", "text": "Народният представител от ГЕРБ Светлана Ангелова се включи в подготовката за Коледа в дневния център на Фондация „Трета възраст“ в Русе. Това съобщиха от пресцентъра на  партията . Ангелова бе придружавана от представители на общинското ръководство на Жени ГЕРБ – Русе.  \r\nДепутатът показа уменията си в приготвянето на ястия за коледната трапеза и разговаря с възрастните хора по редица теми, свързани с ежедневието им. Тя отбеляза значителната роля на Ценка Димитрова – управител на Центъра, за да се създадат чудесни условия за отдих и творчество, както и съвместно честване на празници и рожденни дни. Подчертана бе и ролята на Община Русе за подобряване благосъстоянието на хората от третата възраст посредством предоставянето на нови социални услуги по проекти с европейско финансиране. Народният представител се спря на някои аспекти от новия държавен бюджет, които предвиждат допълнителни средства за лицата в неравностойно положение и старите хора. \r\nВ края на събитието Светлана Ангелова пожела на всички светли празници, здраве, лично щастие и благополучна Нова 2019 година.", "date": "2018.12.17", "title": "Народният представител от ГЕРБ Светлана Ангелова посети Дневния център на Фондация „Трета възраст“ в Русе"}
{"url": "http://www.focus-news.net/news/2018/12/17/2602834/petyo-ivanov-beh-imame-vazmozhnostta-da-izvarshim-neobhodimite-plashtaniya-po-globata-na-ek-v-srok.html", "text": "Имаме възможността да извършим необходимите плащания по глобата на ЕК в срок. Това каза Петьо Иванов, изпълнителен директор на БЕХ по време на извънреден брифинг във връзка с наложената глоба на групата БЕХ от страна на ЕК в размер на 77 млн. евро, предаде репортер на  Агенция „Фокус“ . „ЕК съществено е смалила периода, в който тя счита, че има извършено нарушение. Първоначално предлаганият вариант беше около 8 години и половина, сега сме за 4 години и половина“, каза още Иванов. По отношение на необходимите средства за глобата, Иванов заяви, че БЕХ е емитент по две текущи облигации. „Имайте предвид, че когато сме си подготвяли конспекта за публикациите от 2018 г. този риск е бил калкулиран. Бил е споделен на рейтинговите агенции и е оценен от съответните облигационери, които са записали участие в нашата емисия“, допълни още Иванов. Той обясни, че наложената санкция е по-малка от тази, която са разчели чисто финансово като бюджет. На въпрос каква е сумата, загубена от БЕХ в КТБ, той допълни, че тя е около 140 млн. лв. \r\nДеница КИТАНОВА", "date": "2018.12.17", "title": "Петьо Иванов, БЕХ: Имаме възможността да извършим необходимите плащания по глобата на ЕК в срок"}
{"url": "http://www.focus-news.net/news/2018/12/17/2602837/ministar-temenuzhka-petkova-stremim-se-da-zapazim-strategicheskoto-myasto-na-balgariya-na-gazovata-karta-na-evropa.html", "text": "Стремим се да запазим стратегическото място на България на газовата карта на Европа. Това каза министърът на енергетиката Теменужка Петкова по време на извънреден брифинг, предаде репортер на  Агенция „Фокус“ . „България е доказала своята лоялност по отношение на ЕС и по отношение на спазване на европейски правила и европейски регламенти. Това, което правим по повод концепцията за газоразпределителен център на територията на България, е една концепция, която с ЕК разработихме заедно с ГД „Енергетика“ и това към което се стремим е при стриктно спазване на европейските правила и процедури, да можем да гарантираме енергийната сигурност на страната, на целия регион, да можем да либерализираме пазара на природен газ и да можем да запазим стратегическото място на България на газовата карта на Европа“, каза още министър Петкова.  \r\nВъв връзка с глобата, наложена на БЕХ от ЕК и в отговор на въпрос дали има правна възможност индустриалецът Сашо Дончев да бъде възмезден за това, което е причинил на държавата като разход, Петкова коментира: „Това, което мога да кажа е, че България е правова държава. Всеки в една правова държава има право да реши какво да предприеме във връзка с действията на една или друга институция. Ако се чувства увреден, може да предприеме съответните действия“, каза Петкова и обясни, че Министерството като институция ще предприеме действия в защита на националните интереси.  \r\nДеница КИТАНОВА", "date": "2018.12.17", "title": "Министър Теменужка Петкова: Стремим се да запазим стратегическото място на България на газовата карта на Европа"}
{"url": "http://www.focus-news.net/news/2018/12/17/2602838/api-15-000-poseshteniya-sa-otcheteni-prez-parviya-chas-na-wwwbgtollbg-za-60-minuti-sa-kupeni-46-e-vinetki-a-blizo-400-hartieni-stikera-konvertirani.html", "text": "46 електронни винетки са купени само в първия час от пускане на специализирания сайт   на Националното тол управление. От 14 часа в продажба са е-винетки през уеб сайта, мобилно приложение и на терминалите за самотаксуване в търговската мрежа. Над 15 000 са били посещенията на www.bgtoll.bg в първия час от старта му, а близо 400 са конвертираните хартиени стикера към електронни винетки. Това съобщиха от пресцентъра на  Агенция “Пътна инфраструктура”  (АПИ). \r\nУеб сайтът bgtoll.bg беше представен на пресконференция днес в Министерството на регионалното развитие и благоустройството от директора на Националното тол управление Антон Антонов, членът на Управителния съвет на АПИ инж. Веселин Давидов и експерта към АПИ проф. Олег Асенов. \r\nЕ-винетка може да се купи през уеб сайта www.bgtoll.bg , мобилното приложение и терминалите за самотаксуване, които е предвидено да бъдат разположени по ГКПП и търговските обекти. Начините на плащане ще са с кредитна и дебитна карта, а през уеб сайта ще е възможен и банков трансфер. При плащане с банков трансфер обаче е нужно технологично време от 1-2 дни, за да се отрази то в системата, както е при всички банкови плащания, отбеляза Антон Антонов. \r\nПроф. Олег Асенов подчерта, че преди да пристъпи към купуване на е-винетка, потребителят на пътя трябва да си е изяснил три основни елемента – какъв продукт за таксуване на време иска да купи (уикенд, седмична, тримесечна, годишна винетка), както и да знае регистрационния номер на автомобила и да реши как да планира пътуването си. Системата позволява е-винетката да бъде активирана с дата до 30 дни най-късно от момента на купуването й.  \r\nСлед избор на държавата, в която е регистриран автомобилът, за който се купува е-винетка, се въвежда регистрационният му номер и се избира период на валидност на винетката. Системата автоматично изчислява коя е крайната дата за валидност на винетката, отбеляза проф. Асенов.  \r\nИма опция по желание да бъде въведен имейл адрес, на който потребителят да получи обратна разписка. Не е нужно да я разпечатва, нито да я носи в автомобила си, нито да я представя на контролните органи. След като получи идентификационен номер на транзакцията за купена винетка, клиентът може да изтегли разписка или да въведе електронен адрес, на който да я получи и след това да приключи процедурата по покупката. \r\nВ рамките до 5 минути след купуване на винетката, тази информация ще бъде въведена в системата и всеки сам ще може да провери дали винетката е валидна. За правоприлагащите органи се вижда, че купената е-винетка е валидна, че все още не е използвана и ще бъде активна от 1 януари 2019 г.  \r\nЕ-винетката е държавна такса, съответно при сгрешена транзакция или покупка на е-винетка, във всички Областни пътни управления (ОПУ) трябва да бъде подадена писмена молба в свободен текст, който разяснява ситуацията. Ако потребителят има разпечатана разписка за покупката, това би помогнало много за бързото разясняване на случая, отбеляза проф. Асенов.  \r\nИнж. Веселин Давидов посочи, че контролът ще се осъществява от мобилните екипи на Националното тол управление, както и от органите на МВР и Агенция “Митници”. Той подчерта, че с компенсаторната такса, въведена в унисон с международната практика, се дава възможност на нарушителите, които ползват пътя без платена е-винетка, да си спестят съставянето на акт за установяване на административно нарушение. Предвижда се компенсаторната такса за леки автомобили да бъде 70 лева, за тежкотоварни превозни средства с обща технически допустима максимална маса от 3,5 до 12 тона - 125 лв., и за превозни средства с тегло над 12 тона – 175 лв., каза той и отбеляза, че сумите предстои да бъдат обнародвани в “Държавен вестник”. \r\nНа финалната права сме със Световната банка за определяне на обхвата и начина на плащане за тежкотоварните превозни средства с обща технически допустима максимална маса над 3, 5 тона или т.нар. тол такса, каза още инж. Давидов. По думите му в момента две трети от приходите за платената пътна мрежа се генерират от леките автомобили, а с тол таксата ще се въведе по-справедлив начин за ползване на пътната инфраструктура.", "date": "2018.12.17", "title": "АПИ: 15 000 посещения са отчетени през първия час на www.bgtoll.bg, за 60 минути са купени 46 е-винетки, а близо 400 хартиени стикера - конвертирани"}
{"url": "http://www.focus-news.net/news/2018/12/17/2602836/petyo-ivanov-beh-nyama-negativi-za-balgarskiya-potrebitel-zaradi-nalozhenata-ni-ot-ek-globa.html", "text": "Негативи за българския потребител няма. Това каза Петьо Иванов, изпълнителен директор на БЕХ по време на извънреден брифинг във връзка с наложената глоба на групата БЕХ от страна на ЕК в размер на 77 млн. евро, предаде репортер на  Агенция „Фокус“ .  „По отношение на твърдението, че българските потребители потенциално са претърпели вреди, не се съгласяваме, защото през цялото време българския потребител не е понесъл никакви негативи от твърдяната от комисията злоупотреба с доминатно положение на дружествата от БЕХ, „Булгаргаз“ и „Булгартрансгаз“. Вие знаете, че секторът е силно регулиран и по отношение на цените, които „Булгаргаз“ продава стават след одобрение на КЕВР. Касае се за предполагаемо нарушение, което е извършвано за периода 2010-2015 г. и по-конкретно от това, което успяхме да се запознаем за самото решение, е за периода от юли 2010 до януари 2015 г. Много често „Булгаргаз“ е предлагал услугата и доставката на природен газ на цени под неговата себестойност. В случай, когато имаме частен търговец, знаете, че такава функция няма как да му бъде възложена. Още по-малко той нарочно да бъде накаран да търпи вреди от това, че трябва да бъде осигурена поносима услуга за населението. В контекста на това смеем да твърдим, че негативи за българския потребител няма“, допълни Иванов.  \r\nДеница КИТАНОВА", "date": "2018.12.17", "title": "Петьо Иванов, БЕХ: Няма негативи за българския потребител заради наложената ни от ЕК глоба"}
{"url": "http://www.focus-news.net/news/2018/12/17/2602826/plamena-zayachka-abv-stranata-ni-stava-zhertva-na-dvoyni-standarti-v-es-zaradi-nachina-po-koyto-se-vodi-vanshnata-ni-politika.html", "text": "Страната ни става жертва на двойни стандарти в ЕС заради начина, по който се води външната ни политика. Един от най-явните примери е Шенген. Досега всички приети в зоната държави са го сторили, след като са покрили единствено техническите изисквания за това. Това заяви по време на пресконференция председателят на АБВ-Младежи Пламена Заячка, съобщиха от пресцентъра на  партията . „Процеса за влизане в Шенген  завършва с единодушно гласуване в Съвета на ЕС, където се търси подкрепата на вътрешните министри на отделните държави. До сега ние не сме получили единодушна такава, въпреки че имаме пет гласувания в наша полза в Европейския парламент. За това считаме, че е лично работа на нашия кабинет да си осигури подкрепата на тези две или три държави, които вече няколко години ни блокират“, посочи тя.  \r\nСпоред Заячка  България е жертва на двойни стандарти в Обединена Европа и по отношение на енергийния си сектор. Тя бе категорична, че е недопустимо в ЕС да се говори упорито, че „Северен поток“ е икономика, а в същото време да се твърди, че „Южен поток“ бил зависимост на Българи от Русия. „Наблюдаваме и други такива недопустими сравнения. Унгария например също строи ядрени реактори, но пак се твърди, че там това е икономика, а нашата централа в Белене необосновано се определя като зависимост. Ето и последния пример с „Турски поток“. Премиерът на Гърция замина за Москва за да си защитава интересите на държавата си. Очевидно за него това е икономика, а за нас това се определя като зависимост, включително  и то от зам.-държавния секретар на САЩ, който беше на посещение в страната ни“. \r\n„Все пак тук е мястото да поздравим премиера и президента, които се вслушаха в нашите предложения и защитиха институционално позицията на АБВ, в която посочваме, че ние сме за диверсификацията, но само ако тя е на базата на конкурентното начало, отворените процедури, прозрачността и икономическата изгода за страната ни“. \r\nВ заключение председателят на АБВ-Младежи посочи, че ЕС проявява сериозни двойни стандарти и по отношение на организирането на националните референдуми в различните държави членки. „ЕС не се намеси в шотландския референдум за независимост през 2014 г., нито пък в Брекзит. В същото време Юнкер свика специална пресконференция по гласуването  в Гърция, свързано с предложенията на кредиторите на страната. Намеса, която очаквано доведе до точно обрания на търсения от него резултат. Най-яркия пример за тези намеси обаче е референдума в Македония. Там се изсипаха множество лидери на ЕС, но въпреки всичко резултата е нов провал за техните намерения. Т.е. всеки път когато ЕС реши да се намеси във вътрешните работи на една държава, в нейните референдуми, резултата е винаги провал“, посочи тя. По думите й последния пример е свързан с натиска да се признае без никакви правни основания правото на Косово да има собствена армия, което поставя целия регион в риск от война.", "date": "2018.12.17", "title": "Пламена Заячка, АБВ: Страната ни става жертва на двойни стандарти в ЕС заради начина, по който се води външната ни политика"}
{"url": "http://www.focus-news.net/news/2018/12/17/2602840/ministrite-neno-dimov-nikolina-angelkova-i-emil-karanikolov-se-sreshtnaha-s-mark-zhirardeli-vav-vrazka-s-razvitieto-na-ski-zona-bansko.html", "text": "Министрите на околната среда и водите Нено Димов, на туризма Николина Ангелкова и на икономиката Емил Караниколов се срещнаха с Марк Жирардели в Министерството на околната среда и водите във връзка с развитието на ски зона Банско. Това съобщиха от пресцентъра на  Министерството на околната среда и водите . Марк Жирардели беше придружен от адвокатите на „Юлен“ АД. На срещата бяха обсъдени концесионния договор за ски зона Банско и необходимостта от изграждане на втори кабинков лифт в курорта. Министър Димов обясни на Марк Жирардели, че в момента се водят преговори за изменение и допълнение на договора за предоставяне на концесия с „Юлен“ АД, за което е упълномощен от Министерския съвет. С промяната се цели да бъдат изчистени неяснотите с границите на концесионната територия на ски зона Банско, както и да се промени и увеличи концесионното възнаграждение. Беше обсъдена също необходимостта от залагане в договора на санкции при нарушение на екологичното законодателство. \r\nНа срещата беше поставен въпросът за собствеността на „Юлен“ АД. Във връзка с обществения интерес и в името на развитието на курорта Банско, Марк Жирардели представи пред министрите оригинални документи, удостоверяващи, че притежава 100% от собствеността на \"Такс сървисиз лимитед\", която компания е мажоритарен собственик на „Юлен“ АД. Той каза, че е упълномощил мениджмънта на „Юлен“ АД да водят преговори по поставените теми и да се намерят решения с цел бъдещото развитие на Банско. \r\nВсички участници в срещата категорично заявиха, че зимният туризъм има бъдеще в България и трябва да се развива.", "date": "2018.12.17", "title": "Министрите Нено Димов, Николина Ангелкова и Емил Караниколов се срещнаха с Марк Жирардели във връзка с развитието на ски зона Банско"}
{"url": "http://www.focus-news.net/news/2018/12/17/2602833/kyustendil-nyakolko-sela-v-obshtina-treklyano-sa-bili-bez-elektrozahranvane-zaradi-avariya.html", "text": "Няколко села в община Трекляно са били без електрозахранване заради авария. Това съобщи за  Радио „Фокус” – Кюстендил  Радко Петрунов, кмет на Община Трекляно. По думите му от началото на деня са отстранявани аварии по електроразпределителната мрежа към селата Средорек, Киселица, Метохия и Драгойчинци. „Някои от селата бяха 24 часа без ток, но всичко вече е наред. Нямаме проблеми с почистването на пътищата, те са проходими при зимни условия. Няма проблем с училището и отоплението”, каза Радко Петрунов. По думите му снежната покривка е около 20 см. Във по-високите части снегът достига и до 30 см. Няма подадени сигнали по отношение на закъсали автомобили или бедстващи хора. \r\nВенцеслав ИЛЧЕВ", "date": "2018.12.17", "title": "Кюстендил: Няколко села в община Трекляно са били без електрозахранване заради авария"}
{"url": "http://www.focus-news.net/news/2018/12/17/2602841/ohridnews-makedoniya-ohrid-se-sboguva-sas-svoya-gradonachalnik.html", "text": "Множество граждани на Охрид, приятели, колеги, сътрудници и представители на държавните власти, дойдоха заедно с членовете на семейството, за да изпратят по вечния му път починалия внезапно кмет на града проф. д-р Йован Стояновски, съобщава  електронното издание Ohrid News . \r\nДържавната делегация на погребението бе оглавявана от премиера Зоран Заев и министри от неговия кабинет. Присъстваха и негови съпартийци, колеги градоначалници от съседните общини, както и делегации от побратимените градове. \r\nПоследна почит към своя кмет, Охрид изказа с Ден на траур, както и с възпоминателни заседания в общината и Факултета по туризъм и ресторантьорство, където Стояновски дълги години работи като преподавател. \r\nПревод и редакция:", "date": "2018.12.17", "title": "OhridNews (Македония): Охрид се сбогува със своя градоначалник"}
{"url": "http://www.focus-news.net/news/2018/12/17/2602844/yambol-remontiranata-ulitsa-preslav-e-otvorena-za-dvizhenie-prez-zimniya-sezon.html", "text": "Отворена е за движение ул. „Преслав“. Една от основните пътни артерии на Ямбол се реконструира по проект „Устойчиво и интегрирано развитие на градската среда на община Ямбол“, финансиран по ОП „Региони в растеж 2014-2020“. Това съобщиха от пресцентъра на  Община Ямбол . \r\nКъм момента са извършени почти всички заложени строително-ремонтни дейности и улицата е в годност да бъде ползвана с цел облекчаване на трафика през зимния сезон. Мерките обхванаха участъка от кръстовището с ул. „Димитър Благоев“ (пл. „Боровец“) до пресечката с ул. „Акация“. Изцяло е подновена пътната настилка с изключение на най-горния пласт асфалт, реновирани са тротоарните площи по цялото продължение на отсечката, изградени са нови бордюри, „джоб“ за спирка на градския транспорт непосредствено пред Народно читалище „Зора – 1945“, както и за контейнери за сметосъбиране по цялото трасе. Въведено е ново енергоспестяващо улично осветление, в т.ч. подмяна на част от стълбовете. В допълнение са обновени и всички по-малки кръстовища, свързващи главната артерия със съседни по-малки улици. \r\nКато придружаващи дейности бе извършена подмяна на подземните комуникации, включително изграждане на канализация, в зоната, където досега липсваше такава, канализационни отклонения и заустване на тръбите в съществуващата канализационна мрежа, също така бе подновена водопроводната мрежа в целия участък. \r\nС цел безопасно ползване на обновената отсечка, е положена вертикална сигнализация със съответните знаци, включително за ограничение на скоростта при ползване на път в ремонт, както и временна пътна маркировка по настилката. \r\nОт заложените по проекта дейности остава да бъде положен последният най-горен пласт асфалтова настилка и да се засадят нови дървесни видове по цялото протежение на участъка. Тези довършителни работи ще бъдат извършени в началото на пролетния сезон, когато атмосферните условия са подходящи за продължаване на строително-ремонтните дейности.  \r\n„Направихме необходимото улицата да бъде годна за използване, за да улесним движението на автомобили през зимния период“, коментира кметът Георги Славов. Той използва повода да благодари на фирмата изпълнител „Технопътстрой“ ЕООД за добре свършената до момента работа. \r\nСчитано от 19 декември, сряда, по трасето на ул. „Преслав“ от пл. „Боровец“ до обръщател „Север“ ще тръгнат и редовните автобусни линии на градския транспорт. Автобусите с номера 2, 5, 18-Б, 20, 20А и 25 ще се движат по стандартния си маршрут до възобновяването на довършителните работи по участъка. \r\nМодернизирането на ул. „Преслав“ е в изпълнение на дейностите по проект „Устойчиво и интегрирано развитие на градската среда на община Ямбол“, договор за безвъзмездна финансова помощ № BG16RFOP001-1.017-0001-C01, финансиран по Оперативна програма „Региони в растеж 2014-2020“. Общата стойност на строително-монтажните работи по обекта е в размер на 2 381 066 лева.", "date": "2018.12.17", "title": "Ямбол: Ремонтираната улица „Преслав“ е отворена за движение през зимния сезон"}
{"url": "http://www.focus-news.net/news/2018/12/17/2602839/aleksandar-vuchich-predi-sesiyata-na-ss-na-oon-shte-se-borya-s-tsyaloto-si-sartse.html", "text": "Президентът Александър Вучич заяви, че „ще се боря за Сърбия с цялото си сърце“ по време на заседанието на Съвета за сигурност на ООН за Косово, която ще се състои в понеделник, предава  белградското радио „Б92“ . \r\nПо време на извънредна пресконференция в Белград, Вучич обяви, че ще пътува до Ню Йорк на самолет на Air Serbia и се „надявам да не закъснее“ – а освен това отбеляза, че ще представи „какво мисли Сърбия“, след като ръководителят на мисията на ООН в Косово (УНМИК) Захир Танин се изкаже пред Съвета. \r\n„И когато всички те се изкажат, след Тачи, аз ще мога да отговоря в края. Все още не съм взел решение в коя част да говоря английски или сръбски. Все пак не съм там, за да убеждавам нашия народ, а тези, които искат да ме чуят“, заяви Вучич. \r\nДържавният глава изпрати също поздравления на сърбите в Косово и им благодари за тяхната борба, като отбеляза, че кметовете на всички десет сръбски общини са изпратили ясно послание на Хашим Тачи кой е техният президент и коя е тяхната държава. \r\n„Армията на Косово бе формирана срещу интересите на сръбския народ. Тя не е заплаха за нашата армия, но може да заплаши оцеляването на нашите сънародници. Всичко това е противоположното на това, което казва Тачи“, отбеляза Вучич. \r\nКосовският президент Хашим Тачи също ще вземе участие в СС на ООН, който ще започне в 22 часа българско време. Тя се провежда по искане на Русия и Сърбия по повод решението на Прищина да формира косовска армия. \r\nСесията ще бъде открита, въпреки че западните членове на Съвета поискаха закрито заседание. \r\nПревод и редакция:", "date": "2018.12.17", "title": "Александър Вучич преди сесията на СС на ООН: Ще се боря с цялото си сърце"}
{"url": "http://www.focus-news.net/news/2018/12/17/2602843/vitseprezidentat-iliyana-yotova-be-domakin-na-tarzhestvo-detsa-podaryavat-usmivki-na-detsa.html", "text": "В навечерието на Коледните празници детска глъч, песни и танци огласиха сградата на президентската администрация. Вицепрезидентът Илияна Йотова бе домакин на тържество „Деца подаряват усмивки на деца“. Това съобщиха от  прессекретариата на държавния глава . Едни за други рецитираха стихотворения, пяха и танцуваха първолаци от 23 СУ „Фредерик Жолио-Кюри“, град София, и възпитаници от Дом за деца, лишени от родителска грижа, „Княгиня Мария-Луиза“, град Пловдив. \r\n„За мен и моите колеги няма по-мил и ценен подарък за Коледа от вашето присъствие тук, от това деца да подаряват усмивки на деца и да създават приятелства“, обърна се вицепрезидентът към гостите. \r\n„Ако проявяваме малко внимание, малко повече мисъл за другите, светът би бил по-добър. Нека се грижим едни за други и бъдем по-добри, не само по Коледа“, отбеляза Илияна Йотова. \r\nДа бъдат здрави, успешни и да сбъдват мечтите си пожела на децата вицепрезидентът.", "date": "2018.12.17", "title": "Вицепрезидентът Илияна Йотова бе домакин на тържество „Деца подаряват усмивки на деца“"}
{"url": "http://www.focus-news.net/news/2018/12/17/2602847/stara-zagora-kmetat-zhivko-todorov-shte-se-sreshtne-s-denislav-zlatev-koyto-stana-vitseshampion-po-boyno-sambo-na-svetovnoto-parvenstvo-v-rumaniya.html", "text": "Кметът на Стара Загора Живко Тодоров ще се срещне с Денислав Златев, който стана вицешампион по бойно самбо на Световното първенство в Румъния. Той е състезател на старозагорския СК „Сандев файт тийм“. Това съобщиха от пресцентъра на  Община Стара Загора . Тази година Златев завоюва и републиканска титла от Държавното първенство в Панагюрище, както и  2-ро място на Държавния личен шампионат за мъже по класическа борба. \r\nСрещата ще се проведе от 11.00 ч. на 19 декември 2018 г. в зала 203 на Община Стара Загора.", "date": "2018.12.17", "title": "Стара Загора: Кметът Живко Тодоров ще се срещне с Денислав Златев, който стана вицешампион по бойно самбо на Световното първенство в Румъния"}
{"url": "http://www.focus-news.net/news/2018/12/17/2602842/predsedatelyat-na-pg-na-gerb-tsvetan-tsvetanov-se-sreshtna-s-poslanika-na-republika-kuba-v-balgariya-n-pr-karidad-yamira-kueto-milian.html", "text": "Председателят на ПГ на ГЕРБ и зам.-председател на партията Цветан Цветанов се срещна с новия посланик на Република Куба в България Н. Пр. Каридад Ямира Куето Милиан. Това съобщиха от пресцентъра на  партията . По време на разговора посланик Милиан даде висока оценка за управлението на правителството и премиера Бойко Борисов. Тя изрази надежда за засилване на двустранния диалог, особено по отношение на икономическите аспекти, защото Куба отчита растежа и икономическото развитие на страната ни през последните години и дълбоко цени постигнатите резултати и натрупания опит на България. \r\nОтбелязано бе, че след приемането на конституционните промени от кубинския парламент през февруари 2019 г., от кубинска страна ще се радват да бъде планирана визита на българска парламентарна делегация от групата за приятелство с Куба и председателя на Народното събрание Цвета Караянчева.", "date": "2018.12.17", "title": "Председателят на ПГ на ГЕРБ Цветан Цветанов се срещна с посланика на Република Куба в България Н. Пр. Каридад Ямира Куето Милиан"}
{"url": "http://www.focus-news.net/news/2018/12/17/2602848/pazardzhik-predstoi-otkrivaneto-na-godishna-izlozhba-na-hudozhnitsite-ot-peshtera.html", "text": "Предстои откриването на 49-та годишна изложба на художниците от клуб „Петър Стайков“ в Пещера, съобщиха от  Община Пещера . Експозицията ще бъде открита в Художествена галерия „Професор Веселин Стайков“ на 19 декември, от 17.30 часа. Тя ще покаже  живопис, натюрморти, икони, приложно изкуство, живописна енкаустика, каменни картини. Тази година ще се представи и художник от Италия.", "date": "2018.12.17", "title": "Пазарджик: Предстои откриването на годишна изложба на художниците от Пещера"}
{"url": "http://www.focus-news.net/news/2018/12/17/2602846/predsedatelyat-na-pg-na-gerb-tsvetan-tsvetanov-provede-rabotna-sreshta-s-poslanika-na-kitay-v-balgariya-n-pr-dzhan-haydzhou.html", "text": "Председателят на ПГ на ГЕРБ и зам.-председател на партията Цветан Цветанов проведе работна среща с посланика на Китай в България Н. Пр. Джан Хайджоу. Това съобщиха от пресцентъра на  партията . Срещата бе по повод изтичането на мандата на посланик Хайджоу, като по време на нея бяха обсъдени реализираните инициативи и повишаването на диалога между България и Китай. Посланик Хайджоу даде висока оценка за Българското председателство на Съвета на ЕС и проведената по време на него среща на държавните и правителствени глави от формата \"16+1\". Двамата отбелязаха важността на срещата между премиера Бойко Борисов и китайския му колега Ли Къцян в България, което е и първата визита на китайски министър-председател в страната от 18 години. \r\nЦветанов и Хайджоу обсъдиха редица теми от взаимен интерес за Китай и България. Като положително развитие бе подчертан ръстът от 20% в търговския стокообмен. Двамата коментираха и подписаното споразумение за откриването на кредитна линия в размер на 1.5 милиарда евро от Китайската банка за развитие за Българската банка за развитие, като бе отбелязано, че само преди седмица е подписано споразумението за усвояване на първите 300 милиона евро, които ще подпомогнат проекти за развитие и стимулиране на българския среден и малък бизнес.  \r\nОбсъдена бе и доставката на първите двадесет електробуса за София, като Хайджоу обясни, че развитието на електротранспорта е част от цялостната политика на китайската индустрия за екологичност и намаляване на климатичните изменения. Обсъдена бе и идеята за съвместно производство на електрически автобуси, което ще направи цената на въвеждането им в експлоатация в градския транспорт значително по-достъпна. Цветанов отбеляза, че тази и подобни инициативи са изключително важни, защото един от основните акценти на Столичната община и на правителството е намаляването на вредните емисии от градския и автомобилния транспорт като цяло, а това може да бъде постигнато чрез въвеждането на нови технологии, щадящи околната среда.", "date": "2018.12.17", "title": "Председателят на ПГ на ГЕРБ Цветан Цветанов проведе работна среща с посланика на Китай в България Н. Пр. Джан Хайджоу"}
{"url": "http://www.focus-news.net/news/2018/12/17/2602849/sport-natsionalniyat-otbor-po-hokey-na-rusiya-pobedi-finlandiya-pred-71-hilyadi-zriteli.html", "text": "Националният отбор на Русия в последния мач от Купата на Първи канал победи Финландия с 5:0 и за втори път подред спечели турнира. Мачът се игра в Санкт Петербург на футболния стадион „Газпром-Арена“ пред 71 381 зрители. Европейският рекорд по посещаемост на хокеен мач е от Световното първенство през 2010 година между националните отбори на Германия и САЩ на футболния стадион в Гелзенкирхен.", "date": "2018.12.17", "title": "Спорт: Националният отбор по хокей на Русия победи Финландия пред 71 хиляди зрители"}
{"url": "http://www.focus-news.net/news/2018/12/17/2602845/aktualna-patna-obstanovka-kam-1730-chasa.html", "text": "Температурите са в интервала от - 4° до + 8°. Времето над страната е облачно. Вятър духа в областите: Бургас и Ловеч. Слаб дъжд вали в по-голямата част от страната. Слаб сняг вали в областите: В. Търново, Габрово, Плевен, Разград, Русе, Ст. Загора/ Шипка/,Търговище. Пътните настилки са предимно мокри, по усойните и планински райони частично заснежени или заледени, обработени и проходими при зимни условия. Това съобщиха от пресцентъра на  Агенция \"Пътна инфраструктура\" . \r\nОграничена видимост поради мъгла: \r\n- до 50 м. в района на проход “Дюлински“ и обл. Кърджали. \r\n- до 100 м. в района на Шипка и Берковица. \r\nОграничения за товарни автомобили:  \r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\nцелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n•\tВсички автомагистрали;  \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София; \r\n•\tпът I-1 Благоевград-ГКПП „Кулата“; \r\n•\tпът I-4 п. в. „Коритна“-Велико Търново-Шумен; \r\n•\tпът I-5 Русе-Велико Търново; \r\n•\tпът I-8 ГКПП „Калотина“-София; \r\n•\tпът I-9 Варна-Бургас; \r\n•\tпът II-18 Околовръстен път София; \r\n•\tпът II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. \r\nІІ. Състояние на автомагистралите: \r\nАМ „Тракия“:  \r\nОбласт София: \r\nДвижението от км 14+270 до км 20+660 в посока Бургас е ограничено поради ремонтни-възстановителни дейности на виадукти при км 17+440 и км 18+140. Движението се осъществява двупосочно в платното посока София. В празничните и почивни дни се въвежда реверсивно движение както следва: за посока Бургас се обособяват две ленти на движение и една посока София. През последния почивен или празничен ден – една лента за движение посока Бургас и две посока София. Срок 20.12.2018 г. \r\nДвижението по АМ \"Тракия\" от 45+900 до км 53+000 и в двете посоки се осъществява с повишено внимание поради констатирани неравности по пътната настилка. Скоростта на движение се ограничава до 90 км/ч. Срок 20.12.2018 г. \r\nОбласт Бургас: \r\nДвижението по АМ „Тракия“ от км 329+000 до км 330+000 посока София в участъка Карнобат – Хаджиите се осъществява с повишено внимание поради залесяване. Заета е аварийната лента. Участъците са сигнализирани с пътни знаци. Срок до 30.12.2018 г. \r\nОбласт Стара Загора: \r\nДвижението по АМ  ,,Тракия“ от км 156 до км 167 в посока София се осъществява в изпреварващата лента поради ремонт на асфалтовата настилка. Срок до 21.12.2018 г. в часовия интервал от 08:00 ч до 17:00 ч. \r\nАМ „Хемус“:  \r\nОбласт София: \r\nДвижението от км 30+260 до км 47+060 /от п.в. „Витинска река“ до п.в. Ботевград/ е ограничено за МПС над 12 тона само в посока София поради ремонтно – възстановителни дейности по виадукт „Коренишки дол“ при км 36+880, км 37+520 и км 37+920. Движението се осъществява по обходен маршрут: п.в. Ботевград, път II-17 /АМ \"Хемус\" – Ботевград/, път I-1 /Ботевград – София /, п.в. \"Витинска река\". Срок 31.03.2019 г.;   \r\nДвижението по АМ „Хемус“ при Потоп от км 18+680 до км 19+600 в посока Варна се осъществява с повишено внимание поради ремонтни дейности в аварийната лента по виадукт при км 19+250. Скоростта на движение е ограничена до 70 км/ч. Срок до 20.12.2018 г.; \r\nДвижението от км 29+860 до км 35+150 в посока София е ограничено поради ремонтни дейности на виадукт при км 33+600 и тунел „Витиня“. Движението се осъществява двупосочно в платното посока Варна. Срок 20.12.2018 г.; \r\nДвижението от км 34+590 до км 40+510 в посока София е ограничено за всички МПС поради аварийно – възстановителни дейности по виадукт „Коренишки дол“ при км 36+450 и виадукти при км 37+520 км 37+920. Движението се извършва двупосочно в платното посока Варна. Срок до 31.03.2019 г.; \r\nДвижението по АМ „Хемус“ от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок 18.12.2018 г.; \r\nАМ „Струма“: няма ограничения. \r\nАМ „Марица“: няма ограничения. \r\nАМ „Черно море“: \r\nОбласт Варна: \r\nДвижението от км 0+000 до км 8+600 се осъществява двупосочно в едно платно посока Варна – Бургас поради частични ремонтни дейности на асфалтовата настилка. Срок 23.12 2018 г. \r\nАМ „Люлин“: няма ограничения  \r\nІІI. Въведени ограничения по основните пътни направления: \r\n1. Проходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Републиката“ - отворен за всички МПС; \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Предел“ - отворен за всички МПС \r\n- „Троянски“ - забранен за МПС над 12 т.; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т. Срок: целогодишно; \r\n- „Петрохан“ – забранен за МПС над 12 т. както и тегленето на ремаркета и полуремаркета. Срок целогодишно; \r\n- „Превала“ - отворен за всички МПС; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. \r\nІV. Състояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Видин: \r\nДвижението по път I-1 /E-79/ от пътно кръстовище Дунавци до с. Ружинци е ограничено за тежкотоварни МПС с обща маса над 12 тона поради влошени метеорологични условия (снежна покривка и трайни отрицателни температури), които създават предпоставки за обледяване, както и във връзка с изпълнението на авариен ремонт на дилатационна фуга открит тип на съоръжение на път I-1 /E-79/ при км 21+516.  \r\nОбходен маршрут за МПС над 12 тона: \r\n•\tЗа движещите се тежкотоварни МПС по направление гр. Видин – гр. Монтана се определя следния маршрут: \r\nДунав мост 2, І-1 /Е 79/ до п.к. Дунавци, по път РП ІІ-11 до с. Добри дол, път ІІІ-112 (с. Добри дол – с. Тополовец), път ІІІ-114 (с. Тополовец – с. Ружинци), път І-1 /Е 79/ (с. Ружинци – гр. Монтана); \r\n•\tЗа движещите се тежкотоварни МПС по направление гр. Монтана– гр. Видин се определя следния маршрут: \r\nПът І-1 /Е 79/ (гр. Монтана – с. Ружинци – гр. Димово – гр. Видин) \r\nДвижението на МПС в участъка на аварийния ремонт на съоръжение на път I-1 /E-79/ при км 21+516 да се регулира от светофарна уредба. Срок до 12:00 часа на 27.12.2018 г. \r\nОбласт София: \r\nДвижението по път I-1в участъка София – Перник в района на Владая от км 279+170 до км 279+200 е ограничено в една от лентите в посока Перник поради ремонт на тротоарна конзола на моста на река „Владайска“ при разклона за с. Владая до КПП „Владая“,. Движението се осъществява двупосочно в останалите две ленти. Срок 21.12.2018 г.; \r\nДвижението в участъка Ботевград – София от км 200+000 до км 212+000 се осъществява с повишено внимание поради частични ремонтни дейности по пътното тяло. Срок до 20.12.2018 г.; \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nВъвежда се реверсивно движение по път I-1 София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2018 г.; \r\nДвижението по път I-1 София - Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 30.03.2019 г.; \r\nОбласт Перник:  \r\nДвижението по път I-1 София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.01.2019 г.; \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г.; \r\nДвижението по път I-1 /Е79/ (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч. Срок до 31.01.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Участъкът е сигнализиран с пътни знаци съгласно одобрения проект за ВОБД.  Въведено е ограничение на скоростта до 20 км/ч. Срок до 21.06.2019 г. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението в участъка Правец – с. Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Търговище:  \r\nДвижението по път I-4 Търговище – о.п. Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Хасково: \r\nДвижението по околовръстен път на гр. Хасково в участъка от км 293+369 до км 298+482 е ограничено поради ремонтни дейности на пътната инфраструктура. Транзитното движение в посока Кърджали и обратно се пренасочва през пътен възел „Орфей“ в гр. Хасково по обходен маршрут: \r\nОт начало гр. Хасково – пътен възел „Орфей“ – бул. „Васил Левски“ – бул. „Илинден“ – бул. „Освобождение“ – път I-5 / Хасково – Кърджали /. Срок до 30.01.2019 г.; \r\nДвижението в участъка Хасково – п.в. Манастир от км 300+034 до км 302+932 се осъществява двупосочно в едното платно за движение спрямо поставената пътна сигнализация поради ремонтни дейности. Срок до 30.01.2019 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 21.12.2018 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 21.12.2018 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: : няма ограничения \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението по път I-8 при Елин Пелин от км 95+050 до км 95+360 в посока Калотина се осъществява с повишено внимание поради строително-монтажни работи по въздушен електропровод. Срок 23.12.2018 г.; \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 31.08.2019 г.; \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.06.2019 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2019 г. ; \r\nДвижението в участъка Златни пясъци – Варна от км 99+000 до км 100+100 се осъществява двупосочно в лявото платно поради ремонтни дейности на асфалтовата настилка, съобразно създадената организация за движение. Срок до 30.12.2018 г.;  \r\nДвижението в участъка Златни пясъци – Варна от км 94+000 до км 90+800 се осъществява двупосочно в лявото платно поради ремонтни дейности на асфалтовата настилка, съобразно създадената организация за движение. Срок до 30.12.2018 г.;  \r\nДвижението в участъка Златни пясъци – Варна от км 95+813 до км 97+850 се осъществява двупосочно в дясното платно поради ремонтни дейности на асфалтовата настилка, съобразно създадената организация за движение. Срок до 30.12.2018 г.; \r\nОбласт Бургас:  \r\nДвижението по път I-9 в участъка Обзор – Слънчев бряг от км 180+000 до км 202+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 30.12.2018 г. \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда следните ограничения: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 31.01.2018 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nДвижението в участъка Бургас – Сарафово от км 226+992 до км 227+700 се осъществява в една лента на определени участъци с ограничение на скоростта до 50 км/ч поради ремонтни дейности на пътната настилка. Участъкът е сигнализиран с пътни знаци. Срок до 28.12.2018 г. \r\nІV. Състояние на републиканската пътна мрежа.   \r\n1. Ремонтни дейности и временна организация на движението /ВОД/:  \r\nОПУ-Благоевград: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 20.12.2018 г. \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 20.12.2018 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 20.12.2018 г. \r\nРемонтни дейности: \r\nПът III-208: Движението по път ІІІ-208 при км 51+713 в участъка Провадия – Айтос се осъществява от дясно по посока на движението поради стеснен участък на пътното платно. Участъкът е сигнализиран с пътни знаци и ограничение на скоростта до 30 км/ч. Срок до 31.12.2018 г. \r\nПът III-795: Движението по път III-795 в участъка Малина – АМ ,,Тракия” от км 45+000 до км 47+000 се осъществява в една лента поради частични ремонтни дейности на асфалтовата настилка. Срок: до 30.12.2018 г. \r\nПът ІІІ –7306: Движението по път III-7306 в участъка Черница - Сунгурларе - Славянци от км 5+000 до км 14+000 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 31.12.2018 г. \r\nПът ІІІ –7909: Движението по път III-7909 в участъка Равнец – Трояново от км 19+800 до км 26+000 се осъществява в една лента поради полагане на хоризонтална маркировка. Участъкът е сигнализиран с пътни знаци. Срок до 31.12.2018 г.  \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: \r\nПът II-29: Движението по път II-29 Варна – Добрич в участъка с. Новаково – Стожер от км 23+200 до км 25+342 се осъществява в една лента поради ремонтни дейности на асфалтовата настилка. Срок 30.12.2018 г.; \r\nПът III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 22.12.2018 г. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 11.01.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 11.01.2018 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 11.01.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 11.01.2019 г.; \r\nРемонтни дейности: \r\nПът III-405: Движението по път III-405 Павликени – Горна Студена в участъка от км 26+089 до км 46+089 се осъществява в една лента поради ремонтни дейности на асфалтовата настилка. Движението се регулира от сигналисти. Срок до 21.12.2018 г.; \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 11.01.2019 г. \r\nОПУ-Видин: \r\nВременно са въведени следните ограничения за движение на МПС: няма ограничения. \r\nРемонтни дейности: няма ограничения. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2018 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 31.12.2018 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2018 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nПът III-1302: Движението по път III-1302 Пудрия – Главаци от км 12+000 до км 15+960 е ограничено за всички автомобили над 10 т. Участъкът е сигнализиран с пътни знаци. Срок 31.12.2018 г.; \r\nРемонтни дейности: \r\nПът III-1002: Движението по път III-1002 Враца – Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 31.12.2018 г.; \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок  до 31.12.2018 г. \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина /включително на товара/ по-голяма от 3,30 м поради стеснен участък при мост над р. Крапец. Сигнализирано е с пътен знак В15.  \r\nОбходен маршрут: за МПС над 3,30 м по път III-401 Кормянско – Петко Славейково – Малък Вършец и по общински път до с. Малък Вършец. Срок до 20.12.2018 г.; \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.03.2019 г.; \r\nПът III-5004: Движение по път III-5004 Чехлевци – Велчевци от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. Движението се осъществява през улици в урбанизирана територия гр. Габрово. Поставена е необходимата сигнализация. \r\nОбходен маршрут: за квартал Чехлевци: по път III-5004, път II-44 и път III-4404. Поставена е необходимата сигнализация. Срок до 03.01.2019 г.; \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.; \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 31.01.2019 г. \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът II-71: Движението по път II-71 околовръстно на гр. Добрич от км 99+500 до км 105+400 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 22.12.2018 г. \r\nПът II-97: Движението по околовръстен на гр. Добрич от км 0+000 до км 7+500 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 30.12.2018г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 03.01.2019 г. \r\nРемонтни дейности: няма \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 21.12.2018 г. \r\nРемонтни дейности:  \r\nПът II-59: Движението по път II-59 Карамфил – Крумовград от км 30+893 до км 36+784 се осъществява с повишено внимание поради извършване на подокопен дренаж, преоткосиране, ремонт на водостоци и облицовани окопи. Срок до 01.03.2019 г. \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019 г. \r\nОПУ-Ловеч:  \r\nВременно са въведени следните ограничения за движение на МПС: \r\nПът II-35: Движението по път ІІ-35 Плевен – Троян в участъка на обходен път на гр. Ловеч от км 43+000 до км 44+400 е ограничено за всички МПС поради ремонтни работи в тунел „Ловеч”. \r\nОбходен маршрут за МПС до 12 тона: по улици през центъра на гр. Ловеч.  \r\nОбходни маршрути за товарни автомобили над 12 т.: \r\n-За движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. \r\n-За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. \r\n-За движещите се от гр. Варна и гр. Севлиево към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. Движението се регулира с пътни знаци. Срок до 30.12.2018 г. \r\nРемонтни дейности:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 37+000 до км 42+600 се осъществява в едно платно поради ремонтни дейности по настилката и мостовите съоръжения. Затворено за движение е платното посока Троян, като движението се осъществява двупосочно в платното посока Плевен. Движението се регулира с пътни знаци. Срок до 31.12.2018 г.; \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+462 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 31.12.2018 г.; \r\nПът III-358: Движението по път III-358 гр. Ябланица – гр. Тетевен от км 60+291 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 20.12.2018 г.; \r\nПът III-3701: Движението по път III-3701 Черни Вит – Тетевен от км 22+300 до км 36+382 се извършва с повишено внимание поради ремонтни дейности по банкети и откоси. Срок до 31.12.2018 г. \r\nОПУ-Монтана: \r\nВременно са въведени следните ограничения за движение на МПС:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т поради изпълнение на строително-монтажни дейности. За останалите участници в движението скоростта е ограничена до 30 км/ч. \r\nОбходен маршрут: \r\nЗа движещите се по пътя Козлодуй-Лом-Видин: Козлодуй – Вълчедръм – Дългоделци – Д. Церовене – Вирове – Монтана – Ружинци – Димово – Дунавци – Видин и обратно. Срок до 20.12.2018 г.;  \r\nПът II-81: Движение по път ІІ-81 Монтана – София през проход „Петрохан“ е ограничено за автомобили над 12 т. \r\nОбходен маршрут: през гр. Своге. Срок до 10.03.2019 г.; \r\nПът II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. За останалите участници скоростта е ограничена до 40 км/ч. \r\nОбходен маршрут:  \r\n- В посока от Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 20.12.2018 г.; \r\nПът ІІІ-112: Движението по път ІІІ-112 Тополовец – Монтана е ограничено за МПС над 12 т поради изпълнение на строително-монтажни работи. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. Срок до 20.12.2018 г.; \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 31.12.2018 г. \r\nРемонтни дейности:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т поради извършване на частични ремонтни дейности на асфалтовата настилка. \r\nОбходен маршрут: път ІІ-11 Лом – с. Д. Цибър; път ІІІ-818 Д. Цибър – с. Д. Церовене; път ІІ-81 Д. Церовене – Монтана; път І-1/Е-79/ Монтана – Видин и обратно. Срок до 20.12.2018 г.; \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 20.12.2018 г. \r\nРемонтни дейности:  \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 20.12.2018 г.  \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движение по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 28.02.2019 г. \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2018 г. \r\nРемонтни дейности: няма ограничения. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности: няма ограничения. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът III-606: Ограничава се движението по общински път ІІІ-606 Неделево –Церетелево – Царимир - /ІІ-64/ на кръстовище с път II-64 Карлово-Пловдив при км 39+290, поради ремонт на ж.п. прелез. \r\nОбходен маршрут: с. Труд-с. Строево-с. Голям Чардак-с. Неделево. Срок  до 8.12.2018г.; \r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 31.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 31.12.2018 г.; \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 31.12.2018 г.; \r\nРемонтни дейности:  \r\nПът III-861: Движението по път III-861 Югово – Лъки се осъществява в една лента поради пропадане на част от пътното платно. Движението се регулира с пътни знаци. Срок до 20.12.2018 г. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът III-702: Движение по път III-702 Пристое – Подайва – Къпиновци – Лъвино – II-23 /Исперих/  в  участъка  от  граница  с  ОПУ  Шумен  до  гр. Исперих  от  км 2+000  до  км 22+125 се осъществява с повишено внимание в една лента за движение, поради изпълнение превантивен ремонт на пътя. Движението в работния участък се регулира с временна сигнализация, съгласно съгласувания проект за ВОД и от сигналисти. Срок до 30.04.2019 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.04.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 31.12.2018 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 01.04.2019 г. \r\nОПУ-Силистра:  \r\nВременно са въведени следните ограничения за движение на МПС:  \r\nПът III-701: Движение по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 18.12.2018 г. \r\nРемонтни дейности: няма ограничения. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 27.12.2018 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т поради намалена носимоспособност на пътното тяло в участъка на област Бургас. Срок до 20.12.2018 г. \r\nРемонтни дейности: \r\nПът ІІ-48: Движението по път ІІ-48 гр. Котел – с. Градец от км 43+000 до км 43+100 се осъществява с повишено внимание поради укрепване на откоса. Движението се регулира с пътни знаци. Срок до 30.12.2018 г. \r\nОПУ-Смолян: \r\nВременно са въведени следните ограничения за движение на МПС:  \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак от км 31+040 до  км 36+000 е ограничено за МПС с тегло над 12 т. поради намален габарит на пътното тяло. Срок до 31.03.2019 г.; \r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено за МПС над 12 т. без ремаркета и полуремаркета, поради стеснен габарит на пътното тяло. Движението в района се регулира с пътни знаци. Срок до 31.03.2019 г.; \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.03.2019 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 (в участъка срутище при км 109+450 – разклон за с. Тикале) се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.12.2018 г.; \r\nПът IІ-86: Движението по път IІ-86 Хвойна – Чепеларе на 800 м от разклон за с. Забърдо в посока гр. Чепеларе при км 64+100 се осъществява в дясната лента и ще се ограничава в интервал между 30 и 60 минути през светлата част на деня от 7 ч. до 18 ч., поради извършване на възстановителни дейности в участък, компрометиран от дъждовете. Участъкът е сигнализиран с пътни знаци и светофарна уредба. Срок до 28.12.2018 г.; \r\nОПУ-София: \r\nВременно са въведени следните ограничения за движение на МПС:  \r\nПът II-81: Движение по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2019 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 31.08.2019 г.; \r\nПът III-801: Движението по път III-801 Вакарел – Белица – Панагюрище от км 0+000 до км 22+133 е ограничено за товарни автомобили с ремаркета и полуремаркета поради влошени експлоатационни характеристики на пътното тяло. Срок 31.03.2019 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 31.05.2019 г. \r\nРемонтни дейности: \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 20.12.2018 г.; \r\nПът III-8103: Движението по път III-8103 Църклевци – Раяновци от км 11+000 до км 15+000 се осъществява с повишено внимание поради ремонтни дейности по пътната настилка. Срок 21.12.2018 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 07.01.2019 г. \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за всички МПС поради влошените метеорологични условия през зимния период. Срок до 31.03.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.  \r\nРемонтни дейности: \r\nПът ІІІ-663: Движението по път III-663 Чирпан – Зетово в участъка от км 0+000 до км 5+990 е ограничено поради ремонтни дейности.  \r\nЗа участък 1: от км 0+000 до км 4+800 движението се пренасочва по обходен маршрут през с. Ценово.  \r\nЗа участък 2: от км 4+800 до км 5+990 движението се регулира от сигналисти с ограничение на скоростта до 30 км/ч и забрана за изпреварване. Срок до 20.12.2018 г. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.03.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.03.2019 г. \r\nРемонтни дейности: \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2019 г.; \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движение по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 21.12.2018 г. \r\nРемонтни дейности: \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\nОПУ-Шумен: \r\nВременно са въведени следните ограничения за движение на МПС:  \r\nПът III-701: Движението по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 20.12.2018 г.; \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси.  \r\nОбходен маршрут: Шумен – Овчарово – Друмево. Срок до 20.12.2018 г. \r\nРемонтни дейности: няма ограничения. \r\nОПУ-Ямбол: \r\nВременно са въведени следните ограничения за движение на МПС: \r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа. \r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2018 г. \r\nРемонтни дейности: \r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 20.12.2018 г.; \r\nОпасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.12.17", "title": "Актуална пътна обстановка към 17.30 часа"}
{"url": "http://www.focus-news.net/news/2018/12/17/2602850/stara-zagora-nad-200-detsa-v-neravnostoyno-polozhenie-v-obshtina-kazanlak-shte-poluchat-podaratsi-i-vnimanie-v-shestoto-izdanie-na-kampaniyata-aktsiya-dyado-koleda.html", "text": "Над 200 деца в неравностойно положение в община Казанлък ще получат специални подаръци и внимание в тазгодишното, шесто, издание на кампанията „Акция Дядо Коледа” на сдружение „Бъдеще за децата”, каза за  Радио „Фокус”  директорът на сдружението Мария Гинева. Тя поясни, че за шеста поредна година организацията е постигнала своята цел - да бъдат подкрепени деца в риск, деца от многодетни семейства, деца без семейства и деца с увреждания и да бъдат зарадвани на Коледа. В обсега на кампанията и тази година са деца в Центровете за настаняване от смеен тип, деца потребители на услугите на Центъра за обществена подкрепа и Центъра за социална рехабилитация. \r\n„Тази година кампанията докосна сърцата и на наши сънародници в чужбина, научили от свои познати за благородната кауза”, каза Гинева. Част от нея са и деца от казанлъшки училища и детски градини, които със събрани средства от свои инициативи осигуриха подаръци. Всичките коледни подаръци ще бъдат подарени на децата от Дядо Коледа и неговите помощници непосредствено преди празниците.  \r\nСлавяна ГАЙДАРОВА", "date": "2018.12.17", "title": "Стара Загора: Над 200 деца в неравностойно положение в община Казанлък ще получат подаръци и внимание в шестото издание на кампанията „Акция Дядо Коледа”"}
{"url": "http://www.focus-news.net/news/2018/12/17/2602851/ministar-mladen-marinov-vchera-byaha-izkarani-vsichki-vazmozhni-snegopochistvashti-mashini-i-politseyski-patruli-koito-rabotyat-po-organizatsiya-na-dvizhenieto.html", "text": "Вчера бяха изкарани всички възможни снегопочистващи машини и полицейски патрули, които работят по организация на движението. Това каза на брифинг министърът на вътрешните работи Младен Маринов, предаде репортер на  Агенция „Фокус“ . \r\n„Приключи заседанието на сформирания щаб за зимната обстановка. Оперативното звено на щаба заседава 24/7 под ръководството на АПИ и в него са включени представители на всички институции, ангажирани в почистването на пътищата в България“, заяви Маринов. \r\nТой посочи, че е направен анализ на вчерашната ситуация. „Вчера имаше изключително тежка метеорологична обстановка. Бяха изкарани всички възможни снегопочистващи машини и полицейски патрули, които работят по организация на движението. Имаше и проблеми участъци, които бяха вследствие на водачи на ТИР-ове, които не са се съобразили с пътните знаци и са аварирали. В това отношение са наложени административни наказания на 30 такива шофьори“, обясни вътрешният министър и посочи, че смята, че това ще доведе до превенция при следващи такива ситуации. \r\nЦветилена СИМЕОНОВА", "date": "2018.12.17", "title": "Министър Младен Маринов: Вчера бяха изкарани всички възможни снегопочистващи машини и полицейски патрули, които работят по организация на движението"}
{"url": "http://www.focus-news.net/news/2018/12/17/2602854/pregled-na-mezhdunarodnite-novini-do-18-chasa-agentsiya-fokus.html", "text": "Множество граждани на Охрид, приятели, колеги, сътрудници и представители на държавните власти, дойдоха заедно с членовете на семейството, за да изпратят по вечния му път починалия внезапно кмет на града проф. д-р Йован Стояновски, съобщава  електронното издание Ohrid News . \r\nДържавната делегация на погребението бе оглавявана от премиера Зоран Заев и министри от неговия кабинет. Присъстваха и негови съпартийци, колеги градоначалници от съседните общини, както и делегации от побратимените градове. \r\nПоследна почит към своя кмет, Охрид изказа с Ден на траур, както и с възпоминателни заседания в общината и Факултета по туризъм и ресторантьорство, където Стояновски дълги години работи като преподавател. \r\n*** Употребата на бойни безпилотни летателни апарати (БПЛА) в Близкия Изток се е увеличила значително през последните няколко години, основно заради продажбите от Китай, като все по-голям брой страни и други играчи ги използват в регионалните конфликти със смъртоносен ефект, се казва в доклад, публикуван в петък, пише  американското военно издание Stars and Stripes . \r\nВ доклада на Royal United Services Institute (РУСИ), се посочва, че все повече страни в близкоизточния регион се сдобиват с бойни дронове, или като ги внасят, като Йордания, Ирак, Саудитска Арабия и Обединените арабски емирства, или като ги строят в страните си – като Израел, Иран и Турция. \r\nКакто пише изданието, Китай печели контракти за доставка на БПЛА в Близкия Изток и други страни като ги предлага на по-ниски цени и без политическите условия, които поставя САЩ. \r\nАвторитетна агенция съобщи по-рано тази година, че страните в региона, на които Вашингтон не иска да продава дронове, се насочват към китайските оръжейни дилъри, като този факт помага на Пекин да разпространи влиянието си в Близкия Изток, който е от жизнена важност за американската сигурност.  \r\nОт РУСИ твърдят, че китайските бойни БПЛА имат широка употреба по близкоизточните бойни полета, включително във войната в Йемен и от ВВС на ОАЕ. Иран, както се посочва, също е нарушил въздушното пространство на Израел с дронове, излетели от бази в Сирия, което е предизвикало въоръжен отговор от Ерусалим по предполагаемите бази. \r\nДокладът на РУСИ, озаглавен „Бойни дронове в Близкия Изток: Разпространение и норми в региона“, казва, че капитализирайки от нишата в пазара през последните няколко години, Пекин е снабдил с БПЛА няколко страни, които не могат да купуват такива от САЩ, и то на много по-ниска цена. \r\n„Китай, износител на дронове, който не задава въпроси, е играл и вероятно ще продължи да играе ключова роля, като снабдител на бойни дронове в Близкия Изток“, се казва в него. \r\nВ документа се изследва къде и как всяка от страните е използвала своите машини и дали те са променили начина, по който тези страни подхождат към ВВС и се стига да извода, че Иран, ОАЕ и Турция са промени начина, по който използват въздушните си сили, след като са се сдобили с бойни дронове. \r\nЗа Турция и ОАЕ, те им позволяват да осъществяват удари в ситуации, когато не им се иска да рискуват с конвенционални самолети, се казва в доклада. Иран, от своя страна, разработва бойни дронове още от самото начало, за да може да проектира сила извън обсега на своите ВВС, които са ограничени от остарелите самолети и санкциите, се добавя още там. \r\nВ документа се добавя, че остава да се види дали разхлабването на ограниченията за бойните дронове от администрацията на Доналд Тръмп ще промени динамиката в региона. През април администрацията позволи на американските производители директно да изкарват на пазара дроновете и да ги продават, включително бойните им версии, но все пак правителството все още ще трябва да лицензира финализирането на сделките. \r\nАнише Басири Табризи, който е автор на доклада заедно с Джъстин Бронк, каза, че разпространението на въоръжени дронове в Близкия изток е малко вероятно да се спре и всъщност би могло да се ускори въпреки промените, въведени от администрацията на САЩ. \r\n\"През последните две години продажбите са се увеличили значително и те вероятно ще се увеличат още повече\", каза тя. \"Този вид сътрудничество ще нарасне, особено в случаите, когато страните нямат капацитет да ги изградят сами\". \r\n***  Главната републиканска прокуратура в Анкара е издала заповеди за арест на 64 души от състава на сухопътните войски и от жандармерията по подозрение за членство в т.нар. „Терористична организация на гюленистите/паралелна държавна структура” (ФЕТО/ПДС), предаде  информационната агенция ДХА . От тях 35 лица са на действителна военна служба; има и 9 цивилни служители. Екипи на Отдела за борба с тероризма от Анкарската дирекция по сигурността провеждат операции за залавяне на заподозрените лица, посочва още ДХА. \r\n***  Говорителят на американските коалиционни сили в Сирия написа в „Туитър“ в неделя, че турски снайперисти „терористи“ стрелят по мирни граждани в контролираната от сирийските кюрдски „Отряди за народна самоотбрана“ територия в Северна Сирия, но по-късно изтри публикацията, извинявайки се за това, че е разпространявал „пропаганда“, пише  електронното издание на турския вестник Sabah . \r\nПолковник Шон Раян, говорител на операция „Вродена решимост“ на американското Централно командване, в неделя ретуитна публикация, в която се казва „Специалните сили на САЩ (Зелените барети) патрулират границата между Рожава и Турция, след като терористически турски военни снайперисти стреляха по кюрдски мирни граждани, убивайки малко момиченце, прибиращо се вкъщи от училище. \r\nРожава е регион в Северна Сирия, към който има претенции сирийската издънка на „Работническата партия на Кюрдистан“ – „Отрядите за народна самоотбрана“. Снимката, която показва американските спецчасти заедно със сирийски дечица, няма нищо общо с посочения епизод, отбелязва изданието. \r\nСкандалният пост предизвика шок и критики сред потребителите на „Туитър“, особено от германския журналист Джулиан Ропке, който направи скрийншот на „туита“ и го сподели в своя акаунт. \r\nРопке, редактор в германското издание BILD, бе блокиран от Раян, след като сподели скрийншота, предизвиквайки нови критики от журналиста, който отговори: „Това не може да е сериозно. CENTCOM, блокирате журналистите за това, че си вършат работата ли?!“ \r\nПолковник Раян по-късно изтри „туита“ и отговори на Ропке. \r\n„По-рано аз „туитнах“ снимка на морската пехота, защитаваща дечица и не прочетох цялото съобщение. Това беше моята грешка и аз бързо я изтрих, но някой направи скрийншот на този „туит“ и разпространи негативни съобщения. Моя грешка – спри да разпространяваш пропаганда“, написа той. \r\nSabah припомня, че САЩ са партньори със сирийските кюрдски формирования „Отряди за народна самоотбрана“ под претекста, че заедно с тях се борят срещу „Ислямска държава“, въпреки недоволството на Турция и предупрежденията, че съюзяването с едни терористи, за да се победят други, не постига желаните резултати. \r\nТурция не вижда разлика между ПКК, групировка, която се счита за терористическа от САЩ и ЕС и ОНС в Сирия, тъй като двете групи са органично свързани и имат едни и същи членове, които прехвърлят от една линия на друга. \r\n***  Служителите на гръцката полиция, които разследват бомбения взрив от рано в понеделник сутринта пред централата на телевизия Skai в Южна Атина, вярват, че радикално лява организация, наричаща се Групата на народните бойци, може да е зад атаката, пише  онлайн  изданието на вестник Kathimerini . \r\nМощният взрив се случи в 02:37 часа, причинявайки значителни щети по стъклената фасада на сградата, без да причинява наранявания, тъй като съоръжението е евакуирано след предупредителни обаждания на две други медии малко преди 2 часа сутринта. \r\nОсвен телевизия и радио Skai, в сградата се помещава редакцията на вестник Kathimerini и други бизнеси. \r\nНародните бойци са осъществили подобна бомбена атака срещу централата на Федерацията на гръцките индустриалци в центъра на Атина през ноември 2015 година, срещу клон на Eurobank през 2017 година и срещу Апелативния съд на Атина през декември същата година. Тя също е поела отговорност за въоръжено нападение срещу израелското посолство през декември 2014 година. \r\n***  Президентът Реджеп Тайип Ердоган говори на тържество по повод откриване на група строителни обекти в град Коня, Централна Турция, предаде  информационната агенция ДХА . „Говорихме с г-н Доналд Тръмп – тези терористи (визират се Отрядите за народна самозащита (ОНС) на Партията на демократичното единство (ПДЕ) на сирийските кюрди – бел. на „Фокус”) трябва да се махнат от района източно от река Ефрат. Ако те не си  отидат, ние ще влезем там с войски. Терористичният коридор силно ни притеснява. Щом като сме стратегически партньори със САЩ; тогава трябва да направим нужното по въпроса.”, обяснява и се жалва Ердоган, цитиран от ДХА. \r\n*** Албанците в САЩ обявиха протест пред седалището на ООН в Ню Йорк, предава  македонската агенция „Макфакс“ . \r\nПротестът ще се състои преди и по време на извънредното заседание на Съвета за сигурност, посветено на ситуацията в Косово след решението на парламента в Прищина да пристъпи към формиране на армия на страната, обяви онлайн изданието на вестник Bota Sot. \r\nНа демонстрацията албанците ще поискат от СС на ООН да осъди Сърбия за „геноцида и 20-те хиляди изнасилени жени по време на конфликта в Косово“. \r\nОчаква се на протеста да присъства и Влора Читаку, дипломатически представител на Прищина в САЩ. \r\n***  Мощна бомба експлодира пред сградата на гръцката телевизия Skai рано в понеделник, причинявайки значителни щети, но не и наранявания, пише  електронното издание на вестник Kathimerini . \r\nСъгласно информацията от полицията, взривът се е случил в около 02:35 часа пред централата на телевизията в крайбрежен район в близост до Атина, след като предупреждения по телефона и до друг телевизионен канал са принудили властите да евакуират сдеанието. \r\nКъм момента никой не е поел отговорността, а в миналото анархистки организации са атакували медии, отбелязва изданието. \r\n„Това е удар по демокрацията. За щастие, има само материални щети – облекчение е, че никой не е пострадал – след бързите действия, предприети от полицията“, заяви министърът на обществения ред на Гърция Олга Геровасили. \r\n„Ще подсилим нашата демокрация. Този инцидент трябва да спре, поне временно, тези, които оставят отворени вратите за тероризма и фашизма“, заяви още тя, докато антитерористични части разследваха мястото на инцидента. \r\nВзривното устройство изпочупи прозорците и причини разрушения на фасадата на сградата. Близките жилищни сгради и автомобили също са понесли щети. \r\nВзривното устройство е било закачено на метална мантинела на оживен крайбрежен път в района на Фалиро, южно от Атина. \r\nSkai продължи да излъчва на живо пред сградата, докато радио програмите от вътрешността на сградата също продължаваха. \r\n„Катимерини“ припомня, че Гърция има дълга история на въоръжени атаки в последните четири десетилетия, повечето от радикално-леви групировки, които започнаха да се случват след седемгодишната диктатура в страната, завършила през 1974 година. \r\nСред мишените често са банки и посолства, както и полицейски управления и съдилища. \r\n***", "date": "2018.12.17", "title": "Преглед на международните новини до 18 часа ( Агенция „Фокус“ )"}
{"url": "http://www.focus-news.net/news/2018/12/17/2602853/mvnr-balgariya-i-sasht-sa-strategicheski-partnyori-po-reditsa-vaprosi-ot-regionalen-i-globalen-harakter.html", "text": "Броени дни след посещението у нас на заместник-държавния секретар на САЩ Джон Съливан, заместник-министърът на външните работи на България Георг Георгиев прие заместник-помощника на държавния секретар за Европа и Евразия Матю Бойс. Това съобщиха от пресцентъра на  Министерството на външните работи  (МВнР). \r\n„България и САЩ имат близък и активен диалог на всяко ниво и днешната ни среща е важен момент в интегрираните ни партньорски отношения“, посочи Бойс в началото на разговора.  \r\n„Смятам, че връзките между истински партньори следва да се развиват именно по този начин – със срещи на всички нива“, отговори заместник-министър Георгиев и допълни, че България и САЩ са стратегически партньори по редица въпроси от регионален и глобален характер.  \r\nДвамата събеседници обсъдиха теми от двустранен интерес, както и теми свързани с регионални и глобални въпроси. Георг Георгиев препотвърди българското виждане, че Черно море трябва да бъде зона на мир. „Българската позиция по този въпрос е категорична и ясна“, допълни той и припомни, че премиерът Бойко Борисов вече нееднократно я е подчертавал.  \r\nГостът сподели, че благодарение на географската си позиция България има „уникален поглед“ върху места като Източното Средиземноморие, Турция и Русия, което прави българските събеседници ценни и важни.  \r\nГеорг Георгиев благодари за оценката и изрази мнение, че интензивните контакти между народите също са залог за все по-доброто разбиране на спецификите и същността на държавите, техните политически, исторически и културни особености.   \r\n„Затова се надяваме страната ни възможно най-скоро да бъде включена в Програмата за безвизово пътуване на САЩ, защото от една страна това ще внесе допълнителна яснота за ставащото в нашия регион, но и ще повиши още повече видимостта на страната ви тук“, допълни заместник-министърът. „Нещо повече - такъв ход би укрепил икономическите връзки, което ще спомогне за друга важна цел на българската държава – членството ни в Организацията за икономическо сътрудничество и развитие. Надяваме се Съединените щати да подкрепят България в нейните усилия да получи ясна перспектива за членство в организацията”, обобщи той.  \r\nГеоргиев и Бойс се договориха, че и занапред ще продължат да поддържат близък и интензивен контакт по всички стоящи на дневен ред теми.", "date": "2018.12.17", "title": "МВнР: България и САЩ са стратегически партньори по редица въпроси от  регионален и глобален характер"}
{"url": "http://www.focus-news.net/news/2018/12/17/2602855/aktsenti-v-sutreshniya-blok-dobro-utro-balgariya-na-radio-fokus-na-18-dekemvri.html", "text": "В сутрешния блок „Добро утро, България“ на  Радио „Фокус“  ще ви информираме за актуалната пътна обстановка в страната – ще разговаряме с Михаил Миланов, дежурен в Ситуационния център на Агенция „Пътна инфраструктура“.  \r\nОт кореспондента ни в Добрич Жулиета Николова ще научим повече за новия граничен контролно-пропускателен пункт на границата с Румъния „Крушари-Добромир“.  \r\nКолко ще ни струва празничната трапеза? Каква е ситуация на пазара? Тези и още въпроси ще коментираме с Владимир Иванов, председател на Държавната комисия по стоковите борси и тържищата.  \r\nКаква политическа година изпращаме? Коя беше открояващата полемика през 2018 година? Кои трябва да бъдат приоритетните сфери през 2019 година? Въпросите задаваме на социолога Кънчо Стойчев.  \r\nСтоличната библиотека организира церемония по връчване на „Годишни награди“ за читател и писател на годината. Проф. Николай Овчаров ще бъде отличен с награда за най-четен автор на научна и научно-популярна литература. Поканихме проф. Овчаров, който ще ни разкаже повече за дейността си и заслугите за наградата.  \r\nУченическият съвет при Националното училище за музикално и танцово изкуство „Добрин Петков“-Пловдив подготвят коледен концерт. Подробности очакваме от Мария Русева от  Радио „Фокус“-Пловдив . \r\nЗапочнете деня информирани! Тези и още теми – в сутрешния блок „Добро утро, България“ на  Радио „Фокус“ , от 06.00 до 10.00 часа на 18 декември, с водещ Йоланда Пелова.", "date": "2018.12.17", "title": "Акценти в сутрешния блок „Добро утро, България“ на Радио „Фокус“ на 18 декември"}
{"url": "http://www.focus-news.net/news/2018/12/17/2602858/kyustendil-ne-se-predvizhda-uvelichavane-na-tsenata-na-piteynata-voda-do-okrupnyavane-na-vik-asotsiatsiyata-v-oblastta.html", "text": "Не се предвижда увеличаване на цената на питейната вода до окрупняване на ВиК асоциацията в област Кюстендил. Това каза пред  Радио „Фокус” – Кюстендил  инж. Йорданка Харалампиева, експерт към Дружество „Кюстендилска вода”. По думите й в региона не се предвижда увеличение на цената на водата, защото в момента тече процедура по окрупняване на територията, експлоатирана от страна на дружеството. Става въпрос за присъединяване на Община Дупница към обособената ВиК територия. „Поради тази причина ние нямаме готовност за увеличение, не сме подавали и искане в тази връзка”, каза Йорданка Харалампиева. По думите й, ако през следващата 2019 година не бъде изготвен и приет съответният бизнес план, няма да има поскъпване на услугите, предоставяни от страна на дружеството. Към момента за територията на община Кюстендил цената с ДДС за предоставяните ВиК услуги е 2,02 лева за куб. метър. \r\nВенцеслав ИЛЧЕВ", "date": "2018.12.17", "title": "Кюстендил: Не се предвижда увеличаване на цената на питейната вода до окрупняване на ВиК асоциацията в областта"}
{"url": "http://www.focus-news.net/news/2018/12/17/2602857/stara-zagora-fotoalbum-starakazanlaka-podgotvyat-ekipat-na-muzeya-na-fotografiyata-v-kazanlak-i-obshtina-kazanlak.html", "text": "Екипът на Музея на фотографията в Казанлък и Община Казанлък подготвят фотоалбум „СтарЪКазанлъкЪ“, с идеята, да бъде запазен за поколенията обликът на града от периода на Възраждането и Освобождението до края на миналия 20-и век, каза за  Радио „Фокус”  директорът на музея Стефан Папукчиев. Той поясни, че от музея очакват подкрепа и от казанлъчани за издирването на автентични изображения, които илюстрират стария облик на града. \r\nИздирват се пощенски картички или снимки на знаковата за казанлъчани във всички времена улица „Искра“, на Паметника на загиналите за свободата на България в парк „Розариум“, за който са особено ценни кадри в близък план, с несъществуващия вече бронзов венец от източната страна на паметника и автентичния вид на основната плоча на същата страна, който Община Казанлък има намерението да възстанови в автентичния му вид. Търсят се и снимки или картини на безистена на централния градски площад, Обущарската улица, на района, заключен около Джамията на пазара, старата турска баня, бившият Конак, на района под жп гарата и др. \r\n„Разбира се, събираме и всякакви други снимки от града - животинския пазар, кооперативния пазар, откриване на гарата и пощата, поставяне на първата електрическа крушка в града, Механо-техникума, джамиите, които са били 9, строеж на православните храмове, както и събития - Празник на Розата, ежегодните панаири, шествия, митинги, посрещания на известни личности и други.”, каза Папукчиев. \r\nЕкипът на Музея на фотографията и съвременните визуални изкуства ще направи дигитални копия на архивните снимки, които ще бъдат предоставени от гражданите. Оригиналите ще бъдат връщани на техните собственици като при наличие на желание от тяхна страна, биха могли да бъдат приемани и като дарения за музея.   \r\nСлавяна ГАЙДАРОВА", "date": "2018.12.17", "title": "Стара Загора: Фотоалбум „СтарЪКазанлъкЪ” подготвят екипът на Музея на фотографията в Казанлък и Община Казанлък"}
{"url": "http://www.focus-news.net/news/2018/12/17/2602860/d-r-albena-rapatinska-speshen-tsentar-kyustendil-povishen-e-travmatizmat-vav-vrazka-sas-zaledenite-ulitsi-i-trotoari-v-oblastta.html", "text": "Повишен е травматизмът във връзка със заледените улици и тротоари в област Кюстендил. Това каза пред  Радио „Фокус” – Кюстендил  д-р Албена Рапатинска, директор на „Спешен център” – Кюстендил. По думите й от началото на деня има по-голям брой пациенти, обслужени от екипите на шестте филиала на Центъра за спешна медицинска помощ в областта. „Навън е много заледено, при нас има повече пациенти с травми, получени от падания”, каза д-р Рапатинска. Медиците съветват, ако има възможност, да ограничат през следващите дни разходките навън, а останалите да са по-внимателни заради заледените улици и тротоари. Такъв терен е рисков за всички и особено за възрастните хора, при които подвижността е по-малка, костите по-крехки и всяко счупване може да завърши лошо. При част от случаите на падания върху лед се е наложило хоспитализиране в лечебно заведение. \r\nВенцеслав ИЛЧЕВ", "date": "2018.12.17", "title": "Д-р Албена Рапатинска, „Спешен център” – Кюстендил: Повишен е травматизмът във връзка със заледените улици и тротоари в областта"}
{"url": "http://www.focus-news.net/news/2018/12/17/2602862/kyustendil-patishtata-v-oblastta-sa-prohodimi-pri-zimni-usloviya.html", "text": "Пътищата в област Кюстендил са проходими при зимни условия. Това съобщи за  Радио „Фокус” – Кюстендил  дежурният в Областно пътно управление – Кюстендил. Пътните настилки на места са заледени, във високопланинските райони пътищата са заснежени и хлъзгави, но проходими. Извършва се периодично третирането на пътните настилки с пясък и луга. Движението по Автомагистрала „Струма“, път Е-79 и пътят Радомир – Кюстендил – ГКПП „Гюешево” се осъществява без проблеми, но в условия на зимна обстановка. Нормално се извършва преминаването през българо-македонския пункт. \r\nВенцеслав ИЛЧЕВ", "date": "2018.12.17", "title": "Кюстендил: Пътищата в областта са проходими при зимни условия"}
{"url": "http://www.focus-news.net/news/2018/12/17/2602861/veliko-tarnovo-za-poredna-godina-obshtina-svishtov-podari-koledno-predstavlenie-na-detsata-v-grada.html", "text": "В навечерието на коледно-новогодишните празници ръководството на Община Свищов подари на най-малките вълнуващо коледно представление. Актьорите от Държавен куклен театър – Търговище плениха малчуганите с магията на театралното изкуство в постановката „Коледен сън”, съобщиха от пресцентъра на  Община Свищов . \r\nНа представлението в Първо българско народно читалище „Еленка и Кирил Д. Аврамови – 1856” присъстваха кметът Генчо Генчев, зам.-кметът Анелия Димитрова, началникът на отдел „Образование” в Общината Румяна Кузева и директорът на дирекция „Култура и културно наследство“ Росен Маринов. В края на емоционалното приключение децата посрещнаха с радостни възгласи Дядо Коледа. Белобрадият старец донесе много подаръци за послушните деца и ги зарадва със своето присъствие.", "date": "2018.12.17", "title": "Велико Търново: За поредна година Община Свищов подари коледно представление на децата в града"}
{"url": "http://www.focus-news.net/news/2018/12/17/2602859/st-komisar-ivaylo-ivanov-sdvr-politsayat-koyto-beshe-blasnat-ot-avtomobil-na-bul-al-malinov-e-bez-opasnost-za-zhivota.html", "text": "Полицаят, който беше блъснат от автомобил на бул. „Ал. Малинов“, е без опасност за живота. Това каза на брифинг директорът на СДВР ст. комисар Ивайло Иванов, предаде репортер на  Агенция „Фокус“ . \r\n„В събота вечерта беше извършено прегазване на един от служителите на СДВР. Той в момента е в болница в тежко състояние, но няма опасност за живота му. Предстоят му операции, създали сме акция за кръводаряване. Разговарях вчера с него, той се държи добре, мъжко момче е и всички се надяваме, че ще се оправи. Още през нощта беше установен извършителят на това деяние. Към момента той е задържан в село, близо до София“, каза още ст. комисар Иванов и посочи, че е задържано и лицето, което му е помагало да се укрие.  \r\n„В момента текста процесуално-следствените действия. Има открити количества наркотици и боеприпаси. Извършителят е криминално проявен по линия наркотици и има условна присъда за това, която е изтекла през 2016 г. Имаме данни, че той постоянно не се е подчинявал на полицейски патрули и именно това е бил и поводът за проверката“, заяви той. \r\nВъв връзка със случая с убийството на 24-годишна жена в столичен хотел, ст. комисар Иванов обясни, че извършителят е криминално проявен. Той посочи, че има още неща за изясняване по случая.  \r\nЦветилена СИМЕОНОВА", "date": "2018.12.17", "title": "Ст. комисар Ивайло Иванов, СДВР: Полицаят, който беше блъснат от автомобил на бул. „Ал. Малинов“, е без опасност за живота"}
{"url": "http://www.focus-news.net/news/2018/12/17/2602852/ministar-petya-avramova-firmata-koyato-se-zabavi-s-pochistvaneto-na-am-struma-vchera-shte-bade-sanktsionirana.html", "text": "Фирмата, която се забави с почистването на АМ „Струма“ вчера, ще бъде санкционирана. Това каза на брифинг министърът на регионалното развитие и благоустройството Петя Аврамова, предаде репортер на  Агенция „Фокус“ . \r\n„Вчера изпуснахме момента за своевременното уведомяване на всички пътуващи по републиканските пътища за това, какво се случва по пътя и какви действия са предприети. Всички екипи по снегопочистване и регулиране на движението бяха задействани. Субективният момент е забавяне на пътно поддържаща фирма в процеса на почистване, което доведе до забавяне на АМ „Струма“ Колегите от АПИ ще санкционират фирмата“, заяви Аврамова и посочи, че занапред съвместните действия на институциите ще бъдат координирани, за да се информират своевременно гражданите за усложнена пътна обстановка. „Вече тежкотоварият трафик ще бъде спиран при прогноза за тежка метеорологична обстановка, така че да не се забавя пак движението по този начин“, каза още тя. \r\nЦветилена СИМЕОНОВА", "date": "2018.12.17", "title": "Министър Петя Аврамова: Фирмата, която се забави с почистването на АМ „Струма“ вчера, ще бъде санкционирана"}
{"url": "http://www.focus-news.net/news/2018/12/17/2602863/chavdar-angelov-natsionalen-park-muzey-shipka-buzludzha-pametnikat-na-svobodata-na-vrah-shipka-be-otlichen-ot-balgarskiya-turisticheski-sayuz-s-priza-za-nay-dobar-obekt-za-2018-g.html", "text": "Паметникът на свободата на връх Шипка бе отличен от Българския туристически съюз с приза за „Най-добър обект за 2018 година“ от 100-те национални туристически обекта, включени в инициативата „Опознай България - 100 национални туристически обекта“, каза за  Радио „Фокус”  директорът на Национален парк-музей „Шипка – Бузлуджа” Чавдар Ангелов. Той поясни, че към момента за 2018 година Паметникът на свободата е посетен от над 100 хиляди души. \r\nКласацията е дело на Българския туристически съюз, а инициативата „Опознай България - 100 национални туристически обекта“ съществува от 1966 година. С известни прекъсвания тя е възстановена отново през 2003 година. В началото на 2018 година министърът на туризма Николина Ангелкова предложи инициативата за 100-те туристически обекта от национална, да прерасне в общоевропейска. \r\nКампанията издава специални книжки, които всеки желаещ може да си закупи и да събира печати при посещение на всеки един от туристическите обекти.  \r\nСлавяна ГАЙДАРОВА", "date": "2018.12.17", "title": "Чавдар Ангелов, Национален парк-музей „Шипка – Бузлуджа”: Паметникът на свободата на връх Шипка бе отличен от Българския туристически съюз с приза за „Най-добър обект за 2018 г.“"}
{"url": "http://www.focus-news.net/news/2018/12/17/2602865/anna-nikolova-fondatsiya-sos-semeystva-v-risk-varna-ima-rast-na-signalite-za-domashno-nasilie-a-intenziteta-im-stava-vse-po-zhestok.html", "text": "Докато физическата травма може да бъде най-очевидната опасност, емоционалните и психологически последици от домашното насилие също са тежки. Емоционално обидни взаимоотношения могат да унищожат самооценката на човек и доведат жертвите на домашно насилие до чувство на безпомощност. Това каза в интервю за  Радио „Фокус“ – Варна  Анна Николова, председател на структурата на Фондация „SOS – семейства в риск” във Варна. Според нея статистиката за броя на хората, които се обръщат за помощ към институциите може да бъде неточна поради липсата на информираност на тези хора, които не подават сигнали към властите. Според нея една от основните проблемни тенденции при домашното насилие е големия брой сигнали със сериозен интензитет, както и тези с международен елемент. “Бележи се ръст на сигналите, които сме получили тази година и броя на лицата, на които е оказана помощ. Следва да се отбележи, че не само броя, а и интензитета на самото насилие и последствията, до които то е довело, са променени в насока на това, че те са по-екстремни. Много по-жестоки и брутални стават методите на извършителите“, обясни още Анна Николова. Още една проблемна тенденция е присъствието на международен елемент. „Например жертвата  е напуснала страната, при което е преследвана от извършителя“, каза още тя. В голяма част от случаите жертвите напускат или се връщат в страната, за да избягат, обобщи Анна Николова. \r\nБояна АТАНАСОВА", "date": "2018.12.17", "title": "Анна Николова, Фондация „SOS – семейства в риск” – Варна: Има ръст на сигналите за домашно насилие, а интензитета им става все по-жесток"}
{"url": "http://www.focus-news.net/news/2018/12/17/2602864/predstoyashti-sabitiya-v-stranata-za-18-dekemvri-agentsiya-fokus.html", "text": "*** \r\nОт 09.30 часа в Бизнес Център Хемус ще се състои национална конференция на тема „Наказателната политика в България: динамика и предизвикателства“, на която ще бъде представен анализ на прилагането на Наказателния кодекс в България и на ефективността на наказателната политика. Конференцията ще бъде открита от заместник-министърът на правосъдието Евгени Стоянов. \r\n*** \r\nОт 10.00 часа 10 състав на Специализирания наказателен съд ще гледа делото срещу Цветомир М., Борислав П., Бойко Г. и др. за контрабанда.  \r\n*** \r\nОт 10.00 часа 6 състав на Специализирания наказателен съд ще гледа делото срещу Кирил К., Благой Д., Сергей А. и др. за образуване и ръководене на организирана престъпна група.  \r\n*** \r\nОт 11.00 часа в Националния пресклуб на БТА ще се състои пресконференция на тема „Иванчева, Петрова, обвинението и Младост - осем месеца по-късно“. Участници в събитието ще са адвокат Ирен Савова, Евгения Каменова, бивш началник отдел „Управление на общинската собственост и жилищния фонд\" в Община „Младост\" архитект Николай Веселинов и др.  \r\n*** \r\nОт 11.00 часа в Министерски съвет ще се проведе заседание на Националния съвет за тристранно сътрудничество.  \r\n*** \r\nОт 11.00 часа във II САГБАЛ „Шейново“ ще се състои пресконференция, на която ще бъдат представени за постигнатите резултати през годината по проект, насочен към семейства с преждевременно и рисково родени (недоносени) деца. \r\n*** \r\nОт 11.00 часа в зала „Архиви” на Държавна агенция „Архиви” - София ще бъде представена изложба „Велико Търново – част от Европа” на Държавен архив –Велико Търново. \r\n*** \r\nОт 11.00 часа в медицински комплекс „Д-р Щерев“ ще се състои коледно парти по повод отминаващата 2018 г. и щастливата статистика за броя на родените деца след животоспасяващи  вътреутробни операции, извършени от ръководителя на сектора по фетална медицина д-р Петя Чавеева, носител на наградата \"Млад лекар на годината 2018\". \r\n*** \r\nОт 12.00 часа в KFC-Люлин ще се състои Коледно тържество за деца от социално слаби семейства от столичното 97 СУ „Братя Миладинови“, включени в Програма „Топъл обяд“ на БЧК. \r\n*** \r\nОт 12.00 часа в Американския център на Столична библиотека, пл. „Славейков“ 4А, ще се състоят петите „Годишни награди“ на Столична библиотека 2018. На събитието ще присъства заместник-кметът на Столична община доц. д-р Тодор Чобанов. \r\n*** \r\nОт 14.30 часа 20 състав на Специализирания наказателен съд ще гледа делото срещу Никола Г., Манчо К., Анри К.  и др. за образуване и ръководене на организирана престъпна група. \r\n*** \r\nОт 15.00 до17.00 часа в постоянната приемна на БСП - София на ул. „Леге\" 10, етаж 1,  народният представител от „БСП за България“ Николай Цонков и общинският съветник Иван Таков ще проведат приемна за граждани.  \r\n*** \r\nОт 15.00 часа в Български Културен Център (ул. „Веслец“ 13), ще се състои церемония по полагане на клетва и връчване на дипломи на експерт-счетоводители от Института на дипломираните експерт-счетоводители в България (ИДЕС).  \r\n*** \r\nОт 16.30 часа пред храм „Св. Неделя“ правителството на Москва ще дари коледна елха за град София. В тържеството ще вземат участие ученици от училището към Посолството и СОУ №33 „А. Пушкин“, както и Посланикът на Русия в България Анатолий Макаров и представители на Столичната община. \r\n*** \r\nВ 18.00 часа в галерия „Сан Стефано“ Вежди Рашидов ще открие изложба „Скулптури и акварели“. Темата на експозицията е „Пейзажът в акварела и главата в скулптурата“. \r\n*** \r\nОт 18.30 часа в галерия „Изкуства“ ще бъде открита изложба „Дигитална живопис“ на Петър Хаджигеоргиев. \r\n*** \r\nОт 18.30 часа в литературен клуб „Перото“ ще се състои представяне на книгата „Физиката на тъгата“ на испански език.  \r\n*** \r\nОт 19.30 часа в ДНК-пространство за съвременен танц и пърформанс ще бъде представена комедията „Тотална щета“.  \r\n*** \r\nОт 20.00 часа в зала 1 на НДК ще бъде представен филмът „Тихият ангел“.  \r\n*** \r\nОт 19.00 часа в зала „Скаптопара“ ще се проведе официална церемония по награждаване за 10-те най-добри спортисти. \r\n*** \r\nОт 09.00 часа в залата на Културен дом на Нефтохимика НХК ще се проведе Общински съвет.  \r\n*** \r\nВ 10.30 часа в храм ” Св. Св. Кирил и Методий” Негово Високопреосвещенство Сливенският митрополит Йоаникий ще отправи  РОЖДЕСТВЕНСКОТО си ПОСЛАНИЕ до клира и православните християни. \r\n*** \r\nОт 11.00 часа в зала Областна управа, ет. 1 ще се проведе национален конкурс за кукли „В очакване на Коледа“, под патронажа на проф. Севдалина Турманова – зам. областен управител – награждаване. \r\n*** \r\nОт 18.00 часа в Дом на писателя, ул. Вола 1 гостува издателство \"Библиотека България\" с \"Детайли\" от Ива Спиридонова и \"Дни за обичане\" от Симеон Аспарухов. \r\n*** \r\nОт 18.30 часа в галерията на Дружеството на бургаските художници (ул. „Александровска” 22) ще се състои  благотворителна изложба, целяща набирането на средства за закупуване на детски народни носии.  \r\n*** \r\nВ 18.00 часа на Grand Mall ще бъде представена книгата „Христо Стоичков. Историята“. \r\n***  \r\nОт 12.00 часа до 16.00 часа в салона на Дома на културата в Националния военен университет „Васил Левски“ ще се състои благотворителен коледен базар.  \r\n***  \r\nОт 18.00 часа в голяма зала на Община Велико Търново ще се проведе концерт на СУ „Емилиян Станев“.  \r\n***  \r\nОт 18.00 часа в зала 30 на Младежки дом ще се проведе Коледен концерт на ученици от Музикалната школа при Младежки дом. \r\n***  \r\nОт 18.00 часа в НЧ „Искра“ ще се проведе Коледен концерт на Балет „Ритъм“ с ръководител Валя Атанасова и  „Полиденс“ с ръководител Павлина Димитрова.  \r\n***  \r\nОт 18.30 часа в театралния салон на НЧ „Надежда-1869“ ще се проведе Коледен концерт на съставите към НЧ „Надежда - 1869“.  \r\n***  \r\nОт 19.00 часа в Клуб 7 ще се проведе лекция на тема „Кариера и професионално развитие“ с лектор Милена Методиева.  \r\n*** \r\nОмбудсманът Мая Манолова организира приемни за граждани във всички общини на област Видин. Графикът на приемните  може да видите   .  \r\n*** \r\nОт 10.30 часа в спортна зала „Фестивална“ ще се проведе международен коледен турнир по волейбол.  \r\n*** \r\nОт 11.00 часа в музей „Кръстата казарма“ ще бъде открита изложба в която ще бъдат представени исторически и биографични данни за народните представители от състава на Учредителното събрание, приело Търновската конституция и възстановило България като самостоятелна държава на картата на Европа, портрети и документи за тяхната дейност. \r\n*** \r\nОт 17.30 часа в зала Симфониета – Видин ще се състои Детско коледно шоу „Звезди край елхата”. Входът за събитието е свободен. \r\n*** \r\nОт 19.00 часа в Камерна зала на ДКТ ще се играе спектакъла „Гергьовден“ от Стеван Сремац. \r\n*** \r\nОт 19.00 часа в градската концертна зала ще се състои концерт „Коледа по Тенорски“.  \r\n***  \r\nОт 17.30 часа в Зала 1 на Общината ще се проведе Коледен концерт с участието на Дамски туристически хор „Божур“ при ТД „Камъка“ и Смесен хор „Еделвайс“ при ТД „Трапезица“ – Велико Търново.  \r\n*** \r\nОт 10.00 часа в АЕМО „Стария Добрич“ ще се състои посрещане на коледари с деца от ДГ № 23 „Звездица“. \r\n*** \r\nОт 11.00 часа в сградата на ОДМВР – Добрич ще се проведе брифинг.  \r\n*** \r\nОт 17.30 часа в НЧ „Пробуда – 1939 г.“ ще се състои Коледен концерт на творческите състави при читалището, съвместно с Детска градина №27 „Славейче“. \r\n*** \r\nОт 18.00 часа в Младежкия център-Добрич ще се проведе благотворителен концерт „Помощ за Дани“.  \r\n*** \r\nОт 18.00 часа в Огледална зала „Нели Божкова“ ще се състои коледен концерт на възпитаници на Музикална школа „Доминанта“.  \r\n*** \r\nОт 19.00 часа в Драматичен театър „Йордан Йовков“ в камерна зала ще се играе постановката „Службогонци“.  \r\n*** \r\nОт 18.00 часа в галерия „Ателието“ ще бъде открита благотворителна коледна изложба. \r\n***  \r\nВ 10.45 часа пред паметника на Капитан Петко войвода ще бъдат поднесени венци и цветя.  \r\n*** \r\nОт 13.30 часа в ресторант „Житомир“ ще се проведе церемония „Спортист на годината“.  \r\n*** \r\nОт 17.30 часа в Регионална библиотека „Гео Милев“ ще бъде представена книгата „Иваил цар“ книга ІІ от Стоян Николов - Торлака. \r\n*** \r\nОт 09.00 часа ще се състои заседание на Общинския съвет.  \r\n*** \r\nОт 11.00 часа в галерийното пространство на Общински съвет ще бъде подредена фотоизложба „Другото лице на Столипиново“. \r\n*** \r\nОт 17.30 часа в СКЛАД ще се състои първото публично представяне на новия двуезичен уебсайт за българско съвременно изкуство openartfiles.bg. \r\n*** \r\nОт 18.00 часа в Дом на културата „Борис Христов“ ще се проведе празничен концерт под надслов \"Коледна приказка\" на фолклорен ансамбъл \"Тракия\" – Пловдив. \r\n*** \r\nОт 12.30 до 17.30 часа ПГ по хотелиерство и туризъм „Академик Неделчо Неделчев“ – Сливен организира Коледна изложба базар. Акцент през тази година са постните ястия за Бъдни вечер. \r\n*** \r\nОт 14.15 часа в офиса на Областен информационен център – Стара Загора ще се състои последната за годината работна среща на  тема: „Изпълнение на оперативните програми в Югоизточен район за планиране към декември 2018“. \r\n*** \r\nОт 18.00 часа в Младежки дом ще се състои коледен фолклорен концерт – празник, с участието на школи и клубове към Център за подкрепа за личностно  развитие. \r\n*** \r\nОт 18.00 часа в Художествена галерия ще се състои празничен концерт „Коледо, влез в сърцата ни!“. \r\n*** \r\nОт 18.30 часа в РБ „Захарий Княжески“ ще се състои концерт „Мъниста от снежинки“.  \r\n*** \r\nВ 18.30 часа в сградата на ГПЧЕ „Ромен Ролан“ ще се състои благотворителна изложба от картини и фотографии, която ще бъде под патронажа на омбудсмана на община Стара Загора Надежда Чакърова. \r\n*** \r\nОт 19.00 часа в Оперен театър ще се състои Коледен концерт „A swinging Christmas“, със специалното участие на Васил Петров.  \r\n*** \r\nОт 19.00 часа в Драматичен театър ще се играе постановката „Сватбата на Фигаро“ от Пиер-Огюстен Карон дьо Бомарше. \r\n*** \r\nОт 10.00 часа в Детска градина 15 „Слънце\" ще се състои фестивал под надслов „Коледарче“.  \r\n***   \r\nОт 9.00 часа в зала 304 ще се проведе заседание на ПК „Младежки дейности и спорт”.  \r\n***     \r\nОт 10.00 часа в стая 203 на общината ще се проведе брифинг.  \r\n***     \r\nОт 13.30 часа в зала 203 на общината ще се проведе заседание на ПК „Европейски проекти, международно сътрудничество и взаимодействие с НПО”.  \r\n*** \r\nОт 11.00 часа в Градския парк (пространството след обновения централен мост) ще се проведе съвместно събитие: „Туристически обекти в Одринския регион“ от представители на Община Одрин.", "date": "2018.12.17", "title": "Предстоящи събития в страната за 18 декември (Агенция „Фокус“)"}
{"url": "http://www.focus-news.net/news/2018/12/17/2602867/georgi-kaloyanchev-avtomontyor-zimnata-obstanovka-vliyae-silno-na-shofyorite.html", "text": "Зимната обстановка влияе силно на шофьорите. Това каза за  Радио „Фокус“ – Пирин  Георги Калоянчев, автомонтьор. По думите му е необходимо да бъдем сигурни, че автомобилът е подготвен за шофиране по време на заснежени и хлъзгави пътища. Той посочи, че дори при паркиране може да се забуксува ако гумите нямат достатъчното ниво грайфер, който помага за по-добро сцепление при потегляне, когато участъците са заледени. „Важно е запалването на автомобилите, когато температурите са под нулата.  При дизеловите автомобили се изчаква да угасне подгревната лампа за 10 секунди, а бензиновите се палят директно“, посочи автомонтьорът. Той допълни, че е важно да се изчакат и две-три минути, за да загрее колата независимо от типа двигател и гориво.  \r\n„Дизеловите автомобили създават повече проблеми през зимата, защото типа на горивото се възпламенява изцяло само от компресията на колата и е необходимо да се развие определена температура в горивната камера, за да може да се възпламени. Това е и причината при тях да има подгревни свещи“, каза майсторът. Той уточни, че е опасно да се подава газ на студена кола. „Две-три минути са необходимо да работи автомобила на място, за да може да загрее. През лятото, когато колата не е загряла на 80-90 градуса, колкото е работната й температура – също се крият рискове ако се шофира бързо, затова е необходимо докато се стигне тази температура да се кара по-леко независимо от сезона“, допълни Георги Калоянчев. Той добави, че маслото няма как да замръзне, но шофьорите трябва да бъдат внимателни за течността за чистачки, защото, ако не е зимна, при замръзването й ще се спука казанчето. „Това може да доведе до опасност по време на шофиране. Причината е, че през зимата се налага по-честото почистване на стъклото, а когато няма течност за чистачки, стъклото се замърсява и се намалява видимостта“, коментира Георги Калоянчев. \r\nДенис НИКИФОРОВ", "date": "2018.12.17", "title": "Георги Калоянчев, автомонтьор: Зимната обстановка влияе силно на шофьорите"}
{"url": "http://www.focus-news.net/news/2018/12/17/2602856/inzh-doncho-atanasov-api-pri-obilen-snegovalezh-edna-avtomagistrala-mozhe-da-bade-pochistena-do-asfalt-dva-chasa-sled-kato-spre-da-vali.html", "text": "При обилен снеговалеж една автомагистрала може да бъде почистена до асфалт два часа, след като спре да вали. Това каза на брифинг инж. Дончо Атанасов, член на УС на Агенция „Пътна инфраструктура“ (АПИ), предаде репортер на  Агенция „Фокус“ . \r\n„Когато имаме запушване при изключително висок трафик и се създаде опашка, не е възможно снегопочистваща техника да бъде там. Затова пътят се обработва в обратна посока. Държавното предприятие „Автомагистрали“ добре поддържа АМ „Тракия“. Не е възможно автомагистрала при обилен снеговалеж да бъде на асфалт“, каза още инж. Атанасов и посочи, че магистралата трябва да бъде приведена до асфалт два часа, след като премине сенговалежът. „Мисля, че зимното поддържане на България е на добро ниво – по-добро, отколкото е в други държави. Надявам се по АМ „Тракия“ ремонтите при км 17 да приключат скоро и да могат хората по празниците да пътуват спокойно. АМ „Хемус“ на 37 км едва ли ще бъде довършена за това време“, заяви инж. Атанасов. \r\nЦветилена СИМЕОНОВА", "date": "2018.12.17", "title": "Инж. Дончо Атанасов, АПИ: При обилен снеговалеж една автомагистрала може да бъде почистена до асфалт два часа, след като спре да вали"}
{"url": "http://www.focus-news.net/news/2018/12/17/2602866/petar-vitanov-bsp-za-balgariya-v-evropa-se-sazdadoha-usloviya-za-mitingova-demokratsiya-prez-sledvashtata-godina.html", "text": "В Европа се създадоха условия за митингова демокрация през следващата година. Това каза народният представител от „БСП за България“ Петър Витанов в предаването „Софийска трибуна“ по  Радио „Фокус“  за отраженията на антиправителствените протести в Париж върху държавите от ЕС. „Европа сякаш загуби своята роля. Тя се асоциира вече преди всичко с оядено чиновничество и бюрократизъм. Загуби се идеята за социалната Европа. Неравенствата продължават да растат, има свиване на средната класа. Имаме данъчно бреме, което тежи върху по-бедните слоеве от населението и всичко това създава предпоставки за продължаване на такъв тип митинги, демонстрации и антиправителствени протести. Наред с това има и едно разочарование от новите антисистемни правителства, които бяха избрани в редица страни. Очаквам в началото на следващата година в редица страни тези протести да зачестят и да добият още по-голяма сила“, обясни Петър Витанов. Той каза още, че в навечерието на европейските избори, които ще се проведат през май 2019 година, политическите сили ще се опитат да трансформират протестите в агитация. Той изрази надежда, че протестните действия на „жълтите жилетки“ ще отрезвят европейските граждани. Европеецът изпитва усещане за изоставеност, обясни Петър Витанов, като уточни, че възстановяването на идеята за социална Европа ще вдъхне оптимизъм в него.", "date": "2018.12.17", "title": "Петър Витанов, „БСП за България“: В Европа се създадоха условия за митингова демокрация през следващата година"}
{"url": "http://www.focus-news.net/news/2018/12/17/2602870/manol-todorov-sdruzhenie-strandzhanski-manov-med-prez-poslednite-godini-problemite-v-sektor-pchelarstvo-se-natrupaha.html", "text": "През последните години проблемите в сектор „Пчеларство“ се натрупаха. Това каза за  Радио „Фокус“ – Бургас  Манол Тодоров, председател на пчеларско сдружение „Странджански манов мед“. По думите му основното искане на пчеларите в момента е да се отвори програма „de minimis“. „За странджанския манов мед е нормално да се произвежда по една тенекия мед от 25 кг, но през този сезон получихме 3 пъти по-малко – 8 кг. Да, маната беше добра, сезонът започна добре, след това обаче започнаха обилните валежи в областта“, обясни Тодоров. Той отбеляза, че именно валежите са основната причина за ниските добиви през тази година и поради това, според него, трябва да се отвори програма, която ще осигури подкрепа на пчеларите в размер на 40 лв на пчелно семейство.  \r\n„Това, което ни е осигурено, са 3,5 млн, което означава, че ще се паднат по около 5-6 лв на пчелно семейство“, допълни още Тодоров. Той добави, че второто основно искане на пчеларите е през следващия програмен период да могат да получават директно подпомагане на пчелно семейство и заплащане на екосистемна услуга „Опрашване“ на регистрирано пчелно семейство. „Нямаме данни колко са преките и непреките ползи от пчелите. Според някои са 20, а според други – 22 и повече милиарда от основната им дейност – производството на пчелни продукти и опрашването. Аз съм наясно, че това искане ще се осъществи трудно“, обясни Тодоров. Според него то все пак е важно, тъй като пчелите, освен да изпълняват „опрашването“ като екосистемна услуга, също така поддържат екосистемите, екологичното и биоразнообразието, а също така гарантират прехраната на човечеството. „Заместник-министърът на земеделието и директорът на дирекция „Животновъдство“ приеха наши представители по време на протеста и тогава се реши, че занапред проблемите в сектора ще се разрешават от консултативен съвет по Пчеларство към Министерството“, обясни Тодоров.  \r\nСпоред него проблемите в сектора са много, но надежда за бранша има. \r\nМария ПОПЧЕВА", "date": "2018.12.17", "title": "Манол Тодоров, сдружение „Странджански манов мед“: През последните години проблемите в сектор „Пчеларство“ се натрупаха"}
{"url": "http://www.focus-news.net/news/2018/12/17/2602868/veliko-tarnovo-nagradiha-pobeditelite-v-konkursa-za-survaknitsa-ot-koleda-do-vasilyovden.html", "text": "Наградиха победителите в конкурса за сурвакница „От Коледа до Васильовден“ във Велико Търново, предаде репортер на  Радио „Фокус“ – Велико Търново . В състезанието участваха общо 124 сурвачки, изработени от 128 деца от 11 училищата в общината. То се организира от Общинския детски комплекс за осми пореден път. Призовете за най-красиви сурвакници връчи зам.-кметът на Община Велико Търново Ганчо Карабаджаков, който поздрави децата за усърдната работа и автентичния вид на техните творения. Журито, което оценяваше сурвачките, бе в състав д-р Миглена Петкова, зам.-директор на Регионален исторически музей  и етнограф , доц. д-р Светла Атанасова, главен уредник в Регионален исторически музей  и Мария Джамбазова от Общински детски комплекс. Д-р Петкова, която бе и председател на оценителите, поздрави всички участници и им благодари. „Благодаря за прекрасните сурвакници , които сте направили. Изключително трудно ни беше тази година да определим  наградените, тъй като сурвакниците са максимално автентични. Всеки един от вас се е опитал да спази традицията и да покаже какво е раждала земята и какво е произвела стопанката на дома“, каза още тя. \r\nБяха връчени по две индивидуални награди за първо, второ и трето място, специални награди, награди за уникално творческо решение, за училище с най-много участници, за колективна работа, както и поощрителни такива. Изложбата с най-красивите сурвакници е подредена на втория  етаж на Община Велико Търново. \r\nПо време на награждаването зам.-кметът Ганчо Карабаджаков заяви, че всяка една от изработените сурвакници е символ на силата на българския народ, съхранена през вековете благодарение на това, че още от ранна детска възраст ценим традициите и обичаите си, следваме семейните и християнски ценности и познаваме миналото на нашия народ и държава. Той благодари на всички деца и ученици за чудесно изработените творби. „Всяка една сурвакница е ръчно изработена с много вложени чувства, емоции и талант. Благодаря на инициаторите на конкурса, защото сама по себе си тази надпревара е  чудесна патриотична инициатива. Благодаря на учителите и родителите, защото възпитават децата и младежите в дух на родолюбие. Пожелавам на всички светли и весели празници, прекарани в топлина и уют с най-близките хора“ допълни зам. -кметът. \r\nНадежда КРЪСТЕВА", "date": "2018.12.17", "title": "Велико Търново: Наградиха победителите в конкурса за сурвакница „От Коледа до Васильовден“"}
{"url": "http://www.focus-news.net/news/2018/12/17/2602871/varna-obshtina-aksakovo-osiguri-vremenna-zaetost-na-5-litsa-s-uvrezhdaniya-s-evrofinansirane.html", "text": "Пет лица с увреждания са имали възможността да работят в продължение на половин година в рамките на проект с европейско финансиране в Община Аксаково. Преди това участниците в програмата са преминали обучение по специалността „Деловодство и архив“. Това каза в интервю за  Радио „Фокус“ – Варна  Нели Петрова, ръководител на направление „Проекти“ в Общината. Дейностите са извършени в рамките на проекта „Ние сме и ще бъдем активни“, по процедура „Активно включване“ на Оперативна програма „Развитие на човешките ресурси“, съфинансирана от Европейския социален фонд. Петимата души с увреждания са работили в продължение на 6 месеца за електронно архивиране на документите на общинската администрация. „Едно от лицата продължава да работи при нас, като това е един добър пример, че хората с увреждания могат да бъдат равностойни служители. Ние сме много доволни от това момиче, което е много отговорно, работи съвестно и поради нагласата си към информационните технологии ни е много полезна“, обясни още Нели Петрова. В рамките на проекта в началото на годината е разкрит и Център за социална рехабилитация и интеграция, в който помощ и подкрепа са получили 35 лица. Звеното е изградено в рамките на проект „Ние сме и ще бъдем Активни“, финансиран от Оперативна програма „Развитие на човешките ресурси“ и Европейския социален фонд. По думи на Нели Петрова проектът е надградил работата на Центъра за двигателна рехабилитация. За новото звено са закупени оборудване и обзавеждане, подходящи за провеждане на трудотерапия, логопедична и психологическа подкрепа. В продължение на една година, в него са предоставени и услугите личен и социален асистент. В Центъра вече работят 20 соцаилни и 12 са лични асистенти. Преди да започнат работа те са били обучени в рамките на проекта. „Стремежът ни беше да бъде създаден един човешки капитал и ресурс за тази дейност социален асистент, която е нова за Община Аксаково. До момента ние не сме я предоставяли“, каза още Нели Петрова. По думите й, основната цел на проекта е била да се подобри качеството на живот на хората с увреждания и техните семейства, както и да се повиши мотивацията им за независим и самостоятелен начин на живот. Надеждата на общинската администрация от тук нататък е след време услугата да продължи да бъде финансирана като държавно делегирана дейност. В момента капацитетът на Центъра е за 20 души. Проектът  „Ние сме и ще бъдем Активни“ е реализиран в рамките на 18 месеца, а финансирането е в размер на 319 130 лева. \r\nДиана СТОЕВА", "date": "2018.12.17", "title": "Варна: Община Аксаково осигури временна заетост на 5 лица с увреждания с еврофинансиране"}
{"url": "http://www.focus-news.net/news/2018/12/17/2602872/sport-dvama-balgari-preodolyaha-kvalifikatsiite-po-badminton-v-ankara.html", "text": "Двама българи преодоляха квалификациите на сингъл при мъжете на международния турнир по бадминтон в Анкара, Турция. Иван Панев и Илиян Стоянов постигнаха победи и си осигуриха място в основната схема. Панев победи Никита Лемешко с 2:0 сета, а Стоянов елиминира Ймер Фарук Бекташ също с 2:0 сета и Камило Борст от Германия със същия резултат.", "date": "2018.12.17", "title": "Спорт: Двама българи преодоляха квалификациите по бадминтон в Анкара"}
{"url": "http://www.focus-news.net/news/2018/12/17/2602869/pat-byukyanan-za-the-american-conservative-kakvo-stoi-zad-bolestta-na-zapadai.html", "text": "Дали това е съвпадение или зараза, тази болест като че ли изведнъж предизвика парализа във водещите нации на Запада? С признанието на адвокат Майкъл Коен, че се е съгласил с Доналд Тръмп за изплащането на пари в полза на порно звездата Сторми Дейниълс и Карън МакДугал, сцената на Америка е готова за постановката, която ще върви в следващите две години, пише прочутият американски журналист Пат Бюкянън за  авторитетното списание The American Conservative . Статията е представена без редакторска намеса. \r\nТъй като Демократите пробват почвата за президентските избори като изнудват Тръмп, естаблишмънтът, който Тръмп презира и победи през 2016 година ще използва всяко оръжие в значителния си арсенал, за да го пречупи и свали, както направи преди половин век с Ричард Никсън. \r\nДо пролетта на 2019 година американците няма да могат да избягат от отровата по телевизията и социалните медии. Външният свят ще види Америка отново като разделена къща. Нашата политика ще бъде дори по-токсична сега и не е лесно да се види какво ще събере нашите воюващи племена отново заедно. \r\nПомислете си тогава за положението в нашия стар съюзник Великобритания. \r\nПремиерът Тереза Мей просто беше принудена да обещае, че няма да води партията си в следващите избори, за да оцелее вот на недоверие в парламента. Една трета от членовете на торите гласуваха за изхвърлянето й. \r\nВотът на недоверие бе насрочен, след като Мей трябваше да отмени гласуване по плана за Брекзит, който договори с ЕС, когато беше очевидно, че коалиция от консерватори и лейбъристи ще гласува за убийството на плана й. \r\nМей е унижена. Но нейното унижение не решава нищо. Времето върви към крайния срок през март за постигането на сделка за Брекзит. И ситуацията да няма план, приемлив за британския парламент и Съюза е на масата. Съществува вероятност Британия просто да изскочи от ЕС, предизвиквайки тежки икономически щети и за двете страни. \r\nОсъзнавайки това, Брюксел остави вратата отворена за възможността Великобритания да гласува втори референдум и да остане в Блока. Но обявяването и провеждането на този референдум ще е предателство за 52% от британците, които гласуваха за възстановяване на пълната независимост на страната. \r\nДокато Лондон искаше да остане в ЕС през 2016 година, Англия гласува за напускане. Северна Ирландия искаше да остане, както и Шотландия, независимо, че 45% от шотландците по-рано гласуваха за обявяване на собствената си независимост от Великобритания. \r\nВъв Франция, след четири съботи на анархия, палеж, грабежи и вандализъм на нейните национални паметници, президентът Еманюел Макрон капитулира пред бунтовниците. Той оттегли данъка върху горивата, който предизвика реакциите. Той се съгласи правителството да добави 113 долара месечно към тези, които печелят минималната заплата, и да позволи на работниците да получават заплащане за извънреден труд и коледни бонуси, както и да отмени по-високите социални такси за скромните пенсии.\t \r\nЦената на отстъплението на Macron се оценява на 11 милиарда долара, което представлява 0,4 процента от БВП на Франция. Събота ще ни каже дали неговата примирителна политика е купила мир. \r\nПолитическият колапс на Макрон е изключителен. \r\nПрез 2017 година той спечели близо две трети от националния вот и неговата „Република напред“ спечели абсолютно мнозинство в парламента. \r\nДнес, една от анкетите сочи, че рейтингът на Макрон е 21%. Идеята, че той може да замени Ангела Меркел като признатият лидер на ЕС изглежда абсурдно. \r\nЩо се отнася до самата Меркел, приветствана като лидер на Запада във времената на Тръмп, нейната партия и коалиция загубиха толкова много подкрепа в последните избори, че тя се оттегли като лидер на ХДС и се ангажира да не се кандидатира за друг мандат като канцлер. \r\nЧетвъртата икономика в Европа, Италия, сега е водена от коалиция от популисткото-ляво „Движение 5 звезди“ и популистката-дясна „Лига“. Коалицията иска по-голяма свобода на разходите, отколкото Брюксел иска да й позволи, както и да спре миграцията през Средиземно море. \r\nСъщевременно Полша и Унгария са в борба с Брюксел относно промените в техните системи и Европейският съюз никога не е изглеждал по-малко обединен. \r\nКакви са основните причини за тези кризи на западните демокрации от 21-ви век? \r\nРазбира се, глобализацията, със създаването на връзки между транснационалните елити за сметка на националните държави и техните коренни народи, е едно. Столиците - Вашингтон, Лондон, Париж, Берлин - изглеждат все по-далеч от държавите, които управляват. \r\nСлед това идва демографията. Коренното население на почти всички западни нации застарява, свива се и измира. Смъртността надвишава раждаемостта. Докато западните народи живеят по-дълго, те произвеждат по-малко деца, които да ги заменят. \r\nсъщото време западните елити приветстваха чуждестранните работници и оставиха границите необезпечени срещу масовата миграция. И хората, които идват, почти всички от Третия свят, не се асимилират, както децата на европейските имигранти от 19-ти и 20-ти век до голяма степен са направили в САЩ до 1960 г. \r\nПоследица и свързана с това причина е възходът на национализма, или етнонационализма, търсенето на самоличност и общност със себеподобния. Лоялността към семейството, народа, квартала, културата и страната са от първостепенно значение и се издига над интелектуалните и политическите подходи. \r\nСърцето има доводи, за които разумът не знае нищо, каза Паскал. И е така. \r\nПревод и редакция:", "date": "2018.12.17", "title": "Пат Бюкянън за The American Conservative: Какво стои зад болестта на Запада?"}
{"url": "http://www.focus-news.net/news/2018/12/17/2602874/teodor-slavev-politolog-koruptsionni-zavisimosti-bavyat-osashtestvyavaneto-na-remontite-v-sofiya.html", "text": "Корупционни зависимости бавят осъществяването на ремонтите в София. Това каза политологът Теодор Славев в предаването „Софийска трибуна“ по  Радио „Фокус“  за равносметката от изминалата година в столицата. „Не може да се дават обществени поръчки на предварително ясни победители и любимци на властта. Тези корупционни зависимости и практики се проявяват и в самото качество на ремонтите. Проблем има и липсата на култура на комуникация с гражданите от страна на управляващите в Столична община – на общуване, на предварителни обсъждания, на проекти и т.н. За дебатът за Минералната баня в София, например, се правят проучвания и има гражданска активност и предложения тя да се запази като wellness-център в столицата, но се наблюдава абсолютно непропускливо чуждо мнение мнозинство, може би защото вече има готов и предизвестен човек, който да ремонтира банята и за я превърне в музей“, обясни Теодор Славев. Той каза още, че надеждата за разрешаване на проблемите в столицата се крие в политическото противоборство, в което да се откроят различни тези за управлението на града и в създаването на активна гражданска маса от хора, които да следят действията на общината.", "date": "2018.12.17", "title": "Теодор Славев, политолог: Корупционни зависимости бавят осъществяването на ремонтите в София"}
{"url": "http://www.focus-news.net/news/2018/12/17/2602876/nimh-utre-shte-preobladava-oblachno-vreme-s-valezhi-ot-dazhd-i-snyag-temperaturite-shte-se-ponizhavat-i-minimalnite-shte-sa-mezhdu-minus-4-i-1.html", "text": "През следващото денонощие ще преобладава облачно време, с валежи: в Западна и Северна България – от сняг, на места в Горнотракийската низина и в източните райони – предимно от дъжд. От север-североизток, със слаб в Източна България до умерен вятър, ще нахлува студен въздух. Температурите ще се понижават и привечер и през нощта срещу сряда дъждът в повечето райони ще преминава в сняг, но от запад валежите ще спират. Минималните температури ще са между минус 4° и 1°, в Южна България все още по-високи - до 4-5°. В Северна България дневните температури ще са почти без дневен ход – около 0°, в Южна ще се понижават и към 14 часа ще се доближават до 0°. Атмосферното налягане е малко по-високо от средното за месеца и още малко ще се повиши. Такава е прогнозата за времето на  Националния институт по метеорология и хидрология (НИМХ)  при БАН, съобщи за  Агенция „Фокус“  дежурният синоптик Евгения Егова.  \r\nПо Черноморието ще е облачно с валежи, предимно от дъжд. С умерен вятър от север-североизток температурите ще се понижават и вечерта на места дъждът ще се примесва със сняг. Сутрешните температури ще са по-високи - 4°-5°, но с нахлуването на студения въздух ще се понижават и към 14 часа ще се доближават до 0°. Температурата на морската вода е около 9°. Вълнението на морето ще е 3-4 бала.  \r\nНад планините ще е облачно, на много места с валежи от сняг, които привечер от запад ще отслабват и спират. Вятърът ще се ориентира от север-североизток и ще е до умерен и с него температурите ще се понижават; максималната на височина 1200 метра ще е около 0°, на 2000 метра – около минус 5 °. \r\nВ сряда слаб сняг ще превалява все още на места в Източна България, там ще бъде и доста ветровито. Над Западна България облачността ще се разкъсва и намалява, вятърът ще отслабва. В четвъртък ще е студено, особено сутринта, но ще е без валежи, ще има и временни разкъсвания и намаления на облачността. Вятърът и в източните райони ще отслабне. В петък ще преобладава облачно време, почти без валежи. Вятърът ще се ориентира от югозапад и дневните темератури слабо ще се повишат.", "date": "2018.12.17", "title": "НИМХ: Утре ще преобладава облачно време с валежи от дъжд и сняг, температурите ще се понижават и минималните ще са между минус 4° и 1°"}
{"url": "http://www.focus-news.net/news/2018/12/17/2602875/smolyan-obshtinskiyat-savet-opredeli-razmera-na-danak-nedvizhimi-imoti-i-danak-mps-za-2019-g.html", "text": "Общински съвет – Смолян прие на заседанието си Наредба №3 за определяне размера на местните данъци на територията на Община Смолян, касаеща данък недвижими имоти и данък МПС за 2019 г., предаде репортер на  Радио „Фокус“ – Смолян . При първоначално направените предложение за повишаване на размера на данъците, както за сгради, така и за МПС, председателят на бюджетната комисия Стоян Иванов заяви, че на заседанието на постоянната комисия предложенията не са приети, като най-големи разногласия е имало при данъците за моторни превозни средства. От дадените примери, стана ясно, че при предложените ставки, увеличението на данъците за някои от автомобилите може да е с от 20 до почти 100 %. Общинските съветници единодушно решиха предложенията да се преизчислят и да бъдат предложени нови. \r\nТака след корекция председателят на Общински съвет – Смолян инж. Данчо Киряков заяви, че при така заложените размери, 90 % от автомобилите ще запазят данъка, който са плащали и през 2018 г. Предложените суми, които бяха приети от мнозинството общински съветници са за МПС до 55 киловата размерът на данъка да е 0.45 лв. за киловат. От 55 до 74 киловата, данъкът ще бъде 0.70 лв. за киловат, до 104 киловата – 0.90 лв., до 150 киловата – 1,50 лв., до 240 киловата – 3.00 лв., над 245 киловата размерът ще бъде 3,20 лв. за всеки киловат. Иванов поясни, че тези ставки, ще доведат до една стабилизация и няма да увеличат данъчното бреме за жителите на община Смолян. Той посочи, че за първите десет месеца на годината от данък МПС са събрани около 1,5 млн. лв. и се очаква до края на годината да постъпят още около 200 000 лв. С новите ставки се очаква постъпленията от този данък през 2019 г. отново да бъдат около 1,7 млн. лв. \r\nСлед направените предложения от председателят на бюджетната комисия Стоян Иванов, бяха приети и ставките за данъка върху недвижимите имоти. Председателят на Общинския съвет инж. Данчо Киряков обобщи, че за основно жилище в Смолян и селата ставката ще е 1,7 промила, колкото е било и сега, за неосновно жилище 4,5 промила, колкото е минимума по новите изисквания на Закона. За нежилищни имоти, за юридически лица ставката ще е 1,9 промила, а за физически лица – 1,7 промила. Данъците за недвижими имоти в курорта Пампорово ще са 2,5 промила за физически и юридически лица. За жилищните имоти, които не са основни жилища, данъкът ще е 5 промила, а основно жилище 2,5 промила. \r\nПредложението за данъка върху недвижимите имоти бе прието с  18 гласа „за“, 2 „против“ и 3 „въздържал се“. Предложенията за данък МПС бяха приети с 15 гласа „за“, 6 „против“ и 3 „въздържал се“. Цялата Наредба № 3 с така направените и гласувани предложения бе приета от общинските съветници с 15 гласа „за“, 3 „против“ и 6 „въздържал се“. \r\nНели ГЕРГЬОВСКА", "date": "2018.12.17", "title": "Смолян: Общинският съвет определи размера на данък недвижими имоти и данък МПС за 2019 г."}
{"url": "http://www.focus-news.net/news/2018/12/17/2602877/ukrainskie-novosti-dohodite-na-petro-poroshenko-sa-se-uvelichili-s-12-pati-za-2018-godina.html", "text": "Президентът на Украйна Петро Порошенко е декларирал доход от 198 милиона гривни ($7 милиона), съобщава  агенция „Украинские новости“ , като се позовава на данни от Единния регистър за декларации на държавни служители. \r\nКакто пише изданието, тази сума превишава 12 пъти декларирания от президента доход за изминалата година, който е бил 16,3 милиона гривни през 2017 година. \r\nСпоред ежегодния рейтинг „Топ-100 на най-богатите украинци“, публикуван от изданието „Новое время“, състоянието на Порошенко се “оценява на $1,1 млрд., а ключов негов актив е корпорация Roshen”. Към 2018 година, президентът на Украйна влиза в шестицата на лидерите в рейтинга. \r\nПревод и редакция:", "date": "2018.12.17", "title": "„Украинские новости“: Доходите на Петро Порошенко са се увеличили с 12 пъти за 2018 година"}
{"url": "http://www.focus-news.net/news/2018/12/17/2602878/blagoevgrad-trafikat-v-oblastta-e-normalno-natovaren-i-na-mesta-patnite-nastilki-sa-mokri.html", "text": "Трафикът в Благоевградска област е нормално натоварен и на места пътните настилки са мокри. Това съобщиха за  Радио „Фокус“ – Пирин  от Областно пътно управление – Благоевград. В момента няма превалявания от дъжд или сняг в областта. На по усойните места е възможно пътните настилки да са поледени и хлъзгави. Не се наблюдава намалена видимост поради мъгла. Няма въведени ограничения, поради ремонтни дейности в Благоевградска област. Повишена опасност от падащи камъни има в Кресненското дефиле и в района на Предел. До този момент няма тежки пътни инциденти. Не е имало сигнали ѝ за паднали камъни, които да са затруднявали трафика по републиканската пътна мрежа. От Областно пътно управление-Благоевград отправят апел към водачите на моторни превозни средства шофьорите да се движат със съобразена скорост и да спазват правилата за движение. \r\nНатоварен е трафикът в близост до учебните заведения и детските градини, пътните настилки в областния център са мокри и хлъзгави. В момента в областния град няма превалявания от дъжд или сняг и не се наблюдава намалена видимост, поради мъгла. Шофьорите да спазват дистанция. Частични колони от автомобили се образуват на кръговите кръстовище по бул. „Васил Левски“ и „Св. св. Кирил и Методий“. Спокойно пък е движението по улица „Славянска“ в района на пожарната и болницата в града. Наблюдава се интензивен трафик и на изходните и входните връзки на града. До този момент няма възникнали тежки пътни инциденти. Градския транспорт се движи по разписание. Няма данни за закъснения или промяна на обичайните маршрути. \r\nДенис НИКИФОРОВ", "date": "2018.12.17", "title": "Благоевград: Трафикът в областта е нормално натоварен и на места пътните настилки са мокри"}
{"url": "http://www.focus-news.net/news/2018/12/17/2602879/shumen-dazhd-vali-v-oblastta-patnite-nastilki-sa-mokri-no-obraboteni.html", "text": "Дъжд вали в област Шумен, пътните настилки са мокри, но обработени. Това съобщи за  Радио „Фокус“ - Шумен  дежурният в Областно пътно управление. Температурата на въздуха е положителна, духа слаб вятър. Ришки проход е отворен. Движението се извършва нормално при зимни условия.  С падането на температурите през нощта има предпоставки за заледяване. Прогнозата е за снеговалеж след 23.00 часа. \r\nИвелина ИВАНОВА", "date": "2018.12.17", "title": "Шумен: Дъжд вали в областта, пътните настилки са мокри, но обработени"}
{"url": "http://www.focus-news.net/news/2018/12/17/2602881/targovishte-mokri-sa-patishtata-v-oblastta.html", "text": "Мокри са пътищата в област Търговище. Това съобщи за  Радио „Фокус“ - Шумен  дежурният в Областното пътно управление. Вали слаб сняг, който преминава в дъжд. Температурата на въздуха е от 0 до 1-2 градуса. Няма образувана снежва покривка. Пътищата са проходими при зимни условия. 11 машини са извършвали обход и частично опесъчаване. Котленският проход е отворен за движение. \r\nИвелина ИВАНОВА", "date": "2018.12.17", "title": "Търговище: Мокри са пътищата в областта"}
{"url": "http://www.focus-news.net/news/2018/12/17/2602880/razgrad-patyat-ot-razgrad-do-ruse-e-nepochisten-i-v-dvete-posoki.html", "text": "Пътят от Разград до Русе е непочистен и в двете посоки, съобщи слушател на  Радио „Фокус“ . Вали обилен снеговалеж.", "date": "2018.12.17", "title": "Разград: Пътят от Разград до Русе е непочистен и в двете посоки"}
{"url": "http://www.focus-news.net/news/2018/12/17/2602883/varna-vdigat-s-13-stotinki-minimalnite-tseni-za-taksimetrov-prevoz-v-grada.html", "text": "Минималните цени за таксиметров превоз във Варна да бъдат увеличени с 13 стотинки, решиха на днешното си заседание членовете на транспортната комисия в градския парламент, предаде репортер на  Радио „Фокус“ – Варна . След утвърждаването на тарифите дневната ще се повиши на 0. 88 лева на километър, а нощната – 0.98 лева на километър. За да влязат в сила промените, те трябва да бъдат одобрени на предстоящата общинска сесия. Решението стана факт след множество разговори с представители на таксиметровия бранш, които отдавна настояват за повишение на цените. Днешната среща бе четвърта в рамките само на два месеца. Таксиметровите компании в града бяха излезли с пет различни предложения за минимален праг, като тарифите варираха от 0.88 лв. до 1 лв. на километър през деня и от 0.98 лв. до 1.20 лева – през нощта. Членовете на комисията одобриха най-ниската мотивирана цена и призоваха таксиметровите фирми да не увеличават първоначалната такса и цената за минута престой. \r\nДиана СТОЕВА", "date": "2018.12.17", "title": "Варна: Вдигат с 13 стотинки минималните цени за таксиметров превоз в града"}
{"url": "http://www.focus-news.net/news/2018/12/17/2602882/kyustendil-patyat-v-posoka-gkpp-gyueshevo-e-prohodim-pri-zimni-usloviya.html", "text": "Пътят в посока ГКПП „Гюешево” е проходим при зимни условия. Това съобщи за  Радио „Фокус” – Кюстендил  дежурният на българо-македонския пункт. На места пътните настилки са заснежени и хлъзгави. Нормално се осъществява преминаването на моторни превозни средства през пункта. Няма образували се колони от чакащи автомобили. Няма наложени ограничения за движението на моторни превозни средства. \r\nВенцеслав ИЛЧЕВ", "date": "2018.12.17", "title": "Кюстендил: Пътят в посока ГКПП „Гюешево” е проходим при зимни условия"}
{"url": "http://www.focus-news.net/news/2018/12/17/2602885/blagoevgrad-intenziven-e-trafikat-na-granichen-punkt-kulata-na-izhod-za-tovarni-avtomobili.html", "text": "Интензивен е трафикът на граничен пункт „Кулата“ на изход за товарни автомобили. Това съобщиха за  Радио „Фокус“ – Пирин  от Главна дирекция „Гранична полиция“. На българо-македонската граница преминаването се извършва без забавяне. \r\nДенис НИКИФОРОВ", "date": "2018.12.17", "title": "Благоевград: Интензивен е трафикът на граничен пункт „Кулата“ на изход за товарни автомобили"}
{"url": "http://www.focus-news.net/news/2018/12/17/2602887/burgas-do-50-m-e-namalena-vidimostta-v-dyulenski-i-obzorski-prohod-zaradi-magla.html", "text": "До 50 м е намалена видимостта в Дюленски и Обзорски проход заради мъгла. Това съобщи за  Радио „Фокус“ – Бургас  дежурният от Областно пътно управление - Бургас. В останалата час на област Бургас видимостта е нормална, няма затворени пътища и проходи, пътищата са мокри заради превалявания от дъжд. Движението се осъществява с нормална интензивност.  \r\nИнтензивен е трафикът в Бургас. Натоварено е движението по централните булеварди „Стефан Стамболов“, „Демокрация“, „Тодор Александров“, „Захари Стоянов“ в ж. к. „Меден Рудник“ и по централните улици „Иван Вазов“, „Христо Ботев“, „Уилям Гладстон“, „Булаир“ и „Цар Симеон“. \r\nДеница ДИМИТРОВА", "date": "2018.12.17", "title": "Бургас: До 50 м е намалена видимостта в Дюленски и Обзорски проход заради мъгла"}
{"url": "http://www.focus-news.net/news/2018/12/17/2602889/varna-obshtina-aksakovo-uchastva-v-blagotvoritelnata-kampaniya-za-sabirane-na-plastmasovi-kapachki.html", "text": "Община Аксаково е част от благотворителната кампания за закупуване на медицинска апаратура в помощ на новородени чрез събиране на пластмасови капачки, предаде репортер  Радио „Фокус“ – Варна . В сградата на общинската администрация е поставена метална конструкция на инициативата „Капачки за бъдеще“. В пункта всички жители на Общината могат да предават събраните пластмасови капачки. Със средствата от предаването им ще бъдат закупени кувьози за недоносени бебета. \r\nДиана СТОЕВА", "date": "2018.12.17", "title": "Варна: Община Аксаково участва в благотворителната кампания за събиране на пластмасови капачки"}
{"url": "http://www.focus-news.net/news/2018/12/17/2602890/veliko-tarnovo-slab-snyag-vali-v-grada-patnite-nastilki-sa-mokri.html", "text": "Слаб сняг вали във Велико Търново, предаде репортер на  Радио „Фокус“ – Велико Търново . Времето е облачно. Температурата е 0 градуса. Пътните настилки са мокри. Проходът на Републиката е отворен за движение за всички МПС. Не се допуска преминаване на товарни автомобили над 10 тона през прохода Твърдица – Елена. Движението от км 47 до км 48 се осъществява в една лента поради пропадане на пътното платно и наличие на свлачище. Остава затворен поради свлачище участък от път Царски извор – Драганово, обходният маршрут е през село Сушица. Движението по път Дебелец – Средни колиби – Елена е ограничено за МПС над 10 тона поради намален габарит на пътното тяло. Обходният маршрут е Дебелец – Велико Търново – Лясковски кантон – Миндя – Елена и обратно. Ограничено е движението на МПС над 3,5 тона на път Чешма-Кесарево, поради намален габарит на пътното платно. Срокът на организацията на движение е до 11 януари 2019 година. Обходният маршрут е Чешма-Сливовица-Горско Ново село-Джулюница-Кесарево. \r\nПът Лозен – Полски Тръмбеш е ограничен за движение на МПС с обща маса над 12 т поради намален габарит на пътното платно. Обходният маршрут е Лозен – Драганово – Янтра – Поликраище – Полски Тръмбеш. \r\nНадежда КРЪСТЕВА", "date": "2018.12.17", "title": "Велико Търново: Слаб сняг вали в града, пътните настилки са мокри"}
{"url": "http://www.focus-news.net/news/2018/12/17/2602884/ministar-ministar-marinov-vodachite-na-tezhkotovarni-avtomobili-da-spazvat-striktno-ukazatelnite-tabeli-i-politseyskite-razporedbi.html", "text": "Заседание на националния  щаб във връзка с усложнената зимна обстановка се проведе в Министерството на вътрешните работи, под ръководството на министър Младен Маринов. В него участваха министърът на регионалното развитие и благоустройството Петя Аврамова, представители на АПИ, БАН, столична община, заместник-главният секретар на МВР гл. комисар Георги Арабаджиев, директорите на ГДНП, ГДПБЗН и СДВР, заместник-директорът на ГДНП Гребенаров, директорът на ОДМВР-София, както и представители на Центъра за аерокосмично наблюдение към МВР. В рамките на заседанието бе направен анализ на ситуацията през вчерашния ден, бяха идентифицирани възникнали проблеми и причините за тях. Това съобщиха от пресцентъра на  МВР . Оценката е, че при условията на обилен снеговалеж и вятър на територията на цялата страна е създадена нужната организация за съсредоточаване на всички налични снегопочистващи машини и полицейски патрули, обясни министър Маринов. По думите му част от създадените вчера проблеми са вследствие на несъобразилите се с пътните знаци водачи на ТИР-ове, които при навлизане в забранените участъци са аварирали. Той припомни, че на 30 шофьори са наложени административни наказания - глоба от 300 лева и лишаване от право за управление на МПС за месец, заповед за принудителна административна мярка и спиране от движение на МПС до 3 месеца. Вътрешният министър  обърна специално внимание на поведението на шофьорите и припомни, че общественото очакване е в такива ситуации да се проявява толерантност на пътя и стриктно да се спазват указанията на знаците и на униформените.  \r\nФирмата, която се забави с почистването на АМ „Струма“ вчера, ще бъде санкционирана, допълни  министър Аврамова. По думите й вчера „бяха  задействани всички екипи по снегопочистване и регулиране на движението, но изпуснахме момента за своевременното уведомяване на всички пътуващи по републиканските пътища за това, какво се случва по пътя и какви действия са предприети. Тя допълни, че в бъдеще съвместните действия на институциите ще бъдат координирани, за да се постигне и по-навременна информираност на гражданите за усложнена пътна обстановка. На заседанието е взето и решение тежкотоварният трафик да бъде спиран при прогноза за тежка метеорологична обстановка, така че да не се забавя пак движението по този начин.", "date": "2018.12.17", "title": "Министър Министър Маринов: Водачите на тежкотоварни автомобили да спазват стриктно указателните табели и полицейските разпоредби"}
{"url": "http://www.focus-news.net/news/2018/12/17/2602891/razgrad-20-mashini-lugirat-patishtata-v-oblastta.html", "text": "20 машини лугират пътищата в област Разград. Това съобщи за  Радио „Фокус“ - Шумен  дежурният в Областното пътно управление. Снеговалежът е спрял. Температурата на въздуха е около 0 градуса. Пътните настилки са мокри, проходими при зимни условия. Няма затворени или ограничени пътни участъци. \r\nИвелина ИВАНОВА", "date": "2018.12.17", "title": "Разград: 20 машини лугират пътищата в областта"}
{"url": "http://www.focus-news.net/news/2018/12/17/2602873/bryuksel-haradinay-othvarli-grubo-predlozhenieto-na-es-otkazana-e-preskonferentsiyata-s-mogerini-i-han.html", "text": "Отказана е пресконференцията за журналистите, на която трябваше да участват върховният представител на ЕС по външните работи и политиката на сигурност Федерика Могерини, европейският комисар по разширяването Йоханес Хан и косовският премиер Рамуш Харадинай в Брюксел. Както информират източници от Съвета на министрите на ЕС, това се е случило, защото косовският министър-председател е отхвърлил грубо предложението на ЕС за отмяна на митата от 100% върху стоките от Сърбия и Босна и Херцеговина по време на срещата на Съвета за стабилизация и асоциация ЕС – Косово, предава  македонската агенция „Макфакс“ . \r\nСрещата, според същият източник, е започнала без формални поздравления и ръкуване. \r\nТова е вторият път, когато се отменя пресконференция, обявена след срещата в този формат, а и в двата случая Харадинай оглавява делегацията на Прищина. \r\nПреди срещата, чрез писмо той посочи, че Косово отхвърля исканията на ЕС за отмяна на митата. \r\nПревод и редакция:", "date": "2018.12.17", "title": "Брюксел: Харадинай отхвърли грубо предложението на ЕС, отказана е пресконференцията с Могерини и Хан"}
{"url": "http://www.focus-news.net/news/2018/12/17/2602893/gabrovo-mokri-na-mesta-i-hlazgavi-sa-patnite-nastilki-v-oblastta.html", "text": "Мокри, на места и хлъзгави, са пътните настилки на територията на област Габрово. По усойните и планински райони те са частично заснежени или заледени, но обработени и проходими при зимни условия. Това казаха за  Радио „Фокус“ – Велико Търново  от Областно пътно управление - Габрово.  Проходът Шипка е отворен за движение. Там остава в сила ограничение за МПС за превоз на товари, с технически допустима максимална маса над 12 тона и ремаркета и полуремаркета, с технически допустима максимална маса над 10 тона. \r\nОграничено е движението за автомобили над 10 тона по път Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 31 март 2019 година. \r\nДвижението по път Габрово – Стоманеците се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срокът на въведената организация е до 31 януари 2019 г. Движението в участък от пътя между Севлиево и село Драгановци  се осъществява с повишено внимание поради извършване на строително монтажни работи. Водачите да бъдат внимателни в участъка от км 0+000 до км 14+600. Срокът за приключването им е до 22 юни 2019 г. \r\nМария НЕДЕВА", "date": "2018.12.17", "title": "Габрово: Мокри, на места и хлъзгави, са пътните настилки в областта"}
{"url": "http://www.focus-news.net/news/2018/12/17/2602894/varna-kolednata-izlozhba-na-kakvo-uhae-zimata-be-otkrita-v-regionalnata-biblioteka-pencho-slaveykov-vav.html", "text": "Коледната изложба „На какво ухае зимата“ бе открита в регионалната библиотека „Пенчо Славейков” във Варна. Това предаде репортер на  Радио „Фокус“ – Варна . Откриването на изложбата бе съпътствано от музикално шоу от варненски ученици, както и раздаване на деца за най-послушните. Кристиана Димчева, главен библиотекар в библиотека “Пенчо Славейков“- Варна, откри изложбата с въпроса на какво ухае зимата, отправен от малките гости. Сред отговорите се шареха канела и джинджифилени бисквити и трапезата на баба, както и мандарини и домашна руска салата.  \r\n„Най-хубаво беше като донесяха елхата и ухаеше на елхова кора. Тогава ми миришеше и на ваканция“, разказа самата Кристина Димчева. Коледната изложба е под наслов „На какво ухае зимата“ от стихотворението на съвременната авторка Мая Дългъчева. „А пък зимата ухае на много, много хубави неща. Ухае на едни златисти бабини милинки, на борови шишарки, но най-вече и в нейното стихотворение се казва, ухае на чаканите, желани подаръци под коледната елха. Така, че тук при нас има коледна елха, с подаръци под нея, има изложени любимите детски книги на поколения и разбира се прекрасни илюстрации на деца от училище във Варна,“ каза Жечка Кираджиева от Детският и средношколски комплекс в библиотеката. Според нея един от успехите на събитието е, че включва редица изкуства. “Писаното слово, с хубавите коледни приказки, със хубавите коледни песни, освен това илюстрациите, нарисувани от децата и всичко това решихме да го гарнираме и с малко музика, с танц и с песни,“ обясни още Жечка Кираджиева. Освен финал и равносметка за една нова година, празникът е и реверанс към предстоящите празници, обясни още тя. \r\nБояна АТАНАСОВА", "date": "2018.12.17", "title": "Варна: Коледната изложба „На какво ухае зимата“ бе открита в регионалната библиотека „Пенчо Славейков” във"}
{"url": "http://www.focus-news.net/news/2018/12/17/2602892/sport-voleybolistkite-sa-na-8-myasto-v-svetovnata-ranglista.html", "text": "Националният отбор при жените се изкачи на 8-о място в новата ранглиста на световната федерация, след като бе публикувано последното класиране на Европейската конфедерация. Нашите изпревариха Полша след 12-ото си място на Световното първенство в Япония. Начело остават световните шампионки от Сърбия, втори са Холандия, а третото място делят Италия и Русия.", "date": "2018.12.17", "title": "Спорт: Волейболистките са на 8 място в световната ранглиста"}
{"url": "http://www.focus-news.net/news/2018/12/17/2602895/veliko-tarnovo-novi-avtobusi-imat-srednite-uchilishta-nikolay-katranov-i-dimitar-blagoev-v-svishtov.html", "text": "В навечерието на Коледа, по настояване на Община Свищов, Министерството на образованието и науката предостави два нови училищни автобуса за средните училища „Николай Катранов“ и „Димитър Благоев“ в града. Това съобщиха от пресцентъра на  Общината . \r\nОтец Михаил Миронов освети новите придобивки, а кметът Генчо Генчев и председателят на Общински съвет – Свищов д-р Кристиян Кирилов връчиха ключовете от автобусите на директорите на двете училища. Цветанка Кирова и Генади Иванов, които бяха пристигнали за тях заедно със своите възпитаници, благодариха и изразиха радостта си от това, че винаги могат да разчитат на подкрепата на общинското ръководство. \r\nВодени от стремежа за осигуряване на качествени и безопасни условия при придвижването на пътуващите ученици от и до училище, в края на годината ръководството на Общината отправи искане пред Министерството на образованието и науката за два нови училищни автобуса. Морално остарелите и амортизирали налични автобуси в двете училища не бяха безопасни за транспортирането на децата и това беше причината да се настоява за тяхната подмяна с нови.", "date": "2018.12.17", "title": "Велико Търново: Нови автобуси имат средните  училища „Николай Катранов“ и „Димитър Благоев“ в Свищов"}
{"url": "http://www.focus-news.net/news/2018/12/17/2602896/ministar-neno-dimov-dogovorenite-sumi-po-op-okolna-sreda-2014-2020-sa-nad-16-mlrd-lv-kam-tozi-moment.html", "text": "Договорените суми по ОП „Околна среда 2014-2020“  са над 1,6 млрд. лв. към този момент. Това каза министърът на околната среда и водите Нено Димов по време на Годишно информационно събитие за представяне напредъка на ОП „Околна среда 2014-2020 г.“, предаде репортер на  Агенция „Фокус“ . По думите му сертифицираните, за които вече ЕК е приела, че всичко по тях е било коректно, са над 450 млн. лв. „Тази вечер ще имам удоволствието да подпишем пред вас два изключително сложни проекта – единият с Община Бургас и няколко общини около нея, другият с Благоевград и няколко общини за две анаеробни инсталации. Те са модерен начин, част от кръговата икономика“, каза министърът и отчете, че това са тежки два проекта. „Искам да благодаря на кметовете и техните екипи, защото те като наши партньори успяха да направят всичко необходимо, за  да ни дадат възможност ние от своя страна да одобрим и да стигнем до реализацията на тези два проекта. Този с Бургас, Несебър и Поморие е на стойност от 37, 4 млн. лв.,  като безвъзмездната финансова помощ е 29, 4 млн. лв. Тези за Община Благоевград, заедно със Симитли, Бобошево, Кочериново и Рила е за малко над  36 млрд. , като безвъзмездната финансова помощ е 30, 2 млрд. лв.  \r\nПо думите му напредъка на ОП „Околна среда 2014-2020 е успех, който заслужава поздравление и благодарности към ръководството на оперативната програма. „Към всички служители, които дадоха всичко възможно от себе си, дори ще кажа към онези, които дадоха всичко възможно това да не се случи, защото това ни амбицира още повече“, допълни министър Нено Димов.", "date": "2018.12.17", "title": "Министър Нено Димов: Договорените суми по ОП „Околна среда 2014-2020“ са над 1,6 млрд. лв. към този момент"}
{"url": "http://www.focus-news.net/news/2018/12/17/2602900/nimh-v-9-oblasti-ot-stranata-e-obyaven-zhalt-kod-za-snyag-i-poleditsi-na-18-dekemvri.html", "text": "В 9 области от страната е обявен жълт код за сняг и поледици на 18 декември. Това сочи справка на сайта на  Националния институт по метеорология и хидрология (НИМХ)  при БАН.  \r\nОбластите, за които важи предупреждението, са: Габрово, Велико Търново, Търговище, Шумен, Бургас, Ямбол, Хасково, Кърджали и Смолян. Там в планинските части от областите се очакват снеговалежи и снежна покривка до 5-10 см.  \r\nВ Кърджали, Хасково, Ямбол и Бургас е обявен жълт код за обилни валежи от дъжд, които привечер и през нощта срещу сряда ще преминат в сняг. Количествата ще достигнат до 20-25 л/кв. м. През нощта срещу сряда ще започне да се задържа и снежна покрива от 5 до 7 см.", "date": "2018.12.17", "title": "НИМХ: В 9 области от страната е обявен жълт код за сняг и поледици на 18 декември"}
{"url": "http://www.focus-news.net/news/2018/12/17/2602898/pazardzhik-predstoi-zakupuvaneto-na-nov-digitalen-rentgenov-aparat-v-mbal-v-grada.html", "text": "Надявам се да завършим годината с положителен финансов резултат. Това каза за  Радио „Фокус“ – Пазарджик  директорът на МБАЛ-Пазарджик д-р Васил Вълчев. Той обясни, че са заделени и допълнителни средства за лекари и медицински сестри. „Едновременно с това успяхме да извършим необходимите ремонти на медицинска апаратура, която никак не е евтина. Предстои закупуването на нов много скъп дигитален рентгенов апарат. Финансова помощ за него ще получим от Министерството на здравеопазването. Ние закупихме със собствени средства подобен апарат, който също е много хубав“, коментира д-р Вълчев. Той допълни, че обновяването на медицинската техника е необходимо не само за лекарите, но и за пациентите, тъй като така те получават бързо и точно диагностициране на заболяванията. По думите му материалната база на най-голямата болница в областта е в много добро състояние. Тя се поддържа и се полагат необходимите грижи за нейното осъвременяване. \r\nВаня НИКОЛОВА", "date": "2018.12.17", "title": "Пазарджик: Предстои закупуването на нов дигитален рентгенов апарат в МБАЛ в града"}
{"url": "http://www.focus-news.net/news/2018/12/17/2602897/kanal-5-makedoniya-marsh-na-chervenite-chadari-prostitutkite-v-makedoniya-poiskaha-poveche-prava.html", "text": "„Апел до представителите на институциите: Гледаме с надежда към вас!“ С такива транспаранти сексуалните работници излязоха за 10 година подред с маски и червени чадъри в Скопие, за да търсят своите права, предава  скопският телевизионен „Канал 5“ . \r\nПод мотото „Декриминализация сега!“ – те искат премахване на всички членове от Наказателния кодекс, които ги третират. \r\nБроят на хората, които се занимават с най-старата професия постоянно се увеличава, но те се оплакват, че държавата все още не регулира техния статут. Те казват: „Всеки знае къде да купи любов за пари, но всички мълчат. Вместо да станем съюзници в борбата против престъпността, сексуалните работници са принудени да работят в условия, приличащи на криминален филм“. \r\nОт пред къщата-паметник на Майка Тереза в македонската столица, проститутките започнаха своя марш, който е в рамките на кампанията за отбелязване на 17 декември, Денят срещу насилието над сексуалните работници. \r\nПревод и редакция:", "date": "2018.12.17", "title": "„Канал 5“ (Македония): Марш на червените чадъри – Проститутките в Македония поискаха повече права"}
{"url": "http://www.focus-news.net/news/2018/12/17/2602888/premierat-boyko-borisov-oshte-236-km-ot-am-struma-byaha-pusnati-za-dvizhenie-tova-shte-oblekchi-znachitelno-trafika-po-edin-ot-nay-natovarenite-marshruti-na-balkanite.html", "text": "Още 23,6 км от АМ „Струма“ бяха пуснати за движение днес. Това ще облекчи значително трафика по един от най-натоварените маршрути на Балканите. Това е написал министър-председателят Бойко Борисов в профила си в социалната мрежа  „Фейсбук“ . „Участъкът между Кресна и Сандански е изграден с финансиране от Кохезионния фонд на ЕС и националния бюджет. В участъка има 3 пътни възела, 25 големи съоръжения, както и 4 площадки за отдих“, пише още премиерът.", "date": "2018.12.17", "title": "Премиерът Бойко Борисов: Още 23,6 км от АМ „Струма“ бяха пуснати за движение, това ще облекчи значително трафика по един от най-натоварените маршрути на Балканите"}
{"url": "http://www.focus-news.net/news/2018/12/17/2602886/vanshniyat-ministar-na-iran-kam-sasht-pone-stanete-po-malko-bezzakonni.html", "text": "Министърът на външните работи на Иран Мохамед Джавад Зариф заяви, че да се иска от САЩ да започнат да спазват законите е да искаш от тях невъзможното и затова Техеран по-скоро би поискал от Вашингтон да стане „по-малко беззаконен“, пише  електронното издание Tehran Times . \r\nВ понеделник Зариф написа в „Туирър“ част от забележките си по време на Политическата конференция в Доха, Катар. За възможни преговори със САЩ, външният министър каза: „Няма да говорим с никой, който поставя 12 условия, за да говори с някой, след като е нарушил резолюция на Съвета за сигурност, която насърчиха сами“. \r\nТой добави, че „ако някой трябва да изпълнява условия, това са тези, които трябва да изпълнят изискванията, като станат по-малко беззакони. Не искам от тях да започнат да спазват законите, защото това е да искам от тях невъзможното. Поне станете по-малко беззаконни“. \r\nПревод и редакция:", "date": "2018.12.17", "title": "Външният министър на Иран към САЩ: Поне станете по-малко беззаконни"}
{"url": "http://www.focus-news.net/news/2018/12/17/2602901/smolyan-dyado-koleda-zaradva-s-podaratsi-malchuganite-v-detskoto-otdelenie-na-mbal.html", "text": "За поредна година Дядо Коледа зарадва малчуганите в детското отделение на МБАЛ „Д-р Братан Шукеров“. Посрещането на белобрадия старец в болницата се превърна в един незабравим празник. Това съобщиха от  болницата .Тържеството се състоя в събота. Куклено-театралното студио „Лудите маймуни“ на актрисата Десислава Минчева – Тодорова, към читалището в Устово, допринесе за коледното настроение. Деси Минчева за пореден път грабна сърцата на децата, които още в началото бяха въвлечени в постановката. Кулминацията беше пристигането на Дядо Коледа, в ролята на актьора от Родопския драматичен театър Борис Хаджийски. Добрият Старец донесе пълен чувал с подаръци и лакомства, а малките пациенти разказаха колко послушни са били през цялата година.  Макар и болни десетината малки пациенти играха, смяха се от сърце и с нетърпение отваряха подаръците си. \r\nПосрещането на Дядо Коледа в смолянската болница се състоя за 12-та поредна година. „И този път вълшебството в отделението се получи. Надявам се добрината, радостта и надеждата да бъдат с нас при цялата нова година. На малките ни пациенти желая радост, здраве, много усмивки и бързо оздравяване“, каза старшата сестра на отделението Стефка Илиева.", "date": "2018.12.17", "title": "Смолян: Дядо Коледа зарадва с подаръци малчуганите в детското отделение на МБАЛ"}
{"url": "http://www.focus-news.net/news/2018/12/17/2602903/veliko-tarnovo-td-trapezitsa-1902-be-otlicheno-s-nagrada-za-nay-dobro-turistichesko-druzhestvo-s-baza-v-stranata.html", "text": "ТД „Трапезица 1902“ – Велико Търново бе отличено с награда за най-добро туристическо дружество с база в страната. Това съобщи за  Радио „Фокус“ – Велико Търново  Георги Димитров, секретар на дружеството. Призът бе връчен по време на традиционната церемония  на Българския туристически съюз от председателя на Сдружението проф. д-р Алексей Стоев. Георги Димитров подчерта, че наградата е за цялостната дейност на дружеството и за успешно реализираните прояви през годината. През 2018-та организацията е провела общо 19 събития, като в немалка част от тях участие са взели и ученици от града. Такива са кампаниите „Движи се и победи“, празникът за Еньовден и походът „По стъпките на Ботевата чета“. Той отбеляза, че включването на учащи в проявите винаги е било основна политика на дружеството. Георги Димитров посочи, че ТД „Трапезица 1902“ се нарежда на второ място в  страна по брой членове. Освен това е едно от малкото дружества, което само стопанисва материалната си база.  \r\nГодишните награди на БТС бяха връчени за четвърти пореден път. Събитието бе съпътствано с Коледен концерт на хор „Планинарска песен – Филип Аврамов” и Йодлеровия състав към него. Церемонията започна с химна на БТС „Балкани, дигайте се”. \r\nНадежда КРЪСТЕВА", "date": "2018.12.17", "title": "Велико Търново: ТД „Трапезица 1902“  бе отличено с награда за най-добро туристическо дружество с база в страната"}
{"url": "http://www.focus-news.net/news/2018/12/17/2602922/targovishte-dvizhenieto-po-pat-i-4-targovishte-omurtag-v-rayona-na-selo-prolaz-se-osashtestvyava-v-edna-lenta-poradi-katastrofa.html", "text": "Движението по път I-4 Търговище – Омуртаг в района на село Пролаз се осъществява в една лента, поради пътнотранспортно произшествие. Това съобщиха от пресцентъра на  Агенция \"Пътна инфраструктура\" (АПИ) . Движението се регулира от \"Пътна полиция\".", "date": "2018.12.17", "title": "Търговище: Движението по път I-4 Търговище – Омуртаг в района на село Пролаз се осъществява в една лента, поради катастрофа"}
{"url": "http://www.focus-news.net/news/2018/12/17/2602920/bsp-nastoyava-za-osvobozhdavaneto-ot-dlazhnost-na-direktora-na-rup-byala-slatina-krasimir-yonchev-obzor.html", "text": "БСП настоява за освобождаването от длъжност на директора на РУП-Бяла Слатина Красимир Йончев. Това стана ясно на извънредна пресконференция в централата на партията.  Заместник-председателят на БСП Кирил Добрев  се обърна ултимативно към министъра на вътрешните работи Младен Маринов и освен за оставката на директора на РУП-Бяла Слатина, настоя за проверка на ОДМВР – Враца. Той посочи, че ако това не се случи, БСП ще прибегне към искане на оставка на вътрешния министър. „Село Галиче е символ на ретро-мутренската държава. Това е селото с най-много палежи и побои на глава от населението на нашата малка държава. В селото страхът, омразата и безнадежността са просто ежедневие“, каза още Добрев. По думите му на частичните избори, които бяха проведени на 20 май 2018 г., БСП е пуснала много жалби. „С помощта на Граждани за европейско развитие кандидатът на Ценко Чоков беше избран за кмет. На 26 септември логично след голямата изборна победа с 23 гласа при 280 дописани жители, Ценко Чоков беше пуснат за лечение под домашен арест. Същото се случи преди това и с групата от 7-8 елемента, които тормозеха селото и в момента мога да кажа, че всички са на свобода“, допълни още той. Кирил Добрев призова да се възстанови редът  и мира в селото и коментира,  че няма как в присъствието на Красимир Йончев това да се случи. Той отчете още, че шефът на районното полицейско управление не се справя, тъй като има ниска разкриваемост на престъпленията,  както и продължаване на безчинствата в село Галиче.  \r\nЗаместник-председателят на БСП подчерта, че партията няма да позволи нито един от нейните членове, застъпници, симпатизанти, да бъде тормозен. Кирил Добрев каза това във връзка с палежа на дома на  кандидата на БСП за кмет на селото Веселин Тушинов , който коментира, че хората в селото знаят кои са извършителите, но не могат да го докажат.  \r\nТой разказа, че преди два месеца е запалена друга къща на свидетел по делото срещу Чоков, а преди това е било пребито момче – застъпник на БСП. „На 12 декември за пореден път беше унищожен нашият семеен обор – с храната за животните, с всичките дървени материали, които бяхме складирали там. Това е опит да се унищожи моето семейство“, каза Тушинов. По думите му ситуацията излиза извън контрол. Според него няма държава, няма закони в това село. „Надявам се да има някаква намеса, някаква помощ за хората, които живеят там. Както са тръгнали нещата – няма да остане един свидетел срещу тази група. Ние ще бъдем унищожени и изгонени от село“, заяви още Тушинов.  \r\nДеница КИТАНОВА", "date": "2018.12.17", "title": "БСП настоява за освобождаването от длъжност на директора на РУП-Бяла Слатина Красимир Йончев (ОБЗОР)"}
{"url": "http://www.focus-news.net/news/2018/12/17/2602902/otkriha-24-kilometrovata-otsechka-ot-am-struma-mezhdu-kresna-i-sandanski-obzor.html", "text": "В изпълнение на програмата на правителството и на приоритетите, които сме си поставили, АМ „Струма“ „порасна“ с 24 км. Това заяви министърът на регионалното развитие и благоустройството Петя Аврамова при откриването на новоизградения участък. На церемонията присъстваха народни представители, министърът на транспорта, информационните технологии и съобщенията Росен Желязков, председателя на Управителния съвет на Агенция „Пътна инфраструктура“ инж. Светослав Глосов  и кметове. Министър Аврамова  връчи разрешението за ползване на участъка на инж. Глосов. Тя отбеляза, че така се дава шанс на всички български граждани, гостите на страната и транзитно преминаващите да пътуват безопасно по него. Регионалният министър  уточни, че в отсечката на АМ „Струма“ от Кресна до Сандански са изградени 25 големи съоръжения, 3 пътни възела и 4 площадки за отдих със санитарни помещения и ТИР паркинги. По думите й в бъдеще на тях ще могат да бъдат изградени заведения за хранене и бензиностанции.  \r\nАврамова заяви, че участъка се пуска предсрочно с 5 месеца, като благодари на строителите за положените усилия, на Агенция „Пътна инфраструктура“ за доброто администриране на процеса и на Министерството на транспорта, информационните технологии и съобщенията за работата в партньорство при доизграждането на АМ „Струма“.  \r\nМинистърът поясни, че за правителството е важно и Северна България  да има магистрала, така че средствата, които бяха отпуснати преди няколко дни в размер на 1,35 млрд. лева за изграждане на участък от АМ „Хемус“ са важни. „Ще продължаваме да работим за вертикалните отсечки, за скоростния път „Видин – Ботевград“, защото видяхме, че АМ „Тракия“ даде тласък на развитието на Южна България“, поясни министър Аврамова. \r\nРегионалният министър съобщи, че изпълнението на отсечката от магистрала „Струма“ между Благоевград и Крупник е на 40%. Тя поясни, че са в ход тръжните процедури за участъка през Кресненското дефиле. Аврамова добави, че има избрани изпълнители за участъците преди и след тунел „Железница“. По думите й се очаква в скоро време да може да се сключи договор и за самото съоръжение. Председателят на УС на АПИ инж. Глосов  изрази очакване комисията, която ще оценява офертите на участниците в процедурата за избор на изпълнител на участъка през Кресненското дефиле да си свърши работата добре и бързо, така че да няма обжалвания. Той уточни, че има 6 месеца срок за проектиране. „След това ще започне строителството. Надяваме се това да стане следващата година, така че до края на 2023 г. да бъде завършена цялата магистрала, каза още инж. Глосов. \r\nОт своя страна  транспортният министър Росен Желязков  заяви, че е налице пълно доверие, като е необходимо мобилизиране на усилията, така че 2023 г. да се пътува от София до границата с Гърция за час и половина.  \r\nВ профила си в социалната мрежа „Фейсбук“  премиерът Бойко Борисов  написа: „Още 23,6 км от АМ „Струма“ бяха пуснати за движение днес. Това ще облекчи значително трафика по един от най-натоварените маршрути на Балканите. Участъкът между Кресна и Сандански е изграден с финансиране от Кохезионния фонд на ЕС и националния бюджет. В участъка има 3 пътни възела, 25 големи съоръжения, както и 4 площадки за отдих.", "date": "2018.12.17", "title": "Откриха 24-километровата отсечка от АМ „Струма“ между Кресна и Сандански (ОБЗОР)"}
{"url": "http://www.focus-news.net/news/2018/12/17/2602924/sofiya-maskiran-i-vaorazhen-mazh-e-napadnal-lekar-s-plastmasov-pistolet.html", "text": "Маскиран и въоръжен мъж е нападнал лекар с пластмасов пистолет. Това съобщиха от пресцентъра на  МВР . Инцидентът е станал към 18.20 часа в сграда на бул. „Македония“. Според първоначалните данни, непознат е позвънил на вратата на медицински кабинет в сградата. След като отворил, лекарят бил нападнат от маскиран и въоръжен мъж, който му нанесъл удари с пластмасов пистолет. На виковете на доктора реагирали съседи, които задържали нападателя и повикали полиция. Служителите на реда задържали на място 64-годишен софиянец, криминално регистриран, който е отведен в Шесто РУ-СДВР. Предстои изясняване на обстоятелствата по случая и мотивите, довели до инцидента.", "date": "2018.12.17", "title": "София: Маскиран и въоръжен мъж е нападнал лекар с пластмасов пистолет"}
{"url": "http://www.focus-news.net/news/2018/12/17/2602925/stara-zagora-sluzhitel-na-reda-ot-odmvr-e-postradal-pri-zadarzhane-na-mazh-buystval-v-avtobus.html", "text": "Служител на реда от ОДМВР - Стара Загора е пострадал при задържане на мъж, буйствал в автобус. Това съобщиха от пресцентъра на  МВР.  \r\nКъм 18.00 часа в полицията е получен сигнал за инцидент на пътя Сливен – Стара Загора. По първоначални данни, малко преди Стара Загора, в автобус, пътувал по линията между двата града, млад мъж на 25 години по неизяснени засега причини, е счупил едно от стъклата на превозното средство и е скочил на пътя. След сигнал на тел. 112 към мястото веднага е насочен автопатрул. При задържането на младежа, той е нанесъл порезна рана с нож  по лицето на един от полицаите от патрула. Пострадалият без опасност за живота  служител е откаран в болница за оказване на медицинска помощ. 25-годишният сливенец е задържан в Първо РУ-Стара Загора. \r\nПредприети са действия за изясняване на случая. Образувано е досъдебно производство.", "date": "2018.12.17", "title": "Стара Загора: Служител на реда от ОДМВР е пострадал при задържане на мъж, буйствал в автобус"}
{"url": "http://www.focus-news.net/news/2018/12/17/2602927/dobrich-na-ofitsialna-tseremoniya-byaha-obyaveni-i-nagradeni-nay-dobrite-sportisti-na-obshtina-kavarna-za-2018-godina.html", "text": "На официална церемония бяха обявени и наградени най-добрите спортисти на Община Каварна за 2018 година, предаде кореспондентът на  Радио „Фокус” – Варна . 18 спортисти от морския град са номинирани. Предложенията са разгледани от 6-членна комисия с председател Митко Недев, зам.-кмет на Община Каварна. Комисията е съставена от учители по физическо възпитание и спорт и административни лица, които отговарят за тази сфера в морската община. В призовата десетка на изявените спортисти са Георги Попов от Спортен клуб по хандбал „Калиакра“ – вратар на мъжкия и юношеския отбор, Едже Демирова от Спортен клуб (СК) „Ринг“, заела първо място на Държавното първенство по кик бокс в категория до 52 кг, Иво Чернев от СК „Вимпел“, завоювал през годината два златни и един сребърен медал на Държавното първенство за настолни корабни модели в класове С7 и С8, както един златен и два сребърни медала на Световното първенство в румънския град Галац, Кристиян Демиров от СК „Ринг“, заел първо място на Държавното първенство по кик бокс при деца на възраст от 10 до 12 години, Николай Борисов от тенис клуб „Каварна“, заел челни места на състезания в Добрич, Каварна и Варна, Сава Караянов, победител в тенис турнира за аматьори, Стефан Николов от Футболен клуб „Калиакра“, капитан на отбора и основен състезател на мъжкия тим в Каварна. За треньор на годината бе обявен Ариф Арифов, треньор на Клуба по бойни спортове, който пък бе отличен сред останалите спортни клубове в града. След като получи своята награда Ариф Арифов посочи, че той и неговите състезатели са от малък град, но не с малки възможности. Доказателство за това са спечелените от клуба през 2018-та над 150 медала в различни състезания. Два юбилея отбелязват тази година спортни клубове в Каварна – 20 години от своето създаване СК „Ринг“ и 30 години – СК по хандбал. Награда за цялостен принос в спортния живот на Каварна получи Атанас Градешлиев, дългогодишен учител по физическо възпитание и спортен деятел и радетел. Специални поощрителни награди връчи кметът Нина Ставрева на най-младия спортен състезател през годината – Ани Кирова на 5 години, която се състезава в тенис турнири, и Дона Димитрова – за най-проспериращ състезател от Клуба по карате. Специална награда получи журналистът Руслан Йорданов, когото кметът Нина Ставрева определи като приятел на Община Каварна, спомогнал съществено за обогатяването на спортния календар, дал идеята за мотото „Да се спортува е модерно“ и подкрепил общината в кандидатурата й за европейски град на спорта. Третото място в класацията за най-добър спортист на Община Каварна за 2018 година зае Дилек Серветова от СК „Ринг“, заела челни места на Държавното първенство по кик бокс в стил лоу кик. Второто място е за миналогодишния победител в класацията на спортната класация на морската община Женя Янева от Клуба по бойни спортове, двукратен шампион по карате на Международния турнир в Каварна, национален шампион на България за 2018 година, два пъти вицешампион по „шотокан карате до“ в Република Турция индивидуално в категория до 61 кг за жени. Янева е и двукратен европейски шампион в категория до 68 кг в първенство за жени. Спортист на годината в Община Каварна за 2018-та е европейската шампионка по „шотокан карате до“ Грациела Йорданова от Клуба по бойни спортове „Калиакра“. 13-годишната състезателка е шампион в национални и международни турнири в Габрово, Силистра, Плевен, Свищов, Варна, в Португалия и Турция. Грациела Йорданова е и републикански шампион на България за 2018 година. Всички наградени спортисти благодариха за оказаната чест, споделиха своето щастие от признанието на постиженията им и качествата, които са показали на различни състезания. Думи на благодарност бяха отправени към треньори, клубове и Община Каварна за подкрепата и доверието. Тържеството завърши с обща снимка на призьори и представители на морската община. Церемонията се провежда за 14 пореден път. В своето приветствено слово кметът на Каварна Нина Ставрева благодари на спортистите, прославили града, Добруджа и България, пожела им нови успехи и подчерта, че подпомагането на спорта в региона е кауза, която ще бъде продължена във времето.  \r\nЖулиета НИКОЛОВА", "date": "2018.12.17", "title": "Добрич: На официална церемония бяха обявени и наградени най-добрите спортисти на Община Каварна за 2018 година"}
{"url": "http://www.focus-news.net/news/2018/12/17/2602923/proektat-tvoyat-chas-izpalnen-uspeshno-obzor.html", "text": "Проектът „Твоят час“ – изпълнен успешно. До този извод стигна министърът на образованието и науката Красимир Вълчев по време на заключителния информационен ден по проекта. По думите му това е най-всеобхватният проект, през който МОН е администрирал. „Не по-малко са важни дейностите за преодоляване на образователните затруднения. Факт е, че имаме една писта за всички ученици, понякога по нея има ученици, които се движат по-бавно. Понякога постъпват в 1 клас с такива трудности и училището не винаги успява да ги компенсира толкова бързо и толкова лесно. Проучванията, които са направени в проекта показват, че тези ученици подобряват резултатите си. Ние ще продължим финансирането на тази дейност с проект по ОП „Наука и образование за интелигентен растеж“, който ще бъде насочен към училищата“, каза министър Вълчев и уточни, че отделно ще има подобен проект, насочен към детските градини. Образователният министър отчете, че около 250 хил. ученици участват средногодишно в дейностите по интереси, а  по целия проект са участвали над 2300 училища, 450 хил. различни ученици за двете дейности. Ръководителят на проекта Марияна Ламбова  отчете, че над 50% от общия брой ученици в дневна форма са участвали в дейностите по проекта „Твоят час“. Тя обясни, че по проекта са проведени анкети сред учениците, родителите и Съвета „Твоят час“. По думите й е много висок процентът  на учениците, които смятат, че са удовлетворени в участието си в извънкласни дейности. Ламбова добави, че на отворения въпрос „Какво бихте променили в часовете, в които участвахте по проекта?“, открояващите се отговори са: „Повече часове“, „Повече състезания“, „Повече занимателни игри“, „Да продължи проектът“, „Повече логически задачи“, „Повече опити“, „Повече изяви“, „Часове извън училища“. „Не е малък броят на учениците, които са посочили, че не биха променили нищо“. „На въпроса „Моля опишете в една дума...“, анкетираните участници са отговорили: интересно, забавно, изявите, състезанията, творчеството, приятелството, креативност, свобода, забавления, игри, танците. Прави впечатление, че първите три най-често срещани определения, които дават анкетираните ученици, посещаващи групи за обучителни затруднения са: интересно, забавно и всичко“, каза още Ламбова. По думите ѝ анкетното проучване на мнението на родителите потвърждава резултатите от анкетите на учениците, а участвалите в анкетното проучване представители на Съвета \"Твоят час\" са посочили висока степен на взаимодействие с училищните екипи на всеки етап, както и висока степен на сътрудничество с родителите. \r\nДеница КИТАНОВА", "date": "2018.12.17", "title": "Проектът „Твоят час“ – изпълнен успешно (ОБЗОР)"}
{"url": "http://www.focus-news.net/news/2018/12/17/2602904/ria-novosti-vav-frantsiya-sa-zadarzhani-dvama-dushi-zapodozreni-okolo-strelbata-v-strasburg.html", "text": "Правоохранителните органи във Франция задържаха още двама души, заподозрени в подпомагане на стрелеца от Страсбург, съобщава  РИА Новости . \r\nНа 11 декември 29-годишния Шериф Шекат откри стрелба насред коледния базар в Страсбург, след което се изчезна. След два дни силите за сигурност успяха да ликвидират стрелеца. В него бяха намерени револвер и допълнителни патрони. \r\nПреди това бяха задържани няколко души, включително братята му и родителите му. По-късно бяха освободени. Терористичната организация „Ислямска държава“ пое отговорност за атаката. Броят на жертвите достигна петима души.  Превод и редакция : Калоян Пенков", "date": "2018.12.17", "title": "РИА Новости: Във Франция са задържани двама души заподозрени около стрелбата в Страсбург"}
{"url": "http://www.focus-news.net/news/2018/12/17/2602899/yeni-safak-pentagonat-predade-nablyudatelnite-postove-na-pkkons-predi-turskata-operatsiya.html", "text": "Пентагонът е предал контрола над наблюдателните постове, изградени от САЩ по южната граница на Турция, на терористите от сирийската издънка на Работническата партия на Кюрдистан (ПКК) – „Отрядите за народна самоотбрана“ (ОНС), пише  онлайн изданието на вестник Yeni Safak . \r\nПостовете, издигнати край град Тал Абаяд, на северната граница на Сирия, са последният опит на терористите от ПКК/ОНС да наблюдават движенията на Турция през границата, използвайки телескопи и увеличаващи лещи, отбелязва изданието. \r\nНаблюдателните пунктове са защитавани от машини, предадени от Вашингтон на сирийските кюрди, посочва още вестникът. \r\nТези точки са сред първите мишени, които ще бъдат ударени от Турските въоръжени сили, когато предстоящата операция на Анкара на изток от река Ефрат започне. \r\nПревод и редакция:", "date": "2018.12.17", "title": "Yeni Safak: Пентагонът предаде наблюдателните постове на ПКК/ОНС преди турската операция"}
{"url": "http://www.focus-news.net/news/2018/12/17/2602929/ministar-predsedatelyat-boyko-borisov-uchastva-v-dvudnevniya-forum-na-visoko-ravnishte-es-afrika-vav-viena.html", "text": "Министър-председателят Бойко Борисов участва в двудневния форум на високо равнище ЕС-Африка във Виена. Това съобщиха от  правителствената информационна служба . Тази вечер европейските и африканските лидери дават старт на дискусиите за сътрудничеството в областта на цифровата икономика. Форумът в австрийската столица е под надслов „Сътрудничеството в дигиталната ера“. Утре (17 декември 2018 г.) той ще бъде открит от канцлера на Австрия Себастиян Курц, от президента на Руанда и председател на Африканския съюз Пол Кагаме и от председателя на Европейската комисия Жан-Клод Юнкер. Срещата на високо равнище ще допринесе за насърчаване на иновациите и цифровизацията като важни фактори за бъдещото развитие на двата континента. По време на форума ще бъде поставено и началото на Работна група на ЕС и Африканския съюз за цифрова икономика. Целта е да се проучи как Европа и Африка могат да изградят цифрово партньорство, да се подкрепи набелязването на конкретни действия и инициативи на Алианса за инвестиции и работни места Африка-Европа в сектора. Работната група ще работи по предоставянето на препоръки относно сътрудничеството за развитие, основаващо се на няколко приоритетни области, които ще бъдат централни теми на дискусиите: достъп до широколентова свързаност и цифрова инфраструктура, цифрови умения, цифрово предприемачество, електронни услуги, цифрово земеделие, стартъпи. Особено внимание ще бъде обърнато на действията за засилване участието на жените в цифровата икономика и младите хора.", "date": "2018.12.17", "title": "Министър-председателят Бойко Борисов участва в двудневния форум на високо равнище ЕС-Африка във Виена"}
{"url": "http://www.focus-news.net/news/2018/12/17/2602932/ria-novosti-rusiya-shte-prehvarli-nad-deset-iztrebiteli-v-krim.html", "text": "На 22 декември повече от десет изтребители Су-27 и Су-30 ще извършат полет от летище „Кримск“ от Краснодарския край до летище „Белбек“ в Крим след приключване на реконструкцията му. \r\nСтроителните работи на летището започнаха през пролетта. Понастоящем е завършено изграждането на съоръженията от първата фаза: нова писта с дължина 3450 метра, площадки за самолети и платформи със специално предназначение. Превод и редакция : Калоян Пенков", "date": "2018.12.17", "title": "РИА Новости: Русия ще прехвърли над десет изтребители в Крим"}
{"url": "http://www.focus-news.net/news/2018/12/17/2602931/varna-nad-200-svobodni-rabotni-mesta-sa-obyaveni-v-byuroto-po-truda-v-oblastta.html", "text": "Над 200 свободни работни места са обявени в бюрото по труда във Варна в началото на седмицата. Това съобщиха за  Радио „Фокус“ – Варна  от Дирекция „Бюро по труда“ – Варна. Обявени са свободни позиции за общи работници, куриери, готвачи, миячи, чистачи, водач на мотокар, кранист, машинист, шофьор на автобус. 20 са свободните позиции за шивачи, като изискванията са кандидатите да имат завършено средно образование в сферата на производствените технологии – текстил, облекло, обувки и кожи.  Търсят се също майстори на тестени изделия, машинни оператори, електромонтьор, заварчици, касиери. Десетки са свободните позиции за продавач-консултанти, като за част от тях се изисква владеенето на немски, английски и руски език. Бизнесът търси също бармани, сервитьори, камериери, салонни управители, сладкари, рецепционисти. Над 10 са свободните позиции за търговски представители и агенти, както и брокери на недвижими имоти. Обявени са още свободни позиции за медицински сестри и учители. \r\nМарияна ВАЛЕНТИНОВА", "date": "2018.12.17", "title": "Варна: Над 200 свободни работни места са обявени в бюрото по труда в областта"}
{"url": "http://www.focus-news.net/news/2018/12/17/2602933/kathimerini-kamenos-zayavi-che-podkrepya-svobodnoto-slovo-v-otgovor-na-bombenata-ataka.html", "text": "Лидерът на младши коалиционния партньор „Независими гърци“, Панос Каменос, заяви, че подкрепя свободното слово „дори на тези, които ни отнемат правото“ да говорим, съобщава гръцкия вестник  Kathimerini .   \r\n„Независимо от годините на война, водена срещу нас от „Скай“, се противопоставяме на насилието. Подкрепяме правото на свободно слово дори на онези, които нарушават нашето собствено право“, написа той в социалната мрежа Twitter. Превод и редакция : Калоян Пенков", "date": "2018.12.17", "title": "Kathimerini: Каменос заяви, че подкрепя свободното слово, в отговор на бомбената атака"}
{"url": "http://www.focus-news.net/news/2018/12/17/2602926/svetoslav-malinov-evrodeputat-transportniyat-bransh-na-balgariya-i-iztochna-evropa-e-atakuvan-ot-blok-darzhavi-nachelo-s-germaniya-i-frantsiya.html", "text": "Транспортният бранш на България и Източна Европа е атакуван от блок държави, начело с Германия и Франция. Това каза за обзорното предаване \"Това е България\" на  Радио \"Фокус\"  евродепутатът от ДСБ/ЕНП Светослав Малинов. По думите му борбата за гласуването продължава от ниска точка, защото при предишното гласуване и в работата на комисиите не са ни подкрепили държави, които първоначално са се ангажирали с нашата кауза. „Мачът не е свършил, но започваме от лоша позиция, в която сме заедно само с още 7 държави, въпреки че подкрепа ни беше обещана от още няколко, които по някаква причина не се включиха. Трябва да се обхванат всички колеги евродепутати, които нямат позиция по темата или са безразлични. Страшно много неща в ЕП преминават при гласуване от страна на колегите, които нямат залог в тях. Зависи от държавата и партията.  България, например,  няма голям залог когато става дума за риболов в Северно море. Трябва да се минат онези хора, които нямат позиция, за да може да бъдат спечелени“, каза още евродепутатът. Според Светослав Малинов българските евродепутати са обединени по въпроса и продължават работата си в полза на превозвачите у нас, но е крайно време и правителството да се задейства.", "date": "2018.12.17", "title": "Светослав Малинов, евродепутат: Транспортният бранш на България и Източна Европа е атакуван от блок държави, начело с Германия и Франция"}
{"url": "http://www.focus-news.net/news/2018/12/17/2602928/mvr-prizova-vodachite-na-tezhkotovarni-avtomobili-da-spazvat-striktno-ukazatelnite-tabeli-i-politseyskite-razporedbi-obzor.html", "text": "Заседание на националния щаб във връзка с усложнената зимна обстановка се проведе в Министерството на вътрешните работи, под ръководството на министър Младен Маринов. В него участваха министърът на регионалното развитие и благоустройството Петя Аврамова, представители на АПИ, БАН, столична община, заместник-главният секретар на МВР гл. комисар Георги Арабаджиев, директорите на ГДНП, ГДПБЗН и СДВР, заместник-директорът на ГДНП Гребенаров, директорът на ОДМВР-София, както и представители на Центъра за аерокосмично наблюдение към МВР. В рамките на заседанието бе направен анализ на ситуацията през неделния ден, бяха идентифицирани възникнали проблеми и причините за тях.  \r\nМинистърът на вътрешните работи Младен Маринов заяви, че оценката е, че при условията на обилен снеговалеж и вятър на територията на цялата страна е създадена нужната организация за съсредоточаване на всички налични снегопочистващи машини и полицейски патрули. По думите му част от създадените вчера проблеми са вследствие на несъобразилите се с пътните знаци водачи на ТИР-ове, които при навлизане в забранените участъци са аварирали. Той припомни, че на 30 шофьори са наложени административни наказания - глоба от 300 лева и лишаване от право за управление на МПС за месец, заповед за принудителна административна мярка и спиране от движение на МПС до 3 месеца. Вътрешният министър обърна специално внимание на поведението на шофьорите и припомни, че общественото очакване е в такива ситуации да се проявява толерантност на пътя и стриктно да се спазват указанията на знаците и на униформените.  \r\nМинистърът на регионалното развитие и благоустройството Петя Аврамова посочи, че фирмата, която се е забавила с почистването на АМ „Струма“ в неделния ден, ще бъде санкционирана. По думите ѝ в неделя  са били задействани всички екипи по снегопочистване и регулиране на движението, но са изпуснали момента за своевременното уведомяване на всички пътуващи по републиканските пътища за това, какво се случва и какви действия са предприети. Тя допълни, че в бъдеще съвместните действия на институциите ще бъдат координирани, за да се постигне и по-навременна информираност на гражданите за усложнена пътна обстановка.  \r\nНа заседанието бе взето и решение тежкотоварният трафик да бъде спиран при прогноза за тежка метеорологична обстановка, така че да не се забавя пак движението по този начин. \r\nИнж. Дончо Атанасов от УС на Агенция „Пътна инфраструктура“ (АПИ) коментира, че при обилен снеговалеж една автомагистрала може да бъде почистена до асфалт два часа, след като спре да вали. „Когато имаме запушване при изключително висок трафик и се създаде опашка, не е възможно снегопочистваща техника да бъде там. Затова пътят се обработва в обратна посока. Държавното предприятие „Автомагистрали“ добре поддържа АМ „Тракия“. Не е възможно автомагистрала при обилен снеговалеж да бъде на асфалт“, каза още инж. Атанасов и добави, че според него зимното поддържане на България е на добро ниво – по-добро, отколкото е в други държави. „Надявам се по АМ „Тракия“ ремонтите при км 17 да приключат скоро и да могат хората по празниците да пътуват спокойно. АМ „Хемус“ на 37 км едва ли ще бъде довършена за това време“, заяви инж. Атанасов.", "date": "2018.12.17", "title": "МВР призова водачите на тежкотоварни автомобили да спазват стриктно указателните табели и полицейските разпоредби (ОБЗОР)"}
{"url": "http://www.focus-news.net/news/2018/12/17/2602934/anadolu-agency-protestat-na-zhaltite-zhiletki-se-razprostira-v-maroko.html", "text": "Марокански работници от частния и публичния сектор организираха демонстрации в Рабат, настоявайки за по-добро заплащане и подобряване на условията за живот, предава турската агенция  Anadolu Agency . \r\nЗухайр Аскириба, заместник-началник на Съюза на техниците в Мароко, заяви пред Anadolu Agency, че техниците от различни министерства и институции са носели жълти жилетки, докато участваха в протестите. \r\nСпоред Аскириба демонстрациите ще продължат една седмица до следващия вторник. \r\n„Техниците прибягнаха до протести след изчерпване на всички усилия да седнат на преговори с правителствени служители“, отбелязвайки, че техниците не са били включени в текущите разговори между правителството и представителите на синдикатите. \r\nВ случай, че техните искания не са изпълнени, техници планират да организират национална стачка на 19 и 20 декември, добави Аскириба. Превод и редакция : Калоян Пенков", "date": "2018.12.17", "title": "Anadolu Agency: Протестът на „жълтите жилетки“ се разпростира в Мароко"}
{"url": "http://www.focus-news.net/news/2018/12/17/2602930/tass-liderat-na-leybaristite-initsiira-vot-na-nedoverie-sreshtu-tereza-mey.html", "text": "Лидерът на опозиционната Лейбъристка партия, Джеръми Корбин, инициира вот на недоверие срещу Тереза Мей, съобщава агенция  ТАСС . \r\nКорбин нарече „неприемливо“ решението на британският премиер да отложи за следващата година гласуването на споразумението с Брюксел за условията на Брекзит, което трябваше да се състои на 11 декември. Според него, вот на недоверие срещу премиера се явява „единствения начин“ да се гласува по сделката за Брекзит тази седмица. „Парламентът няма доверие на министър-председателят заради това, че тя не позволи Камарата на общините веднага да гласува споразумението за излизането и бъдещите отношения между Великобритания и ЕС“, заяви Корбин, който в нейно присъствие прочете писмено искане за внасяне на вот на недоверие.    Превод и редакция : Калоян Пенков", "date": "2018.12.17", "title": "ТАСС: Лидерът на лейбъристите инициира вот на недоверие срещу Тереза Мей"}
{"url": "http://www.focus-news.net/news/2018/12/17/2602937/predsedatelyat-na-narodnoto-sabranie-tsveta-karayancheva-vrachi-nagradata-student-na-godinata-za-2018.html", "text": "Председателят на Народното събрание Цвета Караянчева връчи наградата „Студент на годината за 2018” на официална церемония, на която бяха обявени носителите на Националния приз на Националното представителство на студентските съвети. Това съобщиха от  пресцентъра на Народното събрание .   \r\nОтличието получи курсант-мичман Петър Стефанов Генов от Висше военноморско училище „Никола Йонков Вапцаров“, V-ти курс със специалност „Организация и управление на военните формирования на тактическо ниво“.  \r\nВие сте бъдещето на тази държава, вие сте хората, които ще поемат щафетата от нас, отбеляза председателят на Народното събрание Цвета Караянчева в приветствието си към студентите. Вие сте тези, които трябва да управлявате, да бъдете професионалисти и да дадете всичко от себе си, за да може България да продължи да се развива и да стои достойно на своето място в ЕС и в света, обърна се тя към студентите. Председателят на парламента заяви, че българското образование е качествено и по нищо не отстъпва на европейските стандарти.  \r\nПредседателят на Народното събрание посъветва младите хора да се трудят, де се учат от знанията и уроците, които им дават животът и техните достойни преподаватели. Вие сте бъдещето на България, реализирайте се при нас – при своите родители, призова ги Цвета Караянчева и пожела на студентите много сили, успехи и упоритост, за да преодоляват препятствията и да постигат своите цели.  \r\nЦелта на Националния приз „Студент на годината” е да отличи най-активните студенти във всички области на науката, изкуството и спорта. Награди получиха младежи, които учат в специалностите педагогически науки, хуманитарни науки, социални науки, стопански науки, правни науки, природни науки, информатика и математика, технически науки, аграрни науки и ветеринарна медицина, здравеопазване, спорт, изкуства, сигурност и отбрана. Отличени бяха още докторант на годината, както и студент с българско гражданство, обучаващ се извън пределите на страната. \r\nНа церемонията по връчването на Дванадесетите награди „Студент на годината” присъстваха председателят на парламентарната Комисия по образованието и науката Милена Дамянова, депутати, вицепрезидентът Илияна Йотова, министърът на образованието и науката Красимир Вълчев, представители на изпълнителната власт, на академичната общност и на бизнеса.", "date": "2018.12.17", "title": "Председателят на Народното събрание Цвета Караянчева връчи наградата „Студент на годината за 2018”"}
{"url": "http://www.focus-news.net/news/2018/12/17/2602921/ria-novostiobshtoto-sabranie-na-oon-prie-globalniya-pakt-za-bezhantsite.html", "text": "Общото събрание на ООН прие Глобалния пакт за бежанците. \r\nЗа него гласуваха 181 страни, 2 са против, а три се въздържаха. \r\nГлобалният пакт има за цел да облекчи тежестта върху приемащите страни и да подобри способността на бежанците да се грижат за себе си. \r\nОсвен това документът предвижда създаването на условия за безопасно и достойно завръщане в страните, откъдето са бежанците.  Превод и редакция : Калоян Пенков", "date": "2018.12.17", "title": "РИА Новости:Общото събрание на ООН прие Глобалния пакт за бежанците"}
{"url": "http://www.focus-news.net/news/2018/12/17/2602936/tass-predstavitelyat-na-rusiya-v-oon-prizova-kosovo-vednaga-da-otmeni-reshenieto-za-sazdavane-na-armiya.html", "text": "ТАСС: Представителят на Русия в ООН призова Косово веднага да отмени решението за създаване на армия \r\nПредставителят на Русия в ООН, Василий Небензя, призова Косово веднага да отмени решението за създаване на армия. Той заяви, че решението за създаване на армия е в грубо нарушение на Резолюция 1244 на Съвета за сигурност на ООН, съобщава агенция  TACC . \r\n„Решението за трансформиране на силите за безопасност на Косово в въоръжени сили е явно нарушение на Резолюция 1244 на Съвета за сигурност, която, както повтори генералния секретар, остава основен международен правен акт за уреждане на косовските въпроси“, добави той.  \r\n „Появата на въоръжени сили на Косово представлява заплаха за мира и безопасността в региона“, съобщи руския дипломат по време на извънредната среща на Съвета за сигурност на ООН. \r\nВасилий Небензя също така подчерта, че безотговорната политика на Европейския съюз по отношение на непризнатото Косово е преминала опасна линия. \r\n„Реакцията на ЕС към последното решение на Прищина не може да се нарече нищо друго освен беззъбо. Това е безотговорна политика, която пресича опасна линия“, завърши представителя на Русия. Превод и редакция : Калоян Пенков", "date": "2018.12.17", "title": "ТАСС: Представителят на Русия в ООН призова Косово веднага да отмени решението за създаване на армия"}
{"url": "http://www.focus-news.net/news/2018/12/17/2602935/reuters-italiya-se-nadyava-na-predstoyashta-byudzhetna-sdelka-s-evropeyskiya-sayuz.html", "text": "Италия се надява да сключи сделка с Европейската комисия за бюджет 2019, след като правителството изпрати поправен вариант до Брюксел, предава агенция  Reuters . \r\nСпоразумение ще сложи край на седмици на караници между комисията и коалиционното правителство в Италия. \r\nСлед като министърът на икономиката Джовани Триа отмени насроченото представяне на книга, неговата говорителка заяви, че е зает с преговорите в последния момент и се надява да сключи сделка преди края на деня. \r\nКомисията отхвърли разширения проектобюджет на Италия през октомври, като заяви, че няма да понижи големия дълг на страната и я обвини в явно нарушение на фискалните правила на ЕС. Рим представи ревизиран план миналата седмица с по-малък дефицит. Превод и редакция : Калоян Пенков", "date": "2018.12.17", "title": "Reuters: Италия се надява на предстояща бюджетна сделка с Европейския съюз"}
