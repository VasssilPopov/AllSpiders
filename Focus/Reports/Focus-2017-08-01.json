{"url": "http://www.focus-news.net/news/2017/08/01/2421664/varna-dobri-sa-dobivite-ot-kartofi-v-oblastta.html", "text": "Добри са добивите от картофи във Варненско тази година. Това каза за Радио „Фокус“ – Варна Даря Велинова, старши експерт в Главна дирекция „Аграрно развитие” към Областна дирекция „Земеделие” – Варна. По оперативни данни към 27 юли е започнало прибирането на реколтата в община Белослав. Реколтирани до момента са 3 дка площи при среден добив 933 кг/дка. 138 дка площи с градински грах са реколтирани до момента в региона, като средният добив е 101 кг/дка. При площите с овес са прибрани 1 490 дка при среден добив 311 кг/дка. 229 кг/дка е средният добив до момента от фуражен грах при реколтирани 1 749 дка. „Продължава и прибирането на реколтата от леща в областта‘, допълни Даря Велинова. По оперативни данни са реколтирани 4 955 дка. Средният добив на леща е 180 кг/дка.\r\nМарияна ВАЛЕНТИНОВА", "date": "2017.08.01", "title": "Варна: Добри са добивите от картофи в областта"}
{"url": "http://www.focus-news.net/news/2017/08/01/2421691/reuters-amerikanskite-diplomati-zapochnaha-da-iznasyat-mebeli-imotite-v-rusiya-spored-narezhdaneto-na-vladimir-putin.html", "text": "САЩ започнаха да изнасят мебели и оборудване от обектите на посолството си в Русия, които попаднаха под санкциите на Русия. Това са първите знаци на подчинение на нарежданията от Кремъл за съкращаване на американското дипломатическо присъствие в страната, предаде Reuters.\r\nРуският президент Владимир Путин нареди на САЩ да намалят служителите на посолството си в страната с 60% и да опразнят два имота, принадлежащи на дипломатическата мисия, в отговор на санкциите, които въведоха САЩ срещу страната му.\r\nВъв вторник (01.08), работници започнаха да изнасят оборудване от вилата в района на Москва, попаднала под санкциите на Москва, след като ден преди това им бе отказано да започнат изнасянето.\r\nВилата беше използвана от дипломатите на САЩ за почивка през уикендите и за купони, организирани за студенти, журналисти и други дипломати.", "date": "2017.08.01", "title": "Reuters: Американските дипломати започнаха да изнасят мебели имотите в Русия, според нареждането на Владимир Путин"}
{"url": "http://www.focus-news.net/news/2017/08/01/2421661/shumen-shte-badat-razgledani-dva-proekta-za-nova-viziya-na-peshehodnata-zona-v-grada.html", "text": "В сряда, 2 август, от 14.00 часа в зала 203 на Община Шумен ще се проведе заседание на оценителната комисия по представените два варианта на предпроектни обемно-пространствени проучвания за част от пешеходната зона на града. Това съобщиха от пресцентъра на Общината. Проектите предлагат нова визия на участъка от пл. „Кристал“ до хотел „Мадара“ – обект, включен в инвестиционната програма на Община Шумен по програмата „Региони в растеж“ (допълнителен списък), на обща стойност 6 195 350 лева ( 5 710 000 лв. – СМР). Вариантите са разработени от два екипа, съставени от шуменски архитекти. Заседанието ще започне с открита презентация на предложенията на всеки от колективите, след което работата на комисията ще продължи под формата на закрито заседание.", "date": "2017.08.01", "title": "Шумен: Ще бъдат разгледани два проекта за нова визия на пешеходната зона в града"}
{"url": "http://www.focus-news.net/news/2017/08/01/2421662/sport-filip-kolshrayber-naddelya-nad-fakundo-bagnis-s-75-36-63.html", "text": "Германецът Филип Колшрайбер надделя над аржентинеца Факундо Багнис с 7:5, 3:6, 6:3 в мач от тенис турнира в австрийския град Кицбюел. С тази победа Колшрайбер се класира за втория кръг на състезанието. \r\nНеговият следващ опонент ще бъде чехът Иржи Весели, който по-рано днес спечели с 6:4, 6:4 мача срещу германеца Яник Ханфман.", "date": "2017.08.01", "title": "Спорт: Филип Колшрайбер надделя над Факундо Багнис с 7:5, 3:6, 6:3"}
{"url": "http://www.focus-news.net/news/2017/08/01/2421667/dzhared-kashnar-izraelsko-palestinskiyat-konflikt-mozhe-bi-e-nerazreshim.html", "text": "В понеделник в личен неофициален разговор Джаред Къшнър, старши съветник в Белия дом, е заявил, че може би израелско-палестинският конфликт е неразрешим, пише вестник The Times of Israel. Освен това той е отбелязал, че администрацията на американския президент Доналд Тръмп не може да предложи никакъв „уникален“ подход за разрешаването на израелско-палестинския конфликт.  Дискусията е била записана от един от стажантите в Конгреса, след което е изтекла. \r\n„Какво предлагаме, което да е уникално?“, подчертава Къшнър, отговаряйки на въпрос за опитите на Белия дом да помогне за постигането на израелско-палестинско мирно споразумение.\r\n„Не знам... И може би няма решение, но това е една от задачите, върху които държавният глава ни помоли да се концентрираме. Така че ние ще се опитаме да се фокусираме върху това и да стигнем до правилното заключение в близко бъдеще“, допълни Къшнър.  Мария Динкова", "date": "2017.08.01", "title": "Джаред Къшнър: Израелско-палестинският конфликт може би е неразрешим"}
{"url": "http://www.focus-news.net/news/2017/08/01/2421665/kyustendil-folklorna-formatsiya-trepetlika-kam-chitalishte-bratstvo-uchastva-v-dvudneven-festival-v-sarbiya.html", "text": "Фолклорна формация „Трепетлика” към читалище „Братство” участва в двудневен фестивал в Сърбия. Това съобщи за Радио „Фокус” – Кюстендил Иван Андонов, председател на читалище „Братство”. Децата от Кюстендил участват в Международния фестивал в сръбския град Приеполе. Името на фестивала е „Балкански мостове”. В него участват групи от всички балкански държави. Фолклорната формация от Кюстендил е единствената, която представя България. Програмата на фестивала се състои в представяне на народни песни, обичаи и ансамблово представяне на традиционното народно творчество.\r\nВенцеслав ИЛЧЕВ", "date": "2017.08.01", "title": "Кюстендил: Фолклорна формация „Трепетлика” към читалище „Братство” участва в двудневен фестивал в Сърбия"}
{"url": "http://www.focus-news.net/news/2017/08/01/2421666/nimh-zhalt-kod-za-visoki-temperaturi-e-v-sila-za-18-oblasti-v-stranata-za-2-avgust.html", "text": "Жълт код за високи температури е в сила за 18 области в страната, сочи справка на сайта на Националния институт по метеорология и хидрология (НИМХ) при БАН. Областите, за които важи предупреждението са: Благоевград, Кюстендил, Перник, Пазарджик, София град, София област, Видин, Монтана, Враца, Плевен, Ловеч, Пловдив, Стара Загора, Габрово, Велико Търново, Русе, Силистра, Сливен. Времето в областите с жълт код ще бъде горещо, като се очаква температурите да достигнат 35-37 градуса. \r\nЖълтият код означава потенциална опасност с повишена вероятност за опасни метеорологични явления. Хората трябва да следят прогнозата за времето и да не предприемат неоправдан риск, особено при извършване на дейности, които зависят от времето.", "date": "2017.08.01", "title": "НИМХ: Жълт код за високи температури е в сила за 18 области в страната за 2 август"}
{"url": "http://www.focus-news.net/news/2017/08/01/2421672/blagoevgrad-udalzhava-se-rabotnoto-vreme-na-sektor-balgarski-dokumenti-za-samolichnost-pri-odmvr.html", "text": "Във връзка с увеличения прием на заявления за издаване на български лични документи, сектор „Български документи за самоличност“ (БДС) при ОДМВР-Благоевград и звената в региона преминават към удължено работно време от 2 август до отпадане на необходимостта. Това съобщиха от ОДМВР-Благоевград.\r\nЗвената ще работят по следния график:\r\n– БДС-Благоевград – от 08:00 часа до 18:00 часа (без прекъсване);\r\n– 02 РУ-Благоевград – от 08:00 часа до 12:00 часа и от 13:00 часа до 18:00 часа;\r\n– РУ-Гоце Делчев – от 08:00 часа до 12:00 часа и от 13:00 часа до 18:00 часа;\r\n– РУ-Разлог – от 08:00 часа до 12:30 часа и от 13:30 часа до 18:00 часа;\r\n– РУ-Банско – от 08:00 часа до 12:00 часа и от 13:00 часа до 18:00 часа;\r\n– РУ-Петрич – от 08:00 часа до 12:00 часа и от 13:00 часа до 18:00 часа;\r\n– РУ-Сандански – от 08:00 часа до 12:00 часа и от 13:00 часа до 18:00 часа.", "date": "2017.08.01", "title": "Благоевград: Удължава се работното време на сектор „Български документи за самоличност“ при ОДМВР"}
{"url": "http://www.focus-news.net/news/2017/08/01/2421668/pazardzhik-peshtera-e-domakin-na-tretiya-mezhdunaroden-etnokulturen-festival-kulturata-na-badeshteto-i-badeshteto-na-kulturata.html", "text": "Пещера е домакин на Третия международен етнокултурен фестивал \"Културата на бъдещето и бъдещето на културата\", който ще се проведе на 3 и 4 август, съобщи за Радио „Фокус“ – Пазарджик Димитър Павлов, експерт по културата в Община Пещера. Откриването ще започне в четвъртък от 18.30 часа с Дефиле на участниците, които тази година идват от три континента. Те ще извървят маршрута от Железния град на ул. „3 март” –  ул. „М.Такев – ул. „Д. Горов”  до пл. „България“, където ще се проведе и церемонията по откриване на фестивалните дни от кмета на община Пещера Николай Зайчев. В 19.00 часа ще има концерт на фолклорни състави от Испания, Чили и Косово. Във вторият фестивален ден програмата ще започне в 19.00 часа с концерт на фолклорни състави от Бразилия, Армения и Йордания. В 20.30 часа ще бъде поставен финал на Етнофестивала и ще бъдат наградени участниците.\r\nАлбена ЖИЛЕКОВА", "date": "2017.08.01", "title": "Пазарджик: Пещера е домакин на Третия международен етнокултурен фестивал \"Културата на бъдещето и бъдещето на културата\""}
{"url": "http://www.focus-news.net/news/2017/08/01/2421669/afp-poveche-ot-20-dushi-sa-zaginali-a-nad-30-sa-raneni-pri-atakata-sreshtu-shiitska-dzhamiya-v-afganistan.html", "text": "Във вторник повече от 20 души са загинали при нападението срещу шиитска джамия в западния афганистански град Херат, предава AFP. \r\n„Над 20 тела на загинали и повече от 30 ранени бяха докарани в болницата“, съобщиха от лечебното заведение.  Мария Динкова", "date": "2017.08.01", "title": "AFP: Повече от 20 души са загинали, а над 30 са ранени при атаката срещу шиитска джамия в Афганистан"}
{"url": "http://www.focus-news.net/news/2017/08/01/2421671/inzh-veliko-balabanov-ot-nachaloto-na-yuni-do-dnes-v-sliven-byaha-remontirani-ulitsi-koito-chakat-za-remont-ot-godini.html", "text": "От началото на юни до днес в Сливен бяха ремонтирани улици, които чакат за ремонт от години, съобщи инж. Велико Балабанов - гл. експерт в дирекция \"Общинска инфраструктура\" в Община Сливен, съобщиха от пресцентъра на Общината.\r\nДейностите по възстановяване на транспортни участъци в града включват два етапа и бяха възложени от кмета Стефан Радев през май. Първият етап ще приключи до края на август. Вторият ще стартира през септември и ще продължи около два месеца.\r\nКъм момента са ремонтирани улици в Централна градска част и кварталите „Клуцохор“, „Комлука“, „Ново село“, „Кольо Фичето“, „Република“ и „Речица“. Пред завършване е улица „Керамик“ в Промишлена зона, като се поставя нова настилка по цялата широчина на улицата. Обхванати са важни и дълго отлагани за ремонт улици като тези в кв. „Клуцохор“ - „Хаджи Маринка“, „Московска“, „Попска“, в централна градска част - ул. „Славянска“, в квартал „Комлука“ – ул. „Симеон Табаков“, в кварталите „Кольо Фичето“ и „Република“ - по маршрута на автобусна линия №4 и подходите, които обслужват всички кооперации с осигуряване на достъп до учебните заведения. В квартал „Речица“ се ремонтираха сериозно разрушените и опасни за движение улици „Драва“, „Коста Велков“, „Освобождение“ и „Георги Обретенов“. След ремонта те са с нова настилка и по-безопасни.\r\nВъзложен е ремонт на ул. „Банско шосе“ - локално платно, както и на улица „Академик Милетич“ до Старческия дом. „При тях проблемът е необходимостта от допълнителна яснота за степента на изграждане на техническа инфраструктура, преди всичко на водопроводи“, каза Балабанов.\r\nОчаква се в средата на август да бъде възложен и втори етап на ремонтните дейности, в който ще бъдат включени улици и алеи предимно в кварталите на града. Ще се ремонтират улиците за достъп до блок 27 в кв. „Сини камъни“, алеи и улици в кв. „Българка“ и ще се възстановят участъци, водещи до блоковете 27, 28 и 29 в кв. „Дружба“, ще се поднови настилката на улица „Никола Аджема“ в кв. „Даме Груев“.\r\n„С така направеното разпределение по двата етапа, одобрено от кмета на общината, ще внесем известни подобрения в някои главни и основни улични транспортни направления. Има още много участъци за корекция. Желанието на общинското ръководството и експертите е поетапно да се следва изграждането на добра и надеждна техническа инфраструктура в града и селата, която ще предопредели степента и ефективността на предвидените ремонтно-възстановителни дейности. При осигуряване на възможности да се финансират и следващи ремонтни дейности до края на годината и през следващата година, обектите ще бъдат уточнени приоритетно. По-широко и мащабно изпълнение на такива дейности се очаква през втората половина на мандата. Тогава основната част от получените в наследство финансови задължения ще бъдат изплатени и една част от фирмите ще могат да работят, защото те почти бяха затворили своята дейност заради неизплащане на сериозни суми при доказано добро изпълнение. Все още не може да се стигне до категорично решение за ново строителство. За сега говорим за основен и текущ ремонт, за изпълнение на най-неотложни дейности“, допълни Балабанов.\r\nТой информира, че до дни ще бъдат възложени дейности за текущ ремонт на улици в централна градска част - „К. Константинов“, „Драгоман“, „Д-р Константин Стоилов“, „Д-р Иван Селимински“, „Тодор Икономов“, „Димитър Добрович“, „Битоля“ и северната част на улица „Пейо Яворов“, както и отдавна заявения ремонт по отбивна улица от ул. „Банско шосе“ до сливенския женски затвор.\r\nРъководството на ВиК-Сливен информира, че в края на миналата седмица са стартирани дейности по възстановяване на участъци от улици в града, нарушени по време на ремонтни дейности, извършени от дружеството.", "date": "2017.08.01", "title": "Инж. Велико Балабанов: От началото на юни до днес в Сливен бяха ремонтирани улици, които чакат за ремонт от години"}
{"url": "http://www.focus-news.net/news/2017/08/01/2421673/sport-yusein-bolt-se-podgotvya-za-poslednoto-si-sastezanie.html", "text": "Юсеин Болт се подготвя за последното си състезание, преди да сложи край на кариерата си, предава BBC. \r\nБолт, който е осемкратен олимпийски шампион и икона в световния спорт, коментира, че той все още е най-бързият мъж в света. \r\nТази и следващата седмица 30-годишният атлет ще участва на Световното първенство по лека атлетика в дисциплините: бягане на 100 метра и в щафетата 4 х 100 метра.", "date": "2017.08.01", "title": "Спорт: Юсеин Болт се подготвя за последното си състезание"}
{"url": "http://www.focus-news.net/news/2017/08/01/2421674/kyustendil-prez-mesets-avgust-v-dupnitsa-shte-rabotyat-samo-dve-detski-gradini.html", "text": "През месец август в Дупница ще работят само две детски градини. Това съобщи за Радио „Фокус” – Кюстендил Христо Апостолов, експерт към Община Дупница. По думите му до този момент са работили всички детски градини в града и в малките населени места, но от 1 август, съгласно утвърден от страна на Община Дупница график, ще има две дежурни детски градини. Дежурните детски заведения са „Калина” и „Зора”, както и детската градина в село Крайници. За останалите детски заведения в селата не са постъпвали заявления от страна на родителите и те няма да осъществяват прием.\r\nВенцеслав ИЛЧЕВ", "date": "2017.08.01", "title": "Кюстендил: През месец август в Дупница ще работят само две детски градини"}
{"url": "http://www.focus-news.net/news/2017/08/01/2421663/stanislav-dechev-oblasten-upravitel-na-haskovo-prodalzhavat-da-izlizat-probi-s-leki-zavisheniya-na-uran-vav-vodata-v-nyakoi-ot-kladentsite-v-grada.html", "text": "Продължават да излизат проби с леки завишения на уран във водата в някои от кладенците в Хасково. Това каза в предаването „Това е България“ на Радио \"Фокус\" областният управител на Хасково Станислав Дечев. Той допълни, че ВиК продължава да доставя вода с водоноски по всички квартали на града. \r\n„Правят се регулярно изследвания и проби на водата, които от РЗИ и ВиК следят. Последната информация, която имам е за едно по-тежко смесване, при което да бъде изчистено това леко завишение във водата, за да достигнем до момента, в който да освободим водата за пиене. Все пак продължават от помпена станция 1 да имат на моменти леки завишения“, уточни Станислав Дечев. Областният управител каза още, че режим на водата в Хасково няма от доста време, тъй като успешно са възстановени количествата вода в основните резервоари.", "date": "2017.08.01", "title": "Станислав Дечев, областен управител на Хасково: Продължават да излизат проби с леки завишения на уран във водата в някои от кладенците в града"}
{"url": "http://www.focus-news.net/news/2017/08/01/2421341/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Общо 213 членове на Кюрдската работническа партия (ПКК) са били задържани в Турция по време на антитерористични операции, проведени в периода между 17 юли и 24 юли, пише вестник Daily Sabah. Това съобщиха в понеделник от турското Министерство на вътрешните работи. \r\nПолицията, жандармерията и турските въоръжени сили са извършили 1, 119 антитерористични операции, като 26 членове на ПКК са били убити, трима са били заловени живи, а 14 други са се предали.\r\nОбщо 33 тежки и дългоцевни оръжия, 18 самоделни взривни устройства, много експлозиви и амуниции са били иззети от турските власти. Освен това 12 укрития и пещери, използвани от ПКК, са били унищожени. \r\nСъщевременно 46 заподозрени членове на терористичната групировка „Ислямска държава“ и 831 души, за които се предполага, че поддържат връзки с „Фето“, са били задържани. \r\nКато част от борбата срещу незаконната миграция 2, 059 нелегални имигранти, са били заловени.\r\n*** Президентът на САЩ Доналд Тръмп предвиди, че САЩ ще спрат ядрената програма на Северна Корея, броени дни след като корейците проведоха поредния си опит с междуконтинентални балистически ракети, пише The Hill.\r\n“Ще се справим със Северна Корея. Имаме възможностите да го направим и ще го направим. Ще се справим с всичко“, заяви Тръмп пред репортери след среща на Кабинета в Белия Дом.\r\nПрипомняме, че корейците изстреляха втората си балистична ракета за по-малко от месец, като по този начин предизвикаха сериозни притеснения, че обсегът на ракетите им вече е достатъчен за да достигне до американския материк.\r\n*** Малко повече от една година измина, откакто Русия се намеси в изборите на Америка за президент. Дипломатическата война води до деградация в отношенията между Москва и Вашингтон, в мащаб, който не е виждан от десетилетия, пише The New York Times.\r\nВладимир Путин направи залог, че Доналд Тръмп, който в изявленията си изразяваше открита симпатия към Русия и нейния авторитарен лидер, ще се отнася така, както руснаците искат да се отнасят към тях на Запад, т.е. като към суперсилата, която някога СССР е бил или най-малко като голяма сила, с която Запада трябва да се съобразява от Сирия до Европа и по целия свят.\r\nТози залог сега дава обратен ефект, ужасяващ за Путин. Законът за санкциите премина „на ура“ през Конгреса и изпрати съобщение към Москва. Това съобщение е, че ръцете на Тръмп сега са вързани и той няма да може да стопли отношенията с Кремъл поне през следващите няколко години.\r\nСамо няколко седмици, след като двамата лидери прекараха няколко часа в приятелски разговор в Хамбург, вероятността за сделка, за която говореше някога Тръмп в своите интервюта и изказвания, изглежда по далеч от всякога. Конгресът не е готов да прости анексирането на Крим, нито инвестиции в руската енергетика. Новите санкции бяха приети от коалиция, между Демократи, които обвиняват Путин за загубата на Хилъри Клинтън и Републиканци, които се страхуват, че Тръмп не разбира с кой си има работа, в отношенията си с Москва.\r\n*** Пентагонът и Държавният департамент на САЩ са разработили план за въоръжаване на Украйна с противотанково оръжие, за да я подкрепят срещу евентуална руска агресия, пише The Wall Street Journal, позовавайки се на неназовани източници от двете ведомства.\r\nТе са заявили, че оръжията са дефанзивни и „целят да предотвратят агресивни действия от страна на Москва“. САЩ отдавна обвинява Русия, че въоръжава и подкрепя сепаратистите в Източна Украйна и призовава да бъде отговорено на тези, предполагаеми, действия.\r\nПрезидентът на САЩ Доналд Тръмп не е запознат с тези планове, тъй като те са още в предварителен стадий „и неговата позиция по въпроса не е известна“, пишат от изданието. Съюзниците на САЩ са разделени по въпроса за това, как да се действа в ситуацията. Франция и Германия са притеснени, че снабдяването на Украйна с оръжие, ще направи опасната ситуация още по-напрегната. Вземането на подобно решение може да отнеме месеци.\r\nПодобен ход ще вбеси Владимир Путин и ще покачи напрежението между САЩ и Русия. От WSJ сочат, че в отговор на санкциите, които наложи Конгресът на САЩ, руският президент е наредил експулсирането на 755 души от дипломатическия персонал на САЩ в Русия, което е най-мащабното в модерната история. Тръмп не е направил коментар по този въпрос.", "date": "2017.08.01", "title": "Преглед на някои от основните теми в световния печат (Агенция \"Фокус\")"}
{"url": "http://www.focus-news.net/news/2017/08/01/2421675/vidin-ochakvat-130-parvoklasnika-prez-novata-uchebna-godina-v-uchilishtata-v-obshtina-berkovitsa.html", "text": "Очакват 130 първокласника през новата учебна година в училищата на Община Берковица, съобщиха за Радио „Фокус“ от общинската администрация. Системата за предучилищно и училищно образование в общината обхваща 9 общински училища, от които 6 основни, 1 профилирана гимназия, 1 професионална гимназия, 1 помощно училище и 6 детски градини. Безплатен транспорт за учениците и дофинансиране на маломерни паралелки са предвидили от Община Берковица, като част от мерките за обхващане на децата в образователната система. Всяка година с Решение на Общински съвет – Берковица се одобряват и дофинансират маломерни паралелки в някои от училищата в общината. За всички деца и ученици от отдалечените квартали е осигурен безплатен транспорт до учебните заведения. Определена е комисия за контрол на задължителната предучилищна подготовка и задължителното обучение на учениците до 16-годишна възраст. Комисията извършва периодични проверки по документи и на място в учебните заведения. За учебната 2016/2017 година са реализирани 15 проверки и са изготвени протоколи със съответните констатации. Броят на издадените актове на родители, чиито деца не посещават редовно учебните заведения, за учебната 2016/2017 година, е 16, броят на издадените и връчени наказателни постановления е 3. Осигурено е медицинското обслужване във училищата и детските градини. За децата и учениците се грижат общо 9 медицински специалисти.", "date": "2017.08.01", "title": "Видин: Очакват 130 първокласника през новата учебна година в училищата в община Берковица"}
{"url": "http://www.focus-news.net/news/2017/08/01/2421343/the-guardian-kanada-provezhda-razsledvane-za-izpolzvaneto-na-kanadski-bronirani-mashini-sreshtu-shiitskoto-maltsinstvo-v-sauditska-arabiya.html", "text": "Властите в Канада провеждат разследване по информация, че Саудитска Арабия използва бронирани машини, произведени в Канада, за да напада собствените си граждани, пише The Guardian.\r\nТази информация породи нови критики за последната голяма оръжейна сделка, която Канада и Саудитска Арабия сключиха.\r\nВ социалните мрежи се появиха видео клипове и снимки, които показват как саудитските сили за сигурност използват канадска техника при жестоко нападение срещу дисиденти от шиитското малцинство в източната част на кралството. Миналата седмица поне пет души загинаха, след като силите за сигурност нападнаха заподозрени дисиденти в град Авамия. \r\nНяколко канадски източника заявиха, че на снимките се вижда как саудитските власти използват джипове „Гурка“, които се произвеждат в Онтарио от „Terradyne Armoured Vehicles“.\r\n„Разглеждаме тези твърдения много сериозно и започнахме разследване“, заяви министър-председателят Джъстин Трюдо.\r\nПревод и редакция: Симеон Миланов", "date": "2017.08.01", "title": "The Guardian: Канада провежда разследване за използването на канадски бронирани машини срещу шиитското малцинство в Саудитска Арабия"}
{"url": "http://www.focus-news.net/news/2017/08/01/2421342/predstoyashti-sabitiya-v-strana-za-1-avgust-agentsiya-fokus.html", "text": "*** \r\nОт 9.00 часа заместник министър-председателят по правосъдната реформа и министър на външните работи Екатерина Захариева ще участва в официална церемония по откриването на нов завод за автомобилни части на германска фирма. На церемонията e поканен и министър-председателят на Република България Бойко Борисов. \r\n*** \r\nОт 11.30 часа в Министерството на правосъдието заместник-министър Евгени Стоянов ще даде пресконференция във връзка с публикувания за обществено обсъждане\r\nпроект на антикорупционен закон.\r\n*** \r\nОт 11.00 часа в ИнфоЦентър София2018 ще се състои пресконференция  във връзка с надпреварата за Европейската купа по боулдър спортно катерене с европейския шампион и носител на европейската купа за юноши Петър Иванов.\r\n*** \r\nОт 11.00 часа в Столичния зоопарк ще се състои – показно хранене на някои от най-активните и най-посещавани животни.\r\n*** \r\nОт 11.00 часа в Пресклуба на БТА, 1124 София, бул. \"Цариградско шосе\" 49, Камарата на архитектите в България (КАБ) ще представи на пресконференция предложението си за нов Закон за устройство на територията.\r\n*** \r\nОт 15.00 часа в постоянната приемна на ул. „Леге“ №10, етаж 1, народният представител от „БСП за България“ Антон Кутев и заместник-председателят на Градския съвет на БСП – София Марин Пенков ще бъдат на разположение на софиянци.\r\n*** \r\nОт 10.30 часа в театралната зала на студентски център „Америка за България“, университетски комплекс „Скаптопара“ на АУБГ ще се проведе официалното откриване на най-голямата математическа олимпиада за студенти в света, която се провежда за 10-ти път в Американския университет в България.\r\n*** \r\nОт 18.30 часа в галерията на „Дружество на художниците-Бургас“ ще бъде открита Традиционната изложба \"Море\" 2017.\r\n*** \r\nОт 19.30 часа Регионален исторически музей-Бургас ще се проведе арт проект „Jazz в музея”.\r\n*** \r\nОт 10.30 часа на ул. „Преслав“ 53, „Социална чайна“, Фондация „Владиславово“ ще представи пресконференция за представяне на проект BG05M9OP001-2.005-0019-C02 „Активни в труда на територията на община Варна“ по процедура BG05M9OP001-2.005 ”Активно включване”.\r\n*** \r\nОт 19.00 часа в Rubik Art Center на бул. „Приморски“ 5 ще се състои откриването на изложбата „Последвай стъпките“.\r\n*** \r\nОт 10.00 часа в Регионална библиотека „Дора Габе“ - Интерактивна зала ще се проведе Летен детски клуб „Играй и учи” за деца от 6 до 14 г.\r\n*** \r\nОт 10.30 часа в конферентата зала на РЗИ-Добрич е организирано провеждане на среща-разговор между настоящи и бъдещи майки по повод отбелязване на Световната седмица на кърменето.\r\n*** \r\nОт 17.30 часа светите Мощи на св. Панталеймон ще пристигнат във Враца и ще бъде  посрещната тържествено  от Негово високопреосвещенство Врачанския митрополит Григорий и местното духовенство.\r\n***\r\nОт 10.00 часа в Пенсионерския клуб в Дебелец ще бъде открита изложба базар\r\n„От сръчните ръце на дебелчанката“. \r\n*** \r\nОт 11.00 часа в Пресклуб на БТА – град Велико Търново Община Горна Оряховица организира встъпителна пресконференция за представяне на проект BG16RFOP001-1.027-0005-C01 „Енергийна ефективност на административна сграда за предоставяне на социални услуги гр.Горна Оряховица”.\r\n***       \r\nОт 12.00 часа в Обредната зала на Община Велико Търново народният представител от Коалиция „Обединени патриоти“ и председател на Областния комитет на ВМРО-БНД доц. д-р Милен Михов ще връчи награди на дейци на културата, образованието и изкуството от няколко общини на област Велико Търново, по повод 114 години от избухването на Илинденско-Преображенското въстание. Преди това, от 11.45 часа пред паметника „Майка България“ ще бъдат поднесени цветя в памет на загиналите хиляди въстаници от Македония и Одринско.\r\n***\r\nОт 19.00 часа на сцената „Арт лято“ край паметник „Асеневци“ ще се проведе Първи „Фестивал на цветовете“.\r\n***\r\nОт 20.00 часа на централния площад в Дебелец ще се състои Лятна хоротека „Да му тропнем, да го друснем“.\r\n*** \r\nОт 11.00 часа в заседателната зала на НЧ „Просвета – 1914“  ще бъде проведена начална пресконференция за представяне на проект „Реконструкция, модернизация и въвеждане на мерки за енергийна ефективност на  многофамилни жилищни сгради на територията на гр. Малко Търново\".\r\n*** \r\nОт 10.00 часа в зала №1 ще разгледа жалбата на Гергана Б. срещу определение на Окръжен съд – Пловдив, с което й е наложена мярка за неотклонение „задържане под стража“.\r\n***\r\nОт 10.00 часа в зала 1 на Апелативен съд – Пловдив ще се гледа делото срещу жена, обвинена в убийството на 2-годишната си дъщеря. \r\n***\r\nОт 11.00 часа, на ул. “Васил Левски” в Пловдив на брифинг КАТ „Пътна полиция” ще изнесе статистическите данни за пътния травматизъм.\r\n***\r\nОт 16.00 часа в зала 2 на Окръжен съд Пловдив ще гледат мерките срещу Петър Низамов и двама от задържаните лица, обвинени в побой  в Асеновград. \r\n***\r\nОт 20.00 часа на Античния театър в Пловдив се открива 23-то издание на Международния фолклорен фестивал. \r\n*** \r\nОт 18.00 часа в Клуба на дейците на културата в Смолян ще бъде представена изложба акварел и природна дървопластика на Елена Добрева.\r\n*** \r\nОт 10.00 часа в Детски отдел на библиотека „Родина“ ще се проведе програма за лятна работа с деца.\r\n*** \r\nОт 12.00 часа в общинската зала „П.Р.Славейков” кметът на Община Стара Загора Живко Тодоров ще бъде домакин на среща на бизнеса от старозагорски регион с министъра на икономиката Емил Караниколов.\r\n*** \r\nОт 17.30 часа в зала 107 на Община Ямбол ще се проведе публично обсъждане на отчета за касовото изпълнение на бюджета на Общината за 2016 г.\r\n*** \r\nОт 16.00 часа в зала №2 Окръжен  съд – Пловдив  ще разгледа жалбата на Петър Н. против определение на Районен съд – Асеновград, с което е потвърдена първоначално взетата спрямо него мярка за неотклонение „задържане под стража“.\r\n*** 1\r\nОт 10.00-12.00 часа и 14.00-16.00 часа в  къща музей „Панайот Волов“ ще се проведе детска седмица под наслов „Забавачница“.", "date": "2017.08.01", "title": "Предстоящи събития в страна за 1 август (Агенция „Фокус”)"}
{"url": "http://www.focus-news.net/news/2017/08/01/2421344/reuters-venetsuelskiyat-prezident-s-kritiki-i-podigravki-kam-sasht.html", "text": "Венецуелският президент Николас Мадуро отпразнува изборите за Конституционното събрание, което ще увеличи властта и влиянието на партията му, предава Reuters.\r\nНа протеклите вчера избори, загинаха 10 души по време на размирици. \r\nВъпреки това, президентът на Венецуела счита изборите за успех. САЩ, ЕС и международната общност сериозно разкритикуваха правителството на Венецуела. От Вашингтон наложиха санкции срещу Николас Мадуро, и заявиха, че подготвят ограничителни мерки за петролния сектор, от който зависи Венецуела.\r\n„Говорител на император Доналд Тръмп заяви, че няма да признаят резултатите от венецуелските избори за Конституционно събрание“, заяви президентът Мадуро пред поддръжници. \r\n„Защо по дяволите ще ни пука какво Тръмп казва? Интересуваме се само от това, което суверенния народ на Венецуела казва“, заяви Мадуро. Симеон Миланов", "date": "2017.08.01", "title": "Reuters: Венецуелският президент с критики и подигравки към САЩ"}
{"url": "http://www.focus-news.net/news/2017/08/01/2421346/zhena-zagina-a-dete-be-nastaneno-v-bolnitsa-sled-tezhka-katastrofa-na-avtomagistrala-hemus-obzor.html", "text": "Жена на 60 години от Варна загина при катастрофа на автомагистрала „Хемус“. С нея е пътувало и дете, което бе отведено в болнично заведение, а по-късно стана ясно че е с комоцио, но без опасност за живота. Сигнал за инцидента, станал в посока София, на около 2 км преди пътен възел „Слънчево”, е подаден в 12.30 часа. Според първоначалните данни лек автомобил се е ударил в камион, намиращ се в една от лентите за движение. 60-годишната жена, управлявала автомобила, е загинала на място. 9-годишното момиченце Заради извършваните огледи в района движение на моторни превозни в посока София бе затворено, а трафикът се отклоняваше по стария път от Варна за София.", "date": "2017.08.01", "title": "Жена загина, а дете бе настанено в болница след тежка катастрофа на автомагистрала „Хемус“ (ОБЗОР)"}
{"url": "http://www.focus-news.net/news/2017/08/01/2421670/istoricheska-stapka-mezhdu-balgariya-i-makedoniya-obzor.html", "text": "Българският премиер Бойко Борисов и македонският му колега Зоран Заев подписаха Договор за приятелство, добросъседство и сътрудничество. Предстои договорът да бъде ратифициран от парламентите на двете държави. \r\nДвамата премиери определиха подписването като историческа стъпка, направена от двете държави заедно напред. \r\nПремиерът Бойко Борисов заяви, че България и Република Македония, без посредници и модератори, са стигнали до извода, че мирът и добросъседството са по-важни от всичко останало. „Неслучайно хората са казали, че  гледайки назад, ще се спънеш и ще паднеш. Решихме да гледаме напред и съм сигурен, че ще има видими резултати от подписването на Договора за добросъседство“, добави той. „Терминът „обща история“ обединява и дава перспективи, а не разделя“, категоричен беше Борисов. По думите му подписването на документа дава тон за политическа стабилност и зрялост, носи също така послание за мир, дружба просперитет, за инвестиционен климат, както и перспективи младите хора да пътуват, но и да останат да живеят на Балканите.\r\nПремиерът Бойко Борисов поздрави колегата си Заев, външните министри и екипите, които работиха активно за подписването на Договора и на двата меморандума – за развитието на железопътните връзки между София и Скопие и за сътрудничество в областта на природния газ. Българският премиер изтъкна значението на Коридор номер 8 за свързаността на Балканите. Отбеляза и възможността Република Македония да взима газ от европейския газов хъб „Балкан“. \r\n„Балканите стоят на вниманието на ЕС“, добави министър-председателят Борисов. \r\nПремиерът на Република Македония Зоран Заев заяви, че двете държави са направили историческа стъпка „заедно напред за бъдещето“. По думите му, подписването на Договора показва, че там, където има политическа воля и желание за напредък, въпросите ще се решат. Заев заяви, че от днес България е още по-голям приятел на Македония. Той посочи, че подписаният документ е както общ успех за двете страни, така и допринася за политическата стабилизация на държавите в региона и дава перспективи на цяла Източна Европа. „Решихме да гледаме, че чашата е полупълна, а не полупразна. Това, което се съдържа в Договора, предполага изключителни перспективи, защото той е инструмент за сътрудничество“, добави още Заев.  \r\nЧрез Договора ще бъдат постигани цели като: сътрудничеството в двустранен и многостранен план, разширяването на транспортните връзки и комуникации, участие и усвояване на средства по регионални инфраструктурни и по транс-гранични проекти, както и улесняване на контактите между гражданите на двете страни. Той предвижда да бъде създадена междуправителствена комисия, която да тълкува обективно исторически събития, и в същото време задължава двете страни да не предприемат враждебния действия или териториални претенции една срещу друга. \r\nБългария и Македония ще си сътрудничат и по отношение на проучването на възможностите за развитие на нова директна връзка между газовите системи на двете страни. Срещи на премиера Бойко Борисов в Скопие:\r\nВ Скопие министър-председателят Борисов се срещна, освен с колегата си Зоран Заев, с председателя на парламента Талат Джафери и с президента Георге Иванов.\r\n*\r\nПри срещата си с председателя на македонския парламент Талат Джафери, премиерът Бойко Борисов заяви, че в България съществува широк политически консенсус относно подписването с Република Македония на Договора за приятелство, добросъседство и сътрудничество. По думите му недвусмислен израз на желанието за отваряне на нова страница в отношенията между двете държави е категоричната подкрепа на парламента, изразена в единодушно приетата от народните представители на 27 юли т. г. декларация. Той изрази очакване документът, който дава перспектива за сътрудничество, основано на европейските ценности, да бъде разгледан приоритетно и ратифициран от парламентите на двете страни. „След сключването на Договора очакваме конкретни стъпки за неговото прилагане, които нагледно да покажат както на гражданите на нашите две страни, така и на европейските ни партньори, наличието на воля за укрепване на отношенията ни на нова основа”, каза българският министър-председател като подчерта, че парламентът е трибуната, която може да предложи работещи решения. Министър-председателят посочи, че в Европа също приветстват подписването на Договора. \r\n„Критици има навсякъде. Но истината е, че ако направим Коридор номер 8, свързвайки с Дунавската стратегия, с Черноморската стратегия, ще отворим региона си навсякъде“, заяви още премиерът Борисов.\r\n*\r\nВреме е да се отворим още повече един към друг, да комуникираме и да се интегрираме, заяви президентът на Република Македония Георге Иванов по време на срещата си с министър-председателя Бойко Борисов. Иванов сподели, че се радва за подписването на Договора за приятелство, добросъседство и сътрудничество и добави, че това е нов етап в отношенията между двете държави. По думите му Балканите трябва да се европеизират, така че младите хора да живеят в по-добра обстановка. \r\n„Сега следва да потвърдим и на практика подписания Договор“, отбеляза от своя страна премиерът Бойко Борисов. По думите му двустранните отношения се нуждаят от повече прагматизъм и сключените днес документи са първи крачки в правилната посока, които ще донесат преки ползи на гражданите на България и на Република Македония. Българският министър-председател също акцентира върху европейската перспектива на държавите от Западните Балкани, което е един от приоритетите на предстоящото българско председателство на Съвета на ЕС.\r\nБорисов даде висока оценка на започналия активен политически диалог на правителствено ниво и изрази очакване той да бъде разширен както в парламентарното му измерение, така и със срещи на най-високо равнище. Министър-председателят предаде на Георгe Иванов поздрави и от българския президент.Реакции:\r\nЕвропейският съюз приветства подписването на Договора за добросъседство между България и Македония, заявиха върховният представител на блока по въпросите за външните работи и политикате за сигурност Федерика Могерини и еврокомисарят за съседската политика и преговорите за разширяване Йоханес Хан, предаде македонската медия МИА. \r\n„Това споразумение показва решимостта на двете страни да преодолеят двустранните проблеми и е вдъхновение за целия регион. То е положителна стъпка напред за добри съседски отношения и за увеличаването на перспективите за влизане в ЕС на Бившата югославска република Македония, което е в интерес на нейните граждани“, отбелязаха Могерини и Хан в съвместно изявление.\r\n*\r\nГермания приветства Договора за добросъседство, приятелство и сътрудничество между Македония и България, който Зоран Заев и Бойко Борисов подписаха във вторник в Скопие, предаде македонското издание „А1 Оn“. \r\n„България и Бивша югославска република Македония днес подписаха исторически Договор за добросъседство в Скопие“, подчерта министърът на външните работи на Германия Зигмар Габриел. „Така двете държави изпратиха важен сигнал за успешно двустранно, но и регионално сътрудничество на Балканите и за бъдещата евроатлантическа интеграция на БЮРМ“, отбеляза германският министър.\r\nТой подчерта също така, че договорът се подписва по-малко от два месеца след встъпването в длъжност на новото македонско правителство. \r\n„Убеден съм, че новият кабинет в Скопие ще продължи да води такова конструктивно сътрудничество с всички съседни държави“, допълни Габриел.\r\n*Британският министър по европейските въпроси Алън Дънкан приветства подписването на Договора за добросъседство между България и Македония, описвайки го като стъпква в правилната посока, предава македонското издание МЕТА. \r\n„При скорошното си посещение в България и Македония аз видях силен ангажимент за подобряването на отношенията между двете държави. Приветствам подписването на Договора за добросъседство, приятелство и сътрудничество като стъпка в правилната посока. Добрите съседски отношения между София и Скопие са ключови за гарантирането на стабилността в региона“, подчерта британският министър. \r\nТой изрази надежда, че парламентите на двете страни ще ратифицират споразумението и в бъдеще ще се възползват от възможностите за напредък, които то предоставя.\r\n*\r\nФранция приветства подписания на 1 август Договор за добросъседство, приятелство и сътрудничество между Бивша югославска република Македония и България, се съобщава на сайта на френското Министерство на външните работи. \r\nПариж се надява, че този договор ще позволи на Скопие и София да засилят диалога помежду си и сътрудничеството в сферата на политиката, икономиката и културата. \r\nФранция потвърждава, че добрите съседски отношения и регионалното сътрудничество са ключови за процеса на европейска интеграция. \r\nС този договор двете страни допринасят за просперитета и стабилността в региона и помагат за установяването на климат, който е благоприятен за разрешаването на двустранните спорове и преодоляването на наследените от миналото проблеми.", "date": "2017.08.01", "title": "Историческа стъпка между България и Македония (ОБЗОР)"}
{"url": "http://www.focus-news.net/news/2017/08/01/2421348/telegraph-savetnitsite-na-emanyuel-makron-sa-mu-kazali-che-otbranitelnite-vrazki-s-velikobritaniya-sa-po-vazhni-ot-planovete-za-evropeyska-voenna-integratsiya.html", "text": "Преди изборите във Франция, на Еманюел Макрон е заявено, че отбранителните връзки с Великобритания са по-важни от плановете за европейска военна интеграция, според разсекретените в „Wikileaks“ имейли от екипа на френския президент, предава The Telegraph.\r\nВ понеделник „Wikileaks“ пусна десетки хиляди имейли, които показват, че високопоставени съветници на Макрон, са говорили за продължаващото участие на Великобритания в европейските отбранителни проекти. Същевременно имейлите показват разделението между Париж и Берлин по въпросите на европейската отбрана.\r\nНеофициалният съвет, който президента Макрон е получил преди да спечели президентските избори, показва ярък контраст със скорошните твърдения на ЕС, че след Брекзит се отваря възможност за обща европейска армия и отбранително сътрудничество. Симеон Миланов", "date": "2017.08.01", "title": "Telegraph: Съветниците на Еманюел Макрон са му казали, че отбранителните връзки с Великобритания са по-важни от плановете за европейска военна интеграция"}
{"url": "http://www.focus-news.net/news/2017/08/01/2421345/afp-beliya-dom-razglezhda-optsiite-sisled-reshenieto-na-kremal-za-ogranichavane-na-broya-na-amerikanskite-diplomaticheski-sluzhiteli-v-rusiya.html", "text": "САЩ разглежда опциите си, след като Кремъл нареди ограничаването на броя на дипломатическите служители на САЩ в Русия, предава AFP.\r\nПрезидентът Тръмп все още има намерение да подпише новите санкции срещу Русия.\r\nИзточник от Държавния департамент на САЩ заяви, че това, което се случи през последната седмица е „за съжаление“.\r\n„Точно сега разглеждаме опциите си, и когато имаме какво да кажем, ще ви известим“, заяви говорителят на Белия дом Сара Хъкаби Сандърс.  Симеон Миланов", "date": "2017.08.01", "title": "AFP: Белия дом „разглежда опциите си“след решението на Кремъл за ограничаване на броя на американските дипломатически служители в Русия"}
{"url": "http://www.focus-news.net/news/2017/08/01/2421347/tass-glavniyat-prokuror-na-venetsuela-zayavi-che-izborite-za-konstitutsionno-sabranie-sa-bili-nezakonni.html", "text": "Главният прокурор на Венецуела Луис Ортега Диас отказа да признае изборите за Конституционно събрание във Венецуела, предава ТАСС . \r\nГлавният прокурор заяви това по време на пресконференция в понеделник.\r\n„Това президентско Конституционно събрание не е легитимно“, заяви тя.\r\nГлавният прокурор обвини изпълнителната власт в „диктаторски амбиции“. По нейно мнение, правителството е създало новия законодателен орган, за да гарантира дългосрочното си оставане на власт.\r\n„Всички политически права са под заплаха“, подчерта Ортега Диас.  Симеон Миланов", "date": "2017.08.01", "title": "ТАСС: Главният прокурор на Венецуела заяви, че изборите за Конституционно събрание са били незаконни"}
{"url": "http://www.focus-news.net/news/2017/08/01/2421349/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Ирландското правителство предприе официални стъпки, с цел страната да бъде домакин на две от важните европейски агенции, които ще се преместят от Лондон след Брекзит, предава Belfast Telegraph.\r\nИрландското Министерство на здравеопазването и Министерството на финансите се съревновават с други европейски страни, които също искат да станат нов дом на Европейския банков орган (EBA) и Европейската медицинска агенция (EMA), които в момента се намират в Лондон.\r\nДвете агенции имат над 1000 служители. \r\n„Предложението на Ирландия, да стане домакин на Европейската медицинска агенция бе представено на генералния секретар на Европейския съвет“, заявиха от ирландското Министерство на здравеопазването.\r\nСпоред Ирландия, Дъблин покрива всички критерии, които се изискват, за да стане домакин на здравната агенция.\r\nГрадове от близо 20 страни, включително Дъблин, Франкфурт, Люксембург, Париж и Прага, искат да бъдат домакини на агенциите.\r\nТова е голяма икономическа възможност за всеки град. С преместването на агенциите, ще се преместят и голяма част от техните служители, включително семействата им, както и редица бизнеси.\r\n*** Антъни Скарамучи бе премахнат като директор на комуникациите на Белия дом, само две седмици, след като пое поста, предава The Independent.\r\nПо време на кратката си работа за президента на САЩ, Скарамучи създаде хаос в Белия дом.\r\nНазначаването му доведе до оставките на прессекретаря на Доналд Тръмп Шон Спайсър, и началник щаба Рейнс Прибъс.\r\nНовият началник щаб Джон Кели помоли президентът Тръмп, да премахне Антъни Скарамучи от поста му.\r\nОт Белия дом заявиха, че е „най-удачно да се даде на началник щаба Джон Кели чисто положение и възможността да изгради собствен екип“.\r\nВ американските медии се твърди, че Скарамучи е бил назначен на поста си, заради лоялността си към президента Доналд Тръмп.\r\n*** Властите в Канада провеждат разследване по информация, че Саудитска Арабия използва бронирани машини, произведени в Канада, за да напада собствените си граждани, пише The Guardian.\r\nТази информация породи нови критики за последната голяма оръжейна сделка, която Канада и Саудитска Арабия сключиха.\r\nВ социалните мрежи се появиха видео клипове и снимки, които показват как саудитските сили за сигурност използват канадска техника при жестоко нападение срещу дисиденти от шиитското малцинство в източната част на кралството. Миналата седмица поне пет души загинаха, след като силите за сигурност нападнаха заподозрени дисиденти в град Авамия. \r\nНяколко канадски източника заявиха, че на снимките се вижда как саудитските власти използват джипове „Гурка“, които се произвеждат в Онтарио от „Terradyne Armoured Vehicles“.\r\n„Разглеждаме тези твърдения много сериозно и започнахме разследване“, заяви министър-председателят Джъстин Трюдо.\r\n*** Преди изборите във Франция, на Еманюел Макрон е заявено, че отбранителните връзки с Великобритания са по-важни от плановете за европейска военна интеграция, според разсекретените в „Wikileaks“ имейли от екипа на френския президент, предава The Telegraph.\r\nВ понеделник „Wikileaks“ пусна десетки хиляди имейли, които показват, че високопоставени съветници на Макрон, са говорили за продължаващото участие на Великобритания в европейските отбранителни проекти. Същевременно имейлите показват разделението между Париж и Берлин по въпросите на европейската отбрана.\r\nНеофициалният съвет, който президента Макрон е получил преди да спечели президентските избори, показва ярък контраст със скорошните твърдения на ЕС, че след Брекзит се отваря възможност за обща европейска армия и отбранително сътрудничество.\r\n*** Великобритания предупреди Северна Корея да прекрати „опасните си“ ракетни изпитания, предава London Evening Standard.\r\nОт британското Министерство на външните работи привикаха посланика на Северна Корея, за да изразят неодобрението си.\r\nЛорд Ахмад от Уимбълдън заяви, че е дал да се разбере „колко силно Обединеното кралство осъжда“ последните изпитания на междуконтинентални балистични ракети от КНДР.\r\n„За пореден път действията на Северна Корея нарушават множество резолюции на Съвета за сигурност на ООН, и заплашват международната сигурност“, заяви лорд Ахмад след срещата си със севернокорейския посланик Чо Ил.", "date": "2017.08.01", "title": "Преглед на някои от основните теми в британския печат (Агенция \"Фокус\")"}
{"url": "http://www.focus-news.net/news/2017/08/01/2421350/reuters-frantsiya-i-germaniya-zadalbochavat-voennoto-si-satrudnichestvo-v-sahel.html", "text": "В понеделник Германия предостави подкрепа на Франция за създаването нова оперативно-способна мултинационална военна сила,която да се бори с ислямистите в африканския регион Сахел, предава Reuters.\r\nНа съвместно посещение в столицата на Нигер Ниамей, германският министър на отбраната Урсула фон дер Лайън и френският й колега Флоренс Парли заявиха, че сахелската обединена сила, е най-голямата надежда на Западна Африка за победа над ислямистките бойци.\r\nНякои наблюдатели разглеждат формированието „G5 Сахел“ , което е съставено от войници на Мали, Мавритания, Буркина фасо и Чад, като предпоставка и основа за изтеглянето на четирите хиляди френски войници, които са разположени в региона.\r\n„Нуждаем се от други европейски партньори. Италия, Испания, и други имат вече интерес“, заяви германският министър на отбраната, преди да напусне Ниамей, където обяви, че страната й ще достави въоръжение и оборудване на Нигер.\r\nТова е последната демонстрация на засилващото се военно сътрудничество между Берлин и Париж, откакто Еманюел Макрон стана френски президент. Симеон Миланов", "date": "2017.08.01", "title": "Reuters: Франция и Германия задълбочават военното си сътрудничество в Сахел"}
{"url": "http://www.focus-news.net/news/2017/08/01/2421351/middle-east-monitor-katar-podade-oplakvane-v-sto-sreshtu-targovskata-blokada-nalozhena-mu-ot-sauditska-arabiya-i-sayuznitsite-y.html", "text": "Катар подаде юридическо оплакване до Световната търговска организация (СТО), заради търговската блокада, която му наложиха от Саудитска Арабия, Бахрейн и ОАЕ, предава Middle East Monitor.\r\nКатар формално „поиска консултации“ с трите страни, което е първата стъпка при търговски спор. Емирството предизвика 60 дневен ултимативен срок за разрешаването на спора. В противен случай може да има съдебен спор в СТО и ответни действия.\r\n„Винаги сме призовавали за диалог, преговори, и това е част от нашата стратегия за разговори с членовете, които са замесени, както и за получаване на повече информация относно легалността на мерките, и намиране на разрешение за спора“, заяви катарският външен министър ал Тани. Симеон Миланов", "date": "2017.08.01", "title": "Middle East Monitor: Катар подаде оплакване в СТО срещу търговската блокада, наложена му от Саудитска Арабия и съюзниците й"}
{"url": "http://www.focus-news.net/news/2017/08/01/2421352/london-evening-standard-velikobritaniya-s-preduprezhdenie-kam-severna-koreya-otnosno-raketnite-testove.html", "text": "Великобритания предупреди Северна Корея да прекрати „опасните си“ ракетни изпитания, предава London Evening Standard.\r\nОт британското Министерство на външните работи привикаха посланика на Северна Корея, за да изразят неодобрението си.\r\nЛорд Ахмад от Уимбълдън заяви, че е дал да се разбере „колко силно Обединеното кралство осъжда“ последните изпитания на междуконтинентални балистични ракети от КНДР.\r\n„За пореден път действията на Северна Корея нарушават множество резолюции на Съвета за сигурност на ООН, и заплашват международната сигурност“, заяви лорд Ахмад след срещата си със севернокорейския посланик Чо Ил. Симеон Миланов", "date": "2017.08.01", "title": "London Evening Standard: Великобритания с предупреждение към Северна Корея относно ракетните тестове"}
{"url": "http://www.focus-news.net/news/2017/08/01/2421353/gazetaru-glavniyat-prokuror-na-venetsuela-saobshti-che-po-vreme-na-protestite-v-stranata-sa-zaginali-nad-120-dushi-a-1958-sa-bili-raneni.html", "text": "От началото на протестите във Венецуела досега, са загинали поне 120 души, а още 1,9 хиляди са пострадали, предава Газета.ru.\r\n„За последните четири месеца имаме една тъжна сметка – 121 души загинали, 121 венецуелци, които напуснаха живота, а също така 1958 пострадали в различни степени, от сериозно към много сериозно ранени“, заяви Луиса Ортега Диас.\r\nПо-рано се разбра, че в хода на протестите във Венецуела по време на изборите за Конституционно събрание може да са загинали до 16 души. Симеон Миланов", "date": "2017.08.01", "title": "Газета.ru: Главният прокурор на Венецуела съобщи, че по време на протестите в страната са загинали над 120 души, а 1958 са били ранени"}
{"url": "http://www.focus-news.net/news/2017/08/01/2421357/reuters-irakski-general-predvizhda-lesna-pobeda-v-predstoyashtata-bitka-s-islyamska-darzhavaza-tal-afar.html", "text": "Високопоставен иракски генерал предвиди сравнително лесна победа за силите си, в предстоящата битка с „Ислямска държава“ за Тал Афар, предаваReuters.\r\nСпоред него, двете хиляди бойци на групировката и техните семейства, които са с тях, са „изтощени и деморализирани“.\r\nПо-малко от един месец след победата в Мосул, Въоръжените сили на Ирак се готвят за настъпление срещу Тал Афар. \r\n„Не очаквам да бъде яростно сражение, въпреки че врагът е обкръжен“, заяви генерал-майор Наим ал Джабури.\r\nГенерал Джабури, който е ключов боен командир каза, че битката ще бъде „проста“, в сравнение с деветте месеца герила сражения в градска среда, които се случиха в Мосул.\r\nБитката за Тал Афар ще е ключова, защото градът е обект на регионалното съперничество за влияние. Турция, която твърди, че е съпричастни с предимно тюркменското население на Тал Афар, се изказа против намесата на шиитски паравоенни формирования, които се бият редом до иракските войници. Симеон Миланов", "date": "2017.08.01", "title": "Reuters: Иракски генерал предвижда лесна победа в предстоящата битка с „Ислямска държава“за Тал Афар"}
{"url": "http://www.focus-news.net/news/2017/08/01/2421355/vse-oshte-ne-e-yasno-dali-izostavenoto-v-kv-mladost-bebe-shte-bade-varnato-na-mayka-mu-obzor.html", "text": "Мярката за закрила на изоставеното бебе в столичния квартал „Младост“ ще се реши едва след изписването му от болницата, съобщиха от пресцентъра на Министерство на труда и социалната политика. От там поясниха също, че съвместен екип на дирекция „Социално подпомагане“ – Елин Пелин и бюрото по труда в Ихтиман е посетил майката, която вчера изостави 3-месечния си син в столичния квартал „Младост“. Експертите са я консултирали за възможностите за подкрепа за повишаване на родителския капацитет и са й предложили съдействие за регистрация в бюрото по труда и намиране на работа. Междувременно стана ясно, че 38-годишната жена е подала заявление за реинтеграция на детето си. Предстои изследване на родителския й капацитет, а като първа стъпка за подкрепа в тази посока жената ще бъде насочена да ползва социална услуга в център за обществена подкрепа. По данни на дирекцията „Социално подпомагане“ в Елин Пелин жената е получавала всички полагащи се по закон помощи – месечни помощи за отглеждане на деца, 600 лева еднократна помощ за раждане на второ дете, 100 лева месечна помощ за отглеждане на дете до 1 година при неосигурени лица.  Консултирана е и да подаде заявление за отпускане на еднократна помощ в размер до 325 лева във връзка с предстояща операция, както и да заяви отпускане на целева помощ за отопление. Същевременно екип на дирекция „Социално подпомагане“ – Лозенец, е във връзка с лечебното заведение, където е настанено бебето. При изписването му ще бъде предприета адекватна мярка за закрила до завършване на проучването за родителския капацитет на неговата майка.Агенция „Фокус“ припомня, че: в неделя на детската площадка, в близост до бл. 20 в столичния квартал „Младост“ 1 бе открито изоставено момче на около 3 месеца. Сигналът е получен на телефон 112 в 14.25 часа. Гражданка е съобщила, че чула продължителен силен плач и намерила бебето, което било в детско столче, с бебешко шише вода и пакет с детски храни. На място веднага са изпратени полицейски патрул и екип на Спешна помощ. Лекарите, установили добро общо състояние на детето. Момченцето е настанено в неонатологията на „Специализирана болница за активно лечение по детски болести - проф. д-р Иван Митев\". По-късно майката се е обадила в полицията и е обяснила, че се намира в село Габра, в близост до София. Жената бе разпитана в 7-мо РПУ.  Пред журналисти, след разпита, майката заяви, че липсата на пари е причината да изостави детето си. Жената коментира, че е нямала друг избор, била е в шок и изрази съжаление за стореното. Грижите за детето бяха поети от Държавната агенция за закрила на детето.", "date": "2017.08.01", "title": "Все още не е ясно дали изоставеното в кв. „Младост“ бебе ще бъде върнато на майка му (ОБЗОР)"}
{"url": "http://www.focus-news.net/news/2017/08/01/2421356/balgariya-v-svetovnite-medii-agentsiya-fokus.html", "text": "Във вторник министър-председателят на Македония Зоран Заев и неговият български колега Бойко Борисов ще подпишат историческия Договор за добросъседство в Скопие, като целта на споразумението е да се оставят в миналото историческите различия между двете страни и те да се фокусират върху бъдещото сътрудничество, предава Balkan Insight. \r\nВ Скопие Заев и Борисов ще поднесат цветя на гроба на Гоце Делчев, историческа фигура, която и двете държави почитат като национален герой. \r\nВ документа се уточнява, че двете страни нямат териториални претенции една към друга. Също така те поемат ангажимент да не се намесват в своите вътрешни работи и да защитават правата на гражданите на другата страна, живеещи на тяхна територия. \r\nОсвен това договорът се фокусира върху сътрудничеството в сферата на икономиката, инфраструктурата и културата. Предвижда се формирането на съвместна работна група, която да се среща поне веднъж в годината, за да обсъжда начини за подобряване на съвместната дейност. \r\nОт своя страна България поема ангажимента да подкрепя Македония в нейния стремеж за членство в НАТО и Европейския съюз. \r\n Скопие се надява, че София ще бъде непоколебим защитник на Македония, когато България поеме председателството на Съвета на Европейския съюз през януари 2018 г.\r\n*** Общо 55 полицейски служители от Чехия ще се включат в охраняването на македонско-гръцката и сръбско-българската граница, предава Radio Praha. \r\nУчастието на чешката полиция е свързана с продължаващата операция в отговор на мигрантската криза. В понеделник 40 от полицейските служители са заминали за Македония, а останалите са се отправили към Сърбия. Тяхната мисия ще продължи до 11 септември.\r\n*** Министър председателят на Македония Зоран Заев ще подпише договора за добросъседство с България на втори август и заедно с българския премиер Бойко Борисов ще отидат да се поклонят пред паметника на Гоце Делчев. На Мечкин Камък обръщение ще направи и председателят на македонската влада – Талат Джафери. От там вече обявиха, че премиера Бойко Борисов ще бъде посрещнат с най-високи държавни почести, предаде АлфаТВ.\r\nИсканията на опозицията, да се организира явен дебат за договора  в Събранието няма да бъде уважено.\r\nОт ВМРО-ДПМНЕ са категорични, че няма да подкрепят договора. Според тях, искането на България в договорът да бъде посочено, че двете земи имат една история, е за да се потвърди тезата, че македонската история е българска, което води към твърдението, че македонците са измислена нация, създадена през 1944 г.\r\n*** Сериозното забавяне на сделката на стойност 1.5 милиарда лева, за закупуването на 8 нови бойни самолета от Българските военновъздушни сили (ВВС), са накарали Министерството на отбраната на страната сериозно да се замисли над възможността да си съдейства с руски военни предприятия, за да ремонтира и модернизира своите 15 изтребителя МиГ-29 и 14-те бомбардировача Су-25, пише американският военен портал Jane’s 360.\r\nВ интервю за Българското национално радио на 21 юли, Министърът на отбраната Красимир Каракачанов разкри, че скоро се е срещал с ръководството на руската корпорация „РСК МиГ“, за да обсъдят вариантите за ремонт на българските МиГ-29.\r\n*** „Форумът на свободните патриоти“ призова парламента на Македония да отложи подписването на договора за добросъседство с Република България, предаде Makfax.\r\n„За нас е непонятно, защо договорът се приема по бързата процедура и не е поставен за явно обсъждане, като по този начин не се дава възможност на всички заинтересовани фактори да направят забележки по него. Осъзнаваме деструктивното действие на върхушката и за пречките, които тя създава, но това не ви дава оправдание за тази постъпка. Искаме да заявим, че този договор не се отнася само до мнозинството в парламента, а напротив, отнася се до целия македонския народ и неговата история.“\r\n„Според нас е спорна частта, в която, като държава, се отказваме от нашите братя и сестри македонци, които живеят в Република България и нямат македонско гражданство (по член 11,точка 5). При това ни учудва факта, че тази точка е едностранна и няма същата такава, която да обвързва и Република България, която, на няколко пъти, грубо се мешаше в работите на нашия съд, за неща, които не се отнасят до нейни граждани, а за хора, които се декларират като българи“, пише в съобщението, подписано от Владимир Змейковски.", "date": "2017.08.01", "title": "България в световните медии (Агенция \"Фокус\")"}
{"url": "http://www.focus-news.net/news/2017/08/01/2421354/vzglyad-rusiya-zayavi-che-ako-sasht-udalzhat-sroka-za-poluchavane-na-vizi-ot-ruski-grazhdani-moskva-shte-predprieme-otvetni-merki.html", "text": "В случай, че посолството на САЩ в Русия удължи срока за получаване на визи от руски граждани, Москва ще предприеме ответни дипломатически мерки, предава Взгляд.\r\nТова заяви представителят на Федералния съвет по международни дела Игор Морозов.\r\nРуският сенатор отбеляза, че  ако забавянето на издаване на визи за руски граждани се случи, то причината няма да е заради съкращаването на американски дипломатически персонал поради, което Русия ще бъде готова за налагане на ответни мерки.\r\n„Както е прието в дипломатическата практика, срокът за издаване на руски визи за американци също ще бъде удължен“, заяви Морозов.\r\nТой не изключи, че в отговор на евентуални американски действия, консулствата на Русия в САЩ могат „просто да замразят“ работата си. \r\nПо-рано в американското посолство в Москва заявиха, че съкращаването на дипломатическия щат може да се отрази на работата им.Симеон Миланов", "date": "2017.08.01", "title": "Взгляд: Русия заяви, че ако САЩ удължат срока за получаване на визи от руски граждани, Москва ще предприеме ответни мерки"}
{"url": "http://www.focus-news.net/news/2017/08/01/2421359/kommersanta-postoyanniyat-predstavitel-na-rusiya-v-nato-ne-mozhe-da-potvardi-dali-shte-bade-smenen-na-posta-si.html", "text": "Постоянният представител на Русия в НАТО Александър Грушко заяви по телевизията, че не му е известно дали ще има кадрови промени в руското представителство при Алианса, предава Коммерсантъ .\r\n„Не ми е известно поради, което няма да коментирам. Виждате, че се намирам тук, пред вас, в Брюксел, а правото да назначава и отзовава посланици, е прерогатив на президента на Руската федерация“, каза Грушко.\r\nАгенция „Фокус“ припомня, че през юли руските медии заявиха, позовавайки се на високопоставен източник от Министерство на външните работи на РФ, че Грушко ще бъде сменен. За наследник на Александър Грушко се спрягаше Алексей Мешков, който заема поста заместник-министър на външните работи. Симеон Миланов", "date": "2017.08.01", "title": "Коммерсантъ: Постоянният представител на Русия в НАТО не може да потвърди дали ще бъде сменен на поста си"}
{"url": "http://www.focus-news.net/news/2017/08/01/2421360/sport-inter-s-oferta-za-sadio-mane-ot-livarpul.html", "text": "Интер подготвят оферта за звездата от Ливърпул Садио Мане, предава Daily Express. Италианците ще предложат 35 милиона лири за футболиста. Мане се присъедини към отбора на Юрген Клоп миналото лято. За половин година той отбеляза осем гола за „червените“.", "date": "2017.08.01", "title": "Спорт: Интер с оферта за Садио Мане от Ливърпул"}
{"url": "http://www.focus-news.net/news/2017/08/01/2421358/middle-east-monitor-klyuchov-komandir-ot-al-shabaabe-eliminiran-v-somaliya.html", "text": "Ключов командир от групировката „ал Шабааб“ бе елиминиран при операция в сомалийския регион Долно Шабеле, предава Middle East Monitor.\r\nПравителствени сили с помощта на международни партньори неутрализираха Али Мохамед Хюсейн (Али Джабал), който бе командир на региона Банадир, в който влиза и столицата Могадишу.\r\n„Али Джабал бе част от мрежа на ал Шабааб, която е отговорна за планирането и изпълнението на няколко атентата и убийства, които доведоха до смъртта на множество невинни цивилни в Могадишу“, се казва в изявление на сомалийския информационен министър.\r\n„Успешната операция сигнализира, че федералното правителство продължава да е ангажирано със защитата на сомалийските граждани, както и намаляването на възможността на ал Шабааб да извършва безсмислени насилствени действия срещу сомалийския народ, съседните страни от Източна Африка, и международната общност“, се казва в изявлението. Симеон Миланов", "date": "2017.08.01", "title": "Middle East Monitor: Ключов командир от „ал Шабааб“е елиминиран в Сомалия"}
{"url": "http://www.focus-news.net/news/2017/08/01/2421361/olimpiyski-igri-parizh-shte-bade-domakin-na-olimpiyskite-igri-prez-2024-godina.html", "text": "Международният олимпийски комитет заяви, че Париж ще бъде домакин на летните игри през 2024 г. Париж и Лос Анджелис бяха единствените кандидати за домакини, но в крайна сметка американският град реши да приеме игрите през 2028 година. През 2024 година, когато Париж ще бъде домакин, се навършват 100 години от първата лятна олимпиада организирана във френската столица.", "date": "2017.08.01", "title": "Олимпийски игри: Париж ще бъде домакин на Олимпийските игри през 2024 година"}
{"url": "http://www.focus-news.net/news/2017/08/01/2421364/izvestiya-sasht-i-ukrayna-podpisaha-dogovor-za-dostavka-na-vaglishta.html", "text": "Прессекретарят на Белия дом Сара Сандърс заяви, че Министерството на търговията и енергетиката на САЩ приветства подписването на договор с украинското правителство в рамките, на който Украйна ще получава американски въглища, предава „Известия“.\r\nПо думите й, закупуването на въглища ще започне през зимния сезон.\r\n„Това партньорство предоставя на Украйна независим, надежден, конкурентен и алтернативен източник на енергия, което ще помогне за стабилизирането на енегрийните доставик, който исторически идваха по волята на нестабилни съседи“, заяви Сара Сандърс.\r\nПод „нестабилните съседи“, официалният представител на американската администрация има предвид Русия. Симеон Миланов", "date": "2017.08.01", "title": "„Известия“: САЩ и Украйна подписаха договор за доставка на въглища"}
{"url": "http://www.focus-news.net/news/2017/08/01/2421362/proverka-shte-ustanovyava-dali-ima-propuski-v-razsledvaneto-na-smartta-na-43-godishniya-mazh-v-plovdivskiya-park-lauta-obzor.html", "text": "Проверка в Областната дирекция на МВР - Пловдив ще установява дали са допуснати пропуски в действията по разследването на смъртта на 43-годишния мъж в парк „Лаута”.  Проверката е разпоредена от директора на Областната дирекция на МВР - Пловдив ст. комисар Атанас Илков. Той съобщи, че към момента самоубийство е основната версия, по която работи полицията в Пловдив, във връзка с открития мъртъв бизнесмен от Дупница. По думите на ст. комисар Илков версията се потвърждава не само от откритото предсмъртно писмо у бизнесмена, но и от още няколко обстоятелства, които полицията засега не иска да коментира. „Оръжието все още се търси. Някой го е взел, но повече не мога да кажа”, добави директорът на пловдивската полиция. По думите му все още се работи по предположения, като няма заподозрян за открадването на оръжието. Старши комисар Атанас Илков отказа да коментира разпространяваните слухове, че бивш военен, който в момента е бездомен, е откраднал оръжието и дори цигарите на 43-годишия бизнесмен, след като той се е самоубил. Агенция „Фокус“ припомня, че: според първоначалната информация 43-годишният мъж е бил убит в парка с изстрел в гърдите, докато е разхождал кучето си. В последствие стана ясно, че в джоба му е намерено предсмъртно писмо, което промени основната версия за смъртта на бизнесмена в самоубийство. Тялото му бе открито от случайни минувачи на 26 юни сутринта. По информация на полицията, той не е криминално проявен.", "date": "2017.08.01", "title": "Проверка ще установява дали има пропуски в разследването на смъртта на 43-годишния мъж в пловдивския парк „Лаута” (ОБЗОР)"}
{"url": "http://www.focus-news.net/news/2017/08/01/2421367/gulf-times-turska-boyna-fregata-pristigna-v-doha-za-savmestni-ucheniya-s-katar.html", "text": "Турската военна фрегата „TCG GOKOVA“ пристигна в пристанище Хамад, където се присъедини към турските сили в Катар, за участие в съвместните военни учения между двете страни, предава Gulf Times.\r\nТази информация бе обявена от Директората за морални напътствия към катарското Министерство на отбраната.\r\nОт Директората за морални напътствия заявиха, че ученията ще се проведат в областта на порт Хамад, военноморската база в Доха и катарските териториални води. В тях ще участва най-модерната турска фрегата, която има екипаж от 214 души.\r\nУченията са част от военното сътрудничество между Катар и Турция, чиято цел според двете страни, е борбата срещу тероризма.\r\nПревод и редакция: Симеон Миланов", "date": "2017.08.01", "title": "Gulf Times: Турска бойна фрегата пристигна в Доха за съвместни учения с Катар"}
{"url": "http://www.focus-news.net/news/2017/08/01/2421365/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "От началото на протестите във Венецуела досега, са загинали поне 120 души, а още 1,9 хиляди са пострадали, предава Газета.ru.\r\n„За последните четири месеца имаме една тъжна сметка – 121 души загинали, 121 венецуелци, които напуснаха живота, а също така 1958 пострадали в различни степени, от сериозно към много сериозно ранени“, заяви Луиса Ортега Диас.\r\nПо-рано се разбра, че в хода на протестите във Венецуела по време на изборите за Конституционно събрание може да са загинали до 16 души.\r\n*** В случай, че посолството на САЩ в Русия удължи срока за получаване на визи от руски граждани, Москва ще предприеме ответни дипломатически мерки, предава Взгляд.\r\nТова заяви представителят на Федералния съвет по международни дела Игор Морозов.\r\nРуският сенатор отбеляза, че  ако забавянето на издаване на визи за руски граждани се случи, то причината няма да е заради съкращаването на американски дипломатически персонал поради, което Русия ще бъде готова за налагане на ответни мерки.\r\n„Както е прието в дипломатическата практика, срокът за издаване на руски визи за американци също ще бъде удължен“, заяви Морозов.\r\nТой не изключи, че в отговор на евентуални американски действия, консулствата на Русия в САЩ могат „просто да замразят“ работата си. \r\nПо-рано в американското посолство в Москва заявиха, че съкращаването на дипломатическия щат може да се отрази на работата им.\r\n*** Постоянният представител на Русия в НАТО Александър Грушко заяви по телевизията, че не му е известно дали ще има кадрови промени в руското представителство при Алианса, предава Коммерсантъ .\r\n„Не ми е известно поради, което няма да коментирам. Виждате, че се намирам тук, пред вас, в Брюксел, а правото да назначава и отзовава посланици, е прерогатив на президента на Руската федерация“, каза Грушко.\r\nАгенция „Фокус“ припомня, че през юли руските медии заявиха, позовавайки се на високопоставен източник от Министерство на външните работи на РФ, че Грушко ще бъде сменен. За наследник на Александър Грушко се спрягаше Алексей Мешков, който заема поста заместник-министър на външните работи.\r\n*** Прессекретарят на Белия дом Сара Сандърс заяви, че Министерството на търговията и енергетиката на САЩ приветства подписването на договор с украинското правителство в рамките, на който Украйна ще получава американски въглища, предава „Известия“.\r\nПо думите й, закупуването на въглища ще започне през зимния сезон.\r\n„Това партньорство предоставя на Украйна независим, надежден, конкурентен и алтернативен източник на енергия, което ще помогне за стабилизирането на енегрийните доставик, който исторически идваха по волята на нестабилни съседи“, заяви Сара Сандърс.\r\nПод „нестабилните съседи“, официалният представител на американската администрация има предвид Русия.", "date": "2017.08.01", "title": "Преглед на някои от основните теми в руския печат (Агенция \"Фокус\")"}
{"url": "http://www.focus-news.net/news/2017/08/01/2421368/the-jerusalem-post-palestinskata-avtonomiya-i-maroko-iskat-afrikanskite-lideri-da-boykotirat-sreshtata-afrika-izrael.html", "text": "Палестинската автономия и Мароко работят за отменянето на срещата Африка-Израел, която ще се проведе в Того, предава The Jerusalem Post.\r\nСпоред африкански дипломатически източници, Палестинската автономия се опитва да повлияе на президента на Того Фауре Гнасингбе за отменяне на срещатата, и съветва други мюсюлмански страни в Африка да не присъстват на нея. Според палестинците всяко такова присъствие, би подказало подкрепа за Израел, което ще е неуспех за “палестинската борба“.\r\nТого ще изпрати покани на всичките 54 африкански държави, да присъстват на четиридневната среща Африка-Израел. Очаква се между 20 и 30 държавни глави да вземат участие. Израел има дипломатически връзки с 40 от 48-те държави в Субсахарска Африка.\r\nСпоред дипломатически източници, палестинският водач Махмуд Абас е помолил за среща с президента на Того по време на срещата на Африканския съюз в Адис Абаба. Там той е помолил Гнасингбе да отмени срещата Африка-Израел. \r\nСъщите източници твърдят, че президентът на Того е отговорил, че управлява страната си, както сметне за добре, и е приятелски настроен, както към Израел, така и към палестинците. Симеон Миланов", "date": "2017.08.01", "title": "The Jerusalem Post: Палестинската автономия и Мароко искат африканските лидери да бойкотират срещата Африка-Израел"}
{"url": "http://www.focus-news.net/news/2017/08/01/2421366/sport-balgarskiyat-natsional-andrey-galabinov-s-chetiri-gola-za-dzhenoa.html", "text": "Българският национал Андрей Гълъбинов отбеляза четири гола за Дженоа. Головете на Гълъбинов бяха в контролата срещу Савона, която генуезците спечелиха с 8:00. Други играчи, които отбелязаха голове бяха Велосо, Джовани Симеоне и Морозини.", "date": "2017.08.01", "title": "Спорт: Българският национал Андрей Гълъбинов с четири гола за Дженоа"}
{"url": "http://www.focus-news.net/news/2017/08/01/2421369/interfaks-kitay-zayavi-che-sasht-i-severna-koreya-sa-vinovni-za-situatsiyata-na-koreyskiya-poluostrov.html", "text": "Отговорността за напрежението на Корейския полуостров, е на Вашингтон и Пхенян, а не на Китай, заяви постоянният представител на Китай в ООН Лю Цзей, цитиран от Интерфакс .\r\n„Независимо от това, какви възможности има Китай, той не може да добие практически резултати, тъй като достигането им зависи принципно от две страни“, заяви китайският дипломат, визирайки САЩ и КНДР.\r\n„Те, а не Китай, носят основната отговорност за това, движението по този проблем да се осъществява в правилна посока“, подчерта Лю Цзей.\r\nСАЩ последователно обвиняват Китай, че е основен търговски партньор Пхенян. Според тях, Китай не се възползва от възможността си да влияе на Северна Корея за отказването от ракетно-ядрените програми. Президентът Доналд Тръмп предупреди, че повече не може да се позволява Китай „да не прави нищо“ за регулирането на кризата. Симеон Миланов", "date": "2017.08.01", "title": "Интерфакс: Китай заяви, че САЩ и Северна Корея са виновни за ситуацията на Корейския полуостров"}
{"url": "http://www.focus-news.net/news/2017/08/01/2421363/afp-venetsuelskiyat-prezident-othvarli-i-razkritikuva-amerikanskite-sanktsii.html", "text": "Венецуелският президент Николас Мадуро разкритикува САЩ за налагането на санкции срещу него, заявявайки, че този ход произтича от американския „империализъм“, предава AFP .\r\n„Няма да се подчиня на имперски заповеди. Няма да се подчиня на чужди правителства. Аз съм свободен президент“, заяви Мадуро, след като Вашингтон замрази авоарите му в САЩ. \r\nСАЩ нарекоха президентът на Венецуела „диктатор“, и заявиха, че осъдените от цял свят избори за Конституционно събрание, имат за цел да монополизират властта в странат. Симеон Миланов", "date": "2017.08.01", "title": "AFP: Венецуелският президент отхвърли и разкритикува американските санкции"}
{"url": "http://www.focus-news.net/news/2017/08/01/2421370/sport-neymar-leti-za-katar-za-da-obsadi-potentsialen-transfer-za-222-miliona-evro-kam-parizh-sen-zhermen.html", "text": "Бразилският футболист от Барселона Неймар лети за Катар, където ще обсъди потенциален трансфер към Париж Сен-Жермен. Ако трансферът за 222 милиона евро се реализира, ще бъде един от най-големите в историята. Неймар има договор с Барселона до 2021 година, в който пише, че цената за освобождаването му е 222 милиона евро.", "date": "2017.08.01", "title": "Спорт: Неймар лети за Катар, за да обсъди потенциален трансфер за 222 милиона евро към Париж Сен-Жермен"}
{"url": "http://www.focus-news.net/news/2017/08/01/2421373/svetovnata-banka-odobri-zaem-ot-14-miliona-evro-za-cherna-gora.html", "text": "Борда на изпълнителните директори на Световната банка одобри заем от 14 милиона евро за Черна гора, съобщават на сайта си от СБ.\r\nЗаемът е предназначен за проект фокусиран върху административни реформи. Целта на проекта, е да подобри ефективността на оперативната функционалност, която има данъчната администрация в Черна гора, както и да намали административните цени за корпоративни данъкоплатци. Дългосрочната визия на Черна гора, е за данъчна администрация, която оперира с модерни бизнес процеси, и допринася за ефикасното събиране на данъци, и социални контрибуции от всички източници на икономическа активност.\r\nТова ще помогне на европейската интеграция на страната.Симеон Миланов", "date": "2017.08.01", "title": "Световната банка одобри заем от 14 милиона евро за Черна гора"}
{"url": "http://www.focus-news.net/news/2017/08/01/2421371/arutz-sheva-kitay-tarsi-podkrepa-za-plana-si-za-izraelsko-palestinski-mir.html", "text": "Китайският посланик в ООН призова международната общност да подкрепи плана на Си Дзинпин от четири точки за край на израелско-палестинския конфликт, и създаване на Палестинска държава, предава Arutz Sheva .\r\nПосланик Лю Цзей заяви по време на пресконференция, че бъдещите китайски дипломатически усилия ще се фокусират върху мирно споразумение, базирано на четирите точки, предложени от президента Си Дзинпин.\r\nЧетирите точки бяха представени за първи пет през 2013 година. Китай препотвърди ангажираността си преди две седмици, когато палестинският лидер Махмуд Абас бе на посещение в Пекин. Симеон Миланов", "date": "2017.08.01", "title": "Arutz Sheva: Китай търси подкрепа за плана си за израелско-палестински мир"}
{"url": "http://www.focus-news.net/news/2017/08/01/2421372/the-washington-times-pentagona-e-pritesnen-ot-rusko-turskata-sdelka-za-zakupuvaneto-na-ruski-raketni-sistemi.html", "text": "Решението на Турция да подпише многомилионна сделка с Русия за руски ракетни системи, предизвиква притеснения в Пентагона, предава The Washington Times.\r\nСпоред американските военни, това може да навреди на съвместните операции с Турция.\r\nАнкара и Москва вече обсъдиха предварителните клаузи на сделката за 2,5 милиарда долара според, която Русия ще продаде на Турция четири батареи Ц-400.\r\n„Единственото ни притеснение е свързано с оперативната съвместимост. Турция е член на НАТО и като цяло е добра идея съюзниците да купуват оперативно съвместимо оборудване“, заяви говорителят на Пентагона капитан Джеф Дейвис. Повечето страни от НАТО използват американски или западноевропейски оръжейни системи. Още повече, повечето от съюзническите сили не са обучени в използването на руски оръжейни системи, като Ц-400. Симеон Миланов", "date": "2017.08.01", "title": "The Washington Times: Пентагона е притеснен от руско-турската сделка за закупуването на руски ракетни системи"}
{"url": "http://www.focus-news.net/news/2017/08/01/2421374/middle-east-monitor-boytsi-na-islyamska-darzhava-napadnaha-irakskoto-posolstvo-v-afganistan.html", "text": "Четирима екстремисти бяха неутрализирани при нападение срещу иракското посолство в Кабул, предава Middle East Monitor.\r\nОтговорност за нападението пое „Ислямска държава“.\r\nИракското посолство се намира извън дипломатическия анклав, близо до района Шахр-е-Нау, който е известен с ресторантите и моловете си. \r\nГоворителят на Министерството на вътрешните работи на Афганистан, Наджиб Даниш заяви, че четирима нападатели са участвали в атаката.\r\n„Самоубийствен атентатор се взриви на входа на посолството, докато трима други си проправиха път, и започнаха да стрелят“, заяви Даниш.\r\nНападателите са щурмували посолството към 11:30 местно време. \r\nСражението между тях и специалните части от Афганистанската национална полиция, е продължило четири часа. \r\nСпецчастите са спасили служителите на посолството още в началото.\r\nМинистерството нарече инцидента „неислямски и нечовешки“.\r\nПо време на нападението, са загинали двама афганистански служители на силите за сигурност.   Симеон Миланов", "date": "2017.08.01", "title": "Middle East Monitor: Бойци на „Ислямска държава“ нападнаха иракското посолство в Афганистан"}
{"url": "http://www.focus-news.net/news/2017/08/01/2421375/bivshiyat-deputat-ot-gerb-zhivko-martinov-poluchi-6-obvineniya-obzor.html", "text": "Специализирано звено „Антикорупция“ при Софийска градска прокуратура повдигна обвинение на Живко Мартинов – бивш народен представител от 44-то Народно събрание. Мартинов е привлечен към наказателна отговорност за шест отделни престъпления.Първото обвинение касае упражнена от него принуда спрямо А.П. с цел последният да се разпореди със сумата от 15 500 лв. За това престъпление се предвижда наказание „лишаване от свобода” от пет до петнадесет години, както и глоба от пет хиляди до десет хиляди лева. Второто обвинение е за отправена закана за убийство - престъпление, за което се предвижда наказание „лишаване от свобода” до шест години. Третото обвинение на Мартинов е, че е заплашил А.П. с тежки последици за него – че ще му прати данъчни проверки на дружествата за да „смачка фирмите му“, като с това го е принудил му предаде безвъзмездно общо 4 тона суров суджук и 60 килограма филе елена и телешка пастърма. По четвъртото обвинение Живко Мартинов е привлечен към наказателна отговорност за това, че през 2014 г. е направил опит да помогне на лице да бъде осуетено наказателното преследване спрямо него. Извършеното от лицето престъпление е причиняване на смърт по непредпазливост на две лица при нарушаване на правилата за движение по пътищата. Ако бъде признат за виновен по това обвинение, Мартинов може да получи наказание „лишаване от свобода” до пет години. \r\nНаказателната отговорност на Мартинов по петото обвинение  е за това, че през 2015 г. е заплашил и принудил органи на властта – заместник директор на ОДМВР – Добрич и началник на РУ на МВР - Балчик , да извършат действия по служба. Според Наказателния кодекс за това престъпление се предвижда наказание „лишаване от свобода” до шест години.  Шестото обвинение на Живко Мартинов е за това, че през април 2017 г. е направил опит да принуди директора на ВИК - Добрич, да извърши нещо противно на волята му – да уволни конкретен служител, както и да спре назначения и уволнения в дружеството за известен период от време. За това престъпление законът предвижда наказание „лишаване от свобода” до шест години. \r\nСпрямо Живко Мартинов е определена мярка за неотклонение „парична гаранция“ в размер на 45 000 лева, вносима в 10 - дневен срок.\r\nВ хода на провежданото разследване прокурорите от СЗА са събрали доказателства и за извършено престъпление по служба от Розалина Брайкова, заемаща длъжността Директор на Областна дирекция по безопасност на храните – Добрич. Тя е привлечена към наказателна отговорност затова, че на 13.07.2017 г. в град Добрич, с цел да причини вреда на конкретно дружество, е нарушила служебните си задължения като издала Заповед за спиране на експлоатация на обект на дружеството. Дружеството е собственост на лицето, което е сигнализирало СЗА за извършваната престъпна дейност от Живко Мартинов и по чийто сигнал е започнало настоящото разследване. Това лице е и свидетел по делото срещу него.“Фокус“ припомня: На 21 юли главният прокурор Сотир Цацаров внесе в Народното събрание искане за снемане имунитета на народния представител Живко Мартинов. Той обясни, че от 2012 година до настоящия момент Мартинов е упражнявал натиск с цел определени облаги, използвайки името на премиера. Самият Мартинов обяви от своя страна, че се отказва от имунитета си доброволно. Той заяви, че има група хора от левия спектър, които от няколко месеца пишат жалби срещу него. \r\nНа 27 юни парламентът прекрати правомощията на народния представите, а оставката му стана повод за разгорещени дебати между управляващи и опозиция. Премиерът Бойко Борисов заяви, че се срамува от депутата Живко Мартинов, но отчете, че той е бил отстранен и от партията и от парламента, като призова БСП да направят същото и спрямо народния представител Манол Генов, обвинен в купуване гласове в Асеновград и Пловдив. Лидерът на БСП Корнелия Нинова отговори, че, ако от ГЕРБ претендират за еднакво отношение към народните представители, които са получавали обвинения, то Цветан Цветанов и Делян Добрев също е трябвало да бъдат отстранени от Народното събрание.  \r\nМеждувременно заради случаят с Мартинов начело на областната структура на ГЕРБ в Добрич на неговото място застана вицеадмирал Пламен Манушев.", "date": "2017.08.01", "title": "Бившият депутат от ГЕРБ Живко Мартинов получи 6 обвинения (ОБЗОР)"}
{"url": "http://www.focus-news.net/news/2017/08/01/2421376/albanian-daily-news-albanskiyat-prezident-naznachi-nov-generalen-sekretar-na-prezidentstvoto.html", "text": "Албанският президент Илир Мета назначи нов генерален секретар на президентството, предава Albanian Daily News. Алки Блако, който поема поста, е известен финансов експерт.\r\nБлако има магистърска степен по наука и финанси от Тирана, и по счетоводство от Университета на Ню Йорк.\r\nРаботил е като генерален секретар в Министерството на околната среда от септември 2013 до юли 2017 година.  Симеон Миланов", "date": "2017.08.01", "title": "Albanian Daily News: Албанският президент назначи нов генерален секретар на президентството"}
{"url": "http://www.focus-news.net/news/2017/08/01/2421377/infomarketmd-rumaniya-potvardi-zhelanieto-si-za-svarzvane-na-gazovite-i-energiynite-si-mrezhi-s-moldova.html", "text": "Румъния потвърди, че иска да свърже газовата и енергийната си мрежа с тази на Молдова, предава infomarket.md.\r\nТова съобщиха от молдавското Министерство на икономиката и инфраструктурата, след среща с представители на Министерството на икономиката на Румъния.\r\nДвете страни обсъдиха румънските инвестиции в проектите за свързване, а също така и вариантите за практична реализация на тези проекти.\r\nПредставителите на Румъния и Молдова се договориха за съвместно разработване и утвърждаване на пътна карта за реализация на проектите.\r\nПосещението на молдавската делегация в Букурещ, е организирано в контекста на продължаване на двустранния диалог по проектите за свързване на транспорта, енергетиката и природния газ между Румъния и Молдова, който е иницииран от министър-председателите Павел Филип и Михай Тудосе.  Симеон Миланов", "date": "2017.08.01", "title": "Infomarket.md: Румъния потвърди желанието си за свързване на газовите и енергийните си мрежи с Молдова"}
{"url": "http://www.focus-news.net/news/2017/08/01/2421380/irish-independent-bivsh-britanski-morski-pehotinets-simpatizirasht-na-republikanskata-kauza-v-severna-irlandiya-be-osaden-na-18-godini-zatvor-za-terorizam.html", "text": "Терорист, който инфилтрира Въоръжените сили на Британия, получи 18 годишна присъда, след като съдът го намери за виновен по обвинение, че е снабдявал с бомби северноирландски републиканци, предава Irish Independent.\r\nБившият кралски морски пехотинец Киаран Максуел е крил противопехотни мини, минохвъргачи, амуниции и бомби в 48 локации в Северна Ирландия и Англия.\r\nВластите намериха материали за правенето на бомби, заровени в земята, както и униформа на северноирландската полиция, и служебна карта.\r\nБившият военен, който е на 31 година, е служил в отряд командоси „40“, базиран в Нортън Манър Кемп, Съмърсет. \r\nВойникът е притежавал снимки на банкови карти за измама, както и канабис.\r\nВластите заявиха, че той е използвал военните си познания, за да акумулира и конструира бомбите. Според главен инспектор Гилиан Кърни, инфилтрирането на армията от републикански терорист е „необичайно“.\r\nПолицията се страхува, че някои от оръжията, който Максуел е направил, все още циркулират.\r\n„Сигурен съм, че сте бил, и ще останете мотивиран от дисидентски републикански симпатии, и враждебност към Обединеното кралство“, заяви съдия Джъстис Суини.\r\nОсъденият е планирал нападения срещу полицейски управления, съвместно с членове на групировки, които претендират за приемственост с ИРА. Симеон Миланов", "date": "2017.08.01", "title": "Irish Independent: Бивш британски морски пехотинец, симпатизиращ на републиканската кауза в Северна Ирландия, бе осъден на 18 години затвор за тероризъм"}
{"url": "http://www.focus-news.net/news/2017/08/01/2421378/reuters-liderat-na-novozelandskite-leybaristi-se-ottegli-ot-posta-si-dva-mesetsa-predi-izborite.html", "text": "Лидерът на новозеландската Лейбъристка партия Андрю Литъл заяви, че се оттегля от поста си след „притеснителните“ резултати от социологическите проучвания, предава Reuters .\r\nСкорошни допитвания до общественото мнение показаха, че управляващата Национална партия има преднина пред лейбъристите. \r\nПодкрепата за левицата е в най-ниската си точка за последните 20 години, според проучване на телевизионен канал „1“. Симеон Миланов", "date": "2017.08.01", "title": "Reuters: Лидерът на новозеландските лейбъристи се оттегли от поста си два месеца преди изборите"}
{"url": "http://www.focus-news.net/news/2017/08/01/2421379/pregled-na-mezhdunarodnite-novini-do-6-chasa-agentsiya-fokus.html", "text": "Македония ще посрещне голяма българска делегация с всички държавни и военни почести, за подписването на Договора за добросъседство.\r\nПремиерът Бойко Борисов пристига в Македония начело на голяма делегация, с която пристигат и журналисти от 30 български медии. Източник от македонския парламент твърди, че ще пристигнат и журналисти от други държави, тъй като събитието буди интерес в целия регион и Европа.\r\nПодписването на Договора за приятелство, добросъседство и сътрудничество между Македония и България е насрочено за 13:35, на 1 август. \r\nСъвместното честване на Илинден в църквата Свети Спас в Скопие, е планирано за 2 август. В 8 часа сутринта премиерът Зоран Заев ще има изказване на площада пред църквата.\r\nСлед това, Зоран Заев и Бойко Борисов ще положат венци на гроба на Гоце Делчев. Цветя на гроба на революционера ще положат и другите представители на високопоставената българска делегация.\r\nНа 1 август в 12:30 Зоран Заев и Бойко Борисов ще се срещнат на четири очи. През деня македонските министри ще имат двустранни разговори с българските си колеги.\r\nЩе бъде подписани и Меморандум за сътрудничество в транспорта, енергетиката и икотомиката, Меморандум за сътрудничеството между Министерството на транспорта на България и Министерството на транспорта на Македония, за развитието на железопътната инфраструктура. Освен това, ще се подпише и Меморандум за сътрудничество в областта на природната газ. \r\nБойко Борисов ще се срещне с председателя на македонския парламент Талат Джафери и президента Георги Иванов.\r\n*** САЩ нарече венецуелския президент Николас Мадуро „диктатор“, и наложи санкции срещу всички възможни авоари, които той би могъл да има на американска територия.\r\n„Вчерашните нелегитимни избори потвърждават, че Мадуро е диктатор, който не уважава волята на венецуелския народ“, заяви американският министър на финансите Стивън Мнучин.\r\nАгенция „Фокус“ припомня, че изборите за Конституционно събрание, които се проведоха във Венецуела, бяха осъдени от опозицията и международната общност като опит за налагане на диктатура в страната.\r\n*** Ирландското правителство предприе официални стъпки, с цел страната да бъде домакин на две от важните европейски агенции, които ще се преместят от Лондон след Брекзит.\r\nИрландското Министерство на здравеопазването и Министерството на финансите се съревновават с други европейски страни, които също искат да станат нов дом на Европейския банков орган (EBA) и Европейската медицинска агенция (EMA), които в момента се намират в Лондон.\r\nДвете агенции имат над 1000 служители. \r\n„Предложението на Ирландия, да стане домакин на Европейската медицинска агенция бе представено на генералния секретар на Европейския съвет“, заявиха от ирландското Министерство на здравеопазването.\r\nСпоред Ирландия, Дъблин покрива всички критерии, които се изискват, за да стане домакин на здравната агенция.\r\nГрадове от близо 20 страни, включително Дъблин, Франкфурт, Люксембург, Париж и Прага, искат да бъдат домакини на агенциите.\r\nТова е голяма икономическа възможност за всеки град. С преместването на агенциите, ще се преместят и голяма част от техните служители, включително семействата им, както и редица бизнеси.\r\n*** Антъни Скарамучи бе премахнат като директор на комуникациите на Белия дом, само две седмици, след като пое поста.По време на кратката си работа за президента на САЩ, Скарамучи създаде хаос в Белия дом.\r\nНазначаването му доведе до оставките на прессекретаря на Доналд Тръмп Шон Спайсър, и началник щаба Рейнс Прибъс.\r\nНовият началник щаб Джон Кели помоли президентът Тръмп, да премахне Антъни Скарамучи от поста му.\r\nОт Белия дом заявиха, че е „най-удачно да се даде на началник щаба Джон Кели чисто положение и възможността да изгради собствен екип“.\r\nВ американските медии се твърди, че Скарамучи е бил назначен на поста си, заради лоялността си към президента Доналд Тръмп.\r\n*** Властите в Канада провеждат разследване по информация, че Саудитска Арабия използва бронирани машини, произведени в Канада, за да напада собствените си граждани.Тази информация породи нови критики за последната голяма оръжейна сделка, която Канада и Саудитска Арабия сключиха.\r\nВ социалните мрежи се появиха видео клипове и снимки, които показват как саудитските сили за сигурност използват канадска техника при жестоко нападение срещу дисиденти от шиитското малцинство в източната част на кралството. Миналата седмица поне пет души загинаха, след като силите за сигурност нападнаха заподозрени дисиденти в град Авамия. \r\nНяколко канадски източника заявиха, че на снимките се вижда как саудитските власти използват джипове „Гурка“, които се произвеждат в Онтарио от „Terradyne Armoured Vehicles“.\r\n„Разглеждаме тези твърдения много сериозно и започнахме разследване“, заяви министър-председателят Джъстин Трюдо.\r\n*** Главният прокурор на Венецуела Луиса Ортега Диас отказа да признае изборите за Конституционно събрание във Венецуела. \r\nГлавният прокурор заяви това по време на пресконференция в понеделник.\r\n„Това президентско Конституционно събрание не е легитимно“, заяви тя.\r\nГлавният прокурор обвини изпълнителната власт в „диктаторски амбиции“. По нейно мнение, правителството е създало новия законодателен орган, за да гарантира дългосрочното си оставане на власт.\r\n„Всички политически права са под заплаха“, подчерта Ортега Диас.\r\n*** В понеделник Германия предостави подкрепа на Франция за създаването нова оперативно-способна мултинационална военна сила,която да се бори с ислямистите в африканския регион Сахел.На съвместно посещение в столицата на Нигер Ниамей, германският министър на отбраната Урсула фон дер Лайън и френският й колега Флоренс Парли заявиха, че сахелската обединена сила, е най-голямата надежда на Западна Африка за победа над ислямистките бойци.\r\nНякои наблюдатели разглеждат формированието „G5 Сахел“ , което е съставено от войници на Мали, Мавритания, Буркина фасо и Чад, като предпоставка и основа за изтеглянето на четирите хиляди френски войници, които са разположени в региона.\r\n„Нуждаем се от други европейски партньори. Италия, Испания, и други имат вече интерес“, заяви германският министър на отбраната, преди да напусне Ниамей, където обяви, че страната й ще достави въоръжение и оборудване на Нигер.\r\nТова е последната демонстрация на засилващото се военно сътрудничество между Берлин и Париж, откакто Еманюел Макрон стана френски президент.\r\n*** Великобритания предупреди Северна Корея да прекрати „опасните си“ ракетни изпитания.\r\nОт британското Министерство на външните работи привикаха посланика на Северна Корея, за да изразят неодобрението си.\r\nЛорд Ахмад от Уимбълдън заяви, че е дал да се разбере „колко силно Обединеното кралство осъжда“ последните изпитания на междуконтинентални балистични ракети от КНДР.\r\n„За пореден път действията на Северна Корея нарушават множество резолюции на Съвета за сигурност на ООН, и заплашват международната сигурност“, заяви лорд Ахмад след срещата си със севернокорейския посланик Чо Ил.\r\n*** Отговорността за напрежението на Корейския полуостров, е на Вашингтон и Пхенян, а не на Китай, заяви постоянният представител на Китай в ООН Лю Цзей.\r\n„Независимо от това, какви възможности има Китай, той не може да добие практически резултати, тъй като достигането им зависи принципно от две страни“, заяви китайският дипломат, визирайки САЩ и КНДР.\r\n„Те, а не Китай, носят основната отговорност за това, движението по този проблем да се осъществява в правилна посока“, подчерта Лю Цзей.\r\nСАЩ последователно обвиняват Китай, че е основен търговски партньор Пхенян. Според тях, Китай не се възползва от възможността си да влияе на Северна Корея за отказването от ракетно-ядрените програми. Президентът Доналд Тръмп предупреди, че повече не може да се позволява Китай „да не прави нищо“ за регулирането на кризата.\r\n*** Четирима екстремисти бяха неутрализирани при нападение срещу иракското посолство в Кабул.\r\nОтговорност за нападението пое „Ислямска държава“.\r\nИракското посолство се намира извън дипломатическия анклав, близо до района Шахр-е-Нау, който е известен с ресторантите и моловете си. \r\nГоворителят на Министерството на вътрешните работи на Афганистан, Наджиб Даниш заяви, че четирима нападатели са участвали в атаката.\r\n„Самоубийствен атентатор се взриви на входа на посолството, докато трима други си проправиха път, и започнаха да стрелят“, заяви Даниш.\r\nНападателите са щурмували посолството към 11:30 местно време. \r\nСражението между тях и специалните части от Афганистанската национална полиция, е продължило четири часа. \r\nСпецчастите са спасили служителите на посолството още в началото.\r\nМинистерството нарече инцидента „неислямски и нечовешки“.\r\nПо време на нападението, са загинали двама афганистански служители на силите за сигурност.", "date": "2017.08.01", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2017/08/01/2421381/tass-venetsuelskiyat-prezident-obvini-dva-chastni-televizionni-kanala-v-medien-terorizam.html", "text": "Президентът на Венецуела Николас Мадуро разкритикува телевизионните канали „Venevision“ и „Televen“ за подхода им към отразяването на спорните избори за Конституционно събрание, предава ТАСС.\r\nНиколас Мадуро обвини двете телевизии в „медиен тероризъм“.\r\n„Искам публично обяснение от Venevision и Televen. Вие сте длъжни обезателно да съблюдавате конституцията и демократичните принципи , или трябва да се вземат драстични мерки срещу вас?“, каза президентът.  Симеон Миланов", "date": "2017.08.01", "title": "ТАСС: Венецуелският президент обвини два частни телевизионни канала в „медиен тероризъм“"}
{"url": "http://www.focus-news.net/news/2017/08/01/2421382/reuters-kuba-pohvali-izborite-vav-venetsuela-i-zayavi-che-ima-svetoven-zagovorsreshtu-prezidenta-nikolas-maduro.html", "text": "Куба похвали изборите за нов законодателен орган във Венецуела и разкритикува това, което нарече „международен заговор за смазване на волята на венецуелския народ“, предава Reuters.\r\n„Куба отхвърля добре подготвената международна операция, насочена от Вашингтон, чиято цел е да се заглуши гласът на венецуелския народ“, заяви кубинското правителство в официално изявление.\r\n„Познаваме интервенционистките практики“, казаха от Куба, напомняйки за ембаргото на САЩ след 1959-та, както и за неуспешната операция на ЦРУ в Залива на прасетата.\r\nПочти цялата международна общност отхвърли изборите във Венецуела, като опит за утвърждаване на диктатура.Симеон Миланов", "date": "2017.08.01", "title": "Reuters: Куба похвали изборите във Венецуела и заяви, че има „световен заговор“срещу президента Николас Мадуро"}
{"url": "http://www.focus-news.net/news/2017/08/01/2421385/predstoyashti-sabitiya-v-strana-za-1-avgust-agentsiya-fokus.html", "text": "*** \r\nОт 9.00 часа заместник министър-председателят по правосъдната реформа и министър на външните работи Екатерина Захариева ще участва в официална церемония по откриването на нов завод за автомобилни части на германска фирма. На церемонията e поканен и министър-председателят на Република България Бойко Борисов. \r\n*** \r\nОт 11.30 часа в Министерството на правосъдието заместник-министър Евгени Стоянов ще даде пресконференция във връзка с публикувания за обществено обсъждане\r\nпроект на антикорупционен закон.\r\n*** \r\nОт 11.00 часа в ИнфоЦентър София2018 ще се състои пресконференция във връзка с надпреварата за Европейската купа по боулдър спортно катерене с европейския шампион и носител на европейската купа за юноши Петър Иванов.\r\n*** \r\nОт 11.00 часа в Столичния зоопарк ще се състои – показно хранене на някои от най-активните и най-посещавани животни.\r\n*** \r\nОт 11.00 часа в Пресклуба на БТА, бул. \"Цариградско шосе\" 49, Камарата на архитектите в България (КАБ) ще представи на пресконференция предложението си за нов Закон за устройство на територията.\r\n*** \r\nОт 15.00 часа в постоянната приемна на ул. „Леге“ №10, етаж 1, народният представител от „БСП за България“ Антон Кутев и заместник-председателят на Градския съвет на БСП – София Марин Пенков ще бъдат на разположение на софиянци.\r\n*** \r\nОт 10.30 часа в театралната зала на студентски център „Америка за България“, университетски комплекс „Скаптопара“ на АУБГ ще се проведе официалното откриване на най-голямата математическа олимпиада за студенти в света, която се провежда за 10-ти път в Американския университет в България.\r\n*** \r\nОт 18.30 часа в галерията на „Дружество на художниците - Бургас“ ще бъде открита Традиционната изложба \"Море\" 2017.\r\n*** \r\nОт 19.30 часа Регионален исторически музей - Бургас ще се проведе арт проект „Jazz в музея”.\r\n*** \r\nОт 10.30 часа на ул. „Преслав“ 53, „Социална чайна“, Фондация „Владиславово“ ще представи пресконференция за представяне на проект BG05M9OP001-2.005-0019-C02 „Активни в труда на територията на община Варна“ по процедура BG05M9OP001-2.005 ”Активно включване”.\r\n*** \r\nОт 19.00 часа в Rubik Art Center на бул. „Приморски“ 5 ще се състои откриването на изложбата „Последвай стъпките“.\r\n*** \r\nОт 10.00 часа в Регионална библиотека „Дора Габе“ - Интерактивна зала ще се проведе Летен детски клуб „Играй и учи” за деца от 6 до 14 г.\r\n*** \r\nОт 10.30 часа в конферентата зала на РЗИ - Добрич е организирано провеждане на среща-разговор между настоящи и бъдещи майки по повод отбелязване на Световната седмица на кърменето.\r\n*** \r\nОт 17.30 часа светите Мощи на св. Панталеймон ще пристигнат във Враца и ще бъде  посрещната тържествено от Негово високопреосвещенство Врачанския митрополит Григорий и местното духовенство.\r\n***\r\nОт 10.00 часа в Пенсионерския клуб в Дебелец ще бъде открита изложба базар\r\n„От сръчните ръце на дебелчанката“. \r\n*** \r\nОт 11.00 часа в Пресклуб на БТА – град Велико Търново Община Горна Оряховица организира встъпителна пресконференция за представяне на проект BG16RFOP001-1.027-0005-C01 „Енергийна ефективност на административна сграда за предоставяне на социални услуги гр. Горна Оряховица”.\r\n***\t\r\nОт 12.00 часа в Обредната зала на Община Велико Търново народният представител от Коалиция „Обединени патриоти“ и председател на Областния комитет на ВМРО-БНД доц. д-р Милен Михов ще връчи награди на дейци на културата, образованието и изкуството от няколко общини на област Велико Търново, по повод 114 години от избухването на Илинденско-Преображенското въстание. Преди това, от 11.45 часа пред паметника „Майка България“ ще бъдат поднесени цветя в памет на загиналите хиляди въстаници от Македония и Одринско.\r\n***\r\nОт 19.00 часа на сцената „Арт лято“ край паметник „Асеневци“ ще се проведе Първи „Фестивал на цветовете“.\r\n***\r\nОт 20.00 часа на централния площад в Дебелец ще се състои Лятна хоротека „Да му тропнем, да го друснем“.\r\n*** \r\nОт 11.00 часа в заседателната зала на НЧ „Просвета – 1914“  ще бъде проведена начална пресконференция за представяне на проект „Реконструкция, модернизация и въвеждане на мерки за енергийна ефективност на  многофамилни жилищни сгради на територията на гр. Малко Търново\".\r\n*** \r\nОт 10.00 часа в зала №1 ще разгледа жалбата на Гергана Б. срещу определение на Окръжен съд – Пловдив, с което ѝ е наложена мярка за неотклонение „задържане под стража“.\r\n***\r\nОт 10.00 часа в зала 1 на Апелативен съд – Пловдив ще се гледа делото срещу жена, обвинена в убийството на 2-годишната си дъщеря. \r\n***\r\nОт 11.00 часа, на ул. “Васил Левски” в Пловдив на брифинг КАТ „Пътна полиция” ще изнесе статистическите данни за пътния травматизъм.\r\n***\r\nОт 16.00 часа в зала 2 на Окръжен съд - Пловдив ще гледат мерките срещу Петър Низамов и двама от задържаните лица, обвинени в побой в Асеновград. \r\n***\r\nОт 20.00 часа на Античния театър в Пловдив се открива 23-тото издание на Международния фолклорен фестивал. \r\n*** \r\nОт 18.00 часа в Клуба на дейците на културата в Смолян ще бъде представена изложба акварел и природна дървопластика на Елена Добрева.\r\n*** \r\nОт 10.00 часа в Детски отдел на библиотека „Родина“ ще се проведе програма за лятна работа с деца.\r\n*** \r\nОт 12.00 часа в общинската зала „П. Р. Славейков” кметът на Община Стара Загора Живко Тодоров ще бъде домакин на среща на бизнеса от старозагорски регион с министъра на икономиката Емил Караниколов.\r\n*** \r\nОт 17.30 часа в зала 107 на Община Ямбол ще се проведе публично обсъждане на отчета за касовото изпълнение на бюджета на Общината за 2016 г.\r\n*** \r\nОт 16.00 часа в зала №2 Окръжен съд – Пловдив ще разгледа жалбата на Петър Н. против определение на Районен съд – Асеновград, с което е потвърдена първоначално взетата спрямо него мярка за неотклонение „задържане под стража“.\r\n*** 1\r\nОт 10.00-12.00 часа и 14.00 - 16.00 часа в къща музей „Панайот Волов“ ще се проведе детска седмица под наслов „Забавачница“.", "date": "2017.08.01", "title": "Предстоящи събития в страна за 1 август (Агенция „Фокус”)"}
{"url": "http://www.focus-news.net/news/2017/08/01/2421384/arutz-sheva-napadatelyat-ot-hamburg-e-iskal-da-stane-machenik.html", "text": "Палестинецът, който нападна клиентите в супермаркет в Хамбург, убивайки един, и ранявайки шестима, е извършил атаката си с надеждата, че ще стане „мъченик“, предава Arutz Sheva .\r\nФедералните прокурори, които се занимават с терористични случаи в Германия заявиха, че поемат разследването на заподозрения, който е идентифициран като Ахмад А.\r\nОт прокуратурата казаха, че няма доказателства мъжът да е член на „Ислямска държава“ или друга терористична организация. Симеон Миланов", "date": "2017.08.01", "title": "Arutz Sheva: Нападателят от Хамбург е искал да стане „мъченик“"}
{"url": "http://www.focus-news.net/news/2017/08/01/2421383/aktualna-patna-obstanovka.html", "text": "Информация за състоянието на републиканските пътища, предоставена от Агенция “Пътна инфраструктура”.\r\nМетеорологична обстановка:\r\nДнес ще е слънчево, след обяд – горещо. Ще духа умерен вятър от изток-североизток. Максимални температури предимно между 31°-36°. В София максималната температура ще е около 31°.\r\nОграничения за товарни автомобили:\r\nЗабранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва:\r\n1) за периода от 01 юни до 15 септември 2017 г. за дните петък-неделя: Ограниченията важат само за следните участъците от републиканската пътна мрежа:\r\nАМ „Тракия“ ограничението в движението на МПС над 12 т ще бъде както следва:\r\nв петък от 18 ч. до 20 ч. в посока София - Пловдив;\r\nв неделя от 16 ч. до 20 ч. в посока Бургас - София.\r\nАМ „Струма“:\r\nв събота от 10 ч. до 14 ч. в посока п. в. „Даскалово“ - ГКПП „Кулата“.\r\nАМ „Марица“:\r\nв неделя от 16 ч. до 20 ч. в посока Свиленград - АМ „Тракия“.\r\nАМ „Хемус“ София-Ябланица от км 0+000 до км 78+554 ограничението в движението на МПС над 12 т ще бъде както следва:\r\nв петък от 17 ч. до 20 ч.\r\nв неделя от 16 ч. до 20 ч. \r\nза дните петък – от 17:00 часа до 20:00 часа и неделя – от 14:00 часа до 20:00 часа:\r\n- път I-1 с. Ребърково-Ботевград, като движението се пренасочва по път II-16 Ребърково-Своге-София;\r\n- път I-1 Благоевград-ГКПП „Кулата“;\r\n- път I-5 Русе-Велико Търново;\r\n- път I-9 Варна-Бургас;\r\n- път II-99 Бургас-Царево.\r\n2) целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nОграниченията важат само за участъците от републиканската пътна мрежа, както следва:\r\n- Автомагистралите; \r\n- път I-1 с. Ребърково-Ботевград, като движението се пренасочва по път II-16 Ребърково-Своге-София;\r\n- път I-1 Благоевград-ГКПП „Кулата“;\r\n- път I-4 п. в. „Коритна“-Велико Търново-Шумен;\r\n- път I-5 Русе-Велико Търново;\r\n- път I-8 ГКПП „Калотина“-София;\r\n- път I-9 Варна-Бургас;\r\n- път II-18 Околовръстен път София;\r\n- път II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.\r\nСъстояние на автомагистралите:\r\nАМ „Тракия“: област София: Движение с повишено внимание от км 6+000 до км 36+000 и в двете посоки, поради частични ремонтни дейности на асфалтовата настилка. Срок 01.08.2017 г. Движение в една лента в тунел „Топли дол” от км 39+500 до км 40+500, поради частични ремонтни дейности на асфалтовата настилка в активна и аварийна ленти. Движението се осъществява в изпреварващата лента. Срок 01.08.2017 г.; Движение с повишено внимание посока Бургас от км 35+000 до км 49+000 поради частични ремонтни дейности. Срок 01.08.2017 г.; Движение с повишено внимание посока София от км 45+000 до км 55+000 поради частични ремонтни дейности. Срок 01.08.2017 г.; област Бургас: от км 308+107 до км 359+000 в участъка Деветак-Ветрен – косене на тревни площи и изрязване и почистване на храсти в двете посоки. Срок до 15.08.2017 г. \r\nАМ „Хемус“: област София:\r\nЗа леки МПС:\r\nЗа виадукти при км 33+600 и тунел Витиня – пълно затваряне на дясното платно /посока Варна/ и прехвърляне на движението двупосочно в лявото платно /посока София/. В тунел Витиня и върху съоръжението при км 33+600 се забранява движението в изпреварващата лента, като леките МПС се движат двупосочно в аварийна и активна лента. \r\nОт км 31+960 до км 33+850 - движението се отклонява от дясното платно и се осъществява двупосочно в лявото платно на АМ „Хемус“; \r\nОт км 33+850 до км 36+750 движението е в двете платна на АМ „Хемус“;\r\nЗа виадукт при км 37+520 – пълно затваряне на дясното платно /посока Варна/ и прехвърляне на движението на леките МПС двупосочно в лявото платно от км 36+750 до км 37+720 /посока София/. \r\nЗа тежкотоварни МПС с технически допустима максимална маса над 12 тона:\r\nВ посока Варна - пълно затваряне на АМ „Хемус“ от п.в. „Витинска река“ при км 30+260 до п.в. „Ботевград“ при км 47+060. Движението да се отклонява на п.в. „Витинска река“ при км 30+260 по път I-1 и път II-17 до п.в. „Ботевград“ при км 47+060.\r\nВ посока София - от км 36+750 до км 37+670 движението да се осъществява двупосочно по АМ „Хемус“. От временна пътна връзка при км 35+450 до км 30+260 - п.в. „Витинска река“ – пълно затваряне на АМ „Хемус“. Движението да се отклонява при км 35+450 /временна пътна връзка/ по път I-1, след което се връщат на АМ „Хемус“ при км 30+260 - п.в. „Витинска река“.\r\nЗа МПС над 12 тона, се предвиждат и следните обходни маршрути:\r\nЗадължителен маршрут за МПС над 12 тона, пътуващи по направление Видин –София, от области Видин, Монтана и Враца с крайна цел София е: Път I-1 – път II-16 при с. Ребърково - гр. Своге - гр. София, а от Видин и Монтана за София – път II-81;\r\nАлтернативен маршрут за МПС над 12 тона, пътуващи от области Габрово, Велико Търново и Русе с крайна цел София е: път I-5 Бяла - Велико Търново - II-55 проход на Републиката - АМ Тракия - София;\r\nАлтернативен маршрут за МПС над 12 тона - пътуващи от области Ловеч и Плевен с крайна цел София е: път II-35 Ловеч - Плевен, път II-13 Плевен - Кнежа - Борован, път II-15 Борован - Враца, път I-1 Враца - село Ребърково, път II-16 село Ребърково - Своге - гр. София.\r\nСрокът на действие на ВОБД е съгласно заповед РД-11-439 02.06.2017 г. и следва да приключи най-късно до 31.08.2017 г.;\r\nОграничено движението в посока Варна от км 21+940 до км 28+340, поради ремонтни дейности на км 24+700. Движението се осъществява двупосочно в дясното платно /посока София/. В последния работен ден преди празничен /почивен/ ден от 10:00 часа до последния празничен /почивен/ ден до 9:00 часа на посочения участък се обособяват две ленти за движение в посока Варна и една лента в посока София. В последния празничен /почивен/ ден от 9:00 часа до 11:00 часа на първия работен ден след празниците на посочения участък се обособяват две ленти за движение в посока София и една лента за движение в посока Варна. Срок до 21.08.2017 г.; ограничава се движението в дясната тръба на тунел „Витиня“ в посока Варна, поради ремонт. Срок до 31.08.2017 г.; област Варна: при км 420+000 посока София ремонтни дейности на асфалтова настилка. Срок до 04.08.2017 г.\r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: няма ограничения.\r\n Въведени ограничения по основните пътни направления:\r\n1. Проходи:\r\n- „Върбишки” - затворен за всички МПС; \r\n- „Златишки” - затворен за всички МПС;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Петрохан” - отворен за всички МПС;\r\n- „Печинско” - отворен за всички МПС;\r\n- „Превала” - отворен за всички МПС;\r\n- „Предел” - отворен за всички МПС;\r\n- „Република“ - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Троянски” - отворен за всички МПС;\r\n- „Вратник” - забранен за МПС над 10 т;\r\n- „Дюлински” - забранен за МПС над 3,5 т;\r\n- „Пампорово” - забранен за МПС над 3,5 т;\r\n- „Твърдишки” - забранен за МПС над 10 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г.\r\nСъстояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: област Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2017 г.; област София: забранено е движението на всички МПС в участъка Жерково-Елешница от км 224+600 до км 229+700, поради намален габарит на пътното платно. Срок 31.08.2017 г.; Ботевград-София от км 196+700 /с. Врачеш/ до км 229+700 /с. Елешница/ движението да се осъществява с повишено внимание, поради намален габарит на пътното тяло. Срок 30.09.2017 г.; област Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъка с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 г-ца ОПУ Перник – забранено движението на товарни МПС над 15 т.; област Кюстендил: п.в. ”Кочериново“ при км 355+564 – движение с повишено внимание през кръговото кръстовище, поради превоз и преминаване на влекачи с ремаркета с греди с дължина 32 м по временен бетонов път. След преминаване на влекачите движението се възстановява. Срок от 9:00 до 16:00 часа само през делничните дни до 31.08.2017 г.; област Благоевград: Благоевград-Кресненско ханче от км 356+100 до км 392+500 – изсичане на единични дървета. Движението се извършва в лявата или дясната лента за движение, съгласно поставените пътни знаци. Срок до 04.08.2017 г.; Благоевград-Железница от км 366+000 до км 371+000 – косене и изсичане на храсти. Движението се извършва в лявата или дясната лента за движение, съгласно поставените пътни знаци. Срок до 04.08.2017 г. \r\n- път І-2 Граница Румъния-Русе-Цар Калоян-Разград-Шумен-Девня-Варна: няма.\r\n- път І-3 Гара Бяла-Плевен-Луковит-Коритна-Ябланица-Ботевград: ОПУ Ловеч: Луковит-Петревене от км 140+800 до км 141+340 в гр. Луковит движение с повишено внимание поради ремонт на асфалтовата настилка. Движението се осъществява при стеснение две ленти. Движението се осъществява с повишено внимание. Срок до 25.08.2017 г.; област София: Правец-с. Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2017 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: област Ловеч: Ябланица-Сопот от км 0+000 до км 24+000 – движение с повишено внимание поради изсичане на храсти и косене по банкети. В работните участъци ще има стеснение на една от лентите за движение. Срок до 04.08.2017 г.; област Велико Търново: Севлиево-Велико Търново в участъка от км 126+500 до км 126+542, /преди начало гр. В.Търново/ – изгражда се крайпътен обслужващ обект. МПС да се движат в свободната лента. Скоростта е ограничена до 40 км/ч. Срок до 29.08.2017 г.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: област Габрово: движение с повишено внимание по път Габрово-вр. Шипка от км 164+120 до км 164+180, поради пропаднал участък. Поставена е необходимата сигнализация. Срок до 31.08.2017 г.; област Кърджали: Черноочене-Кърджали – ограничено движението на МПС над 15 т.\r\nОбходен маршрут: път І-5-път ІІІ-505 /с.Манастир/-път ІІІ-507-Г.Войводино-Мост- Чифлик-Кърджали.; Надлез Кирково-ГКПП Маказа – ограничено движението на МПС над 3,5 т; п.в. „Кирково“-граница Гърция в участъка от км 387+780 до км 388+542 – движение в една лента, поради извършване на СМР. Движението се извършва в дясната лента за движение посока граница Гърция. Срок до 18.09.2017 г. \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: няма.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: област София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2017 г.; област Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево”-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: област Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 31.08.2017 г.; при км 83+300 и от км 84+500 до км 85+000 – ограничение на скоростта – 30 и 60 км/ч, поради свлачищни процеси. Срок до 31.08.2017 г.; от км 154+000 до км 169+900 – полагане на хорозинтална маркировка. Движение с повишено внимание. Срок до 04.08.2017 г. област Бургас: въвежда се временна организация на движението през летния сезон по път I-9 Варна-Бургас от км 202+307 /к.к. Слънчев бряг/ до км 229+639 /пътен възел \"Бургас-север\"/ за МПС над 12 т. МПС над 12 тона се пренасочват през Тънково и Каблешково а именно по път I-9 км 202+307 /п кр. Тънково/ - път III-9061 - пътно кръстовище с път III-906 при км 43+421 – Каблешково - пътен възел „Бургас-север“ на път I-9 при км 229+639 и обратно. Срок до 15.09.2017 г; Крушевец-ГКПП Малко Търново от км 263+000 до км 318+000 – движение с повишено внимание, поради косене на тревни площи. Срок до 04.08.2017 г.\r\nСъстояние на републиканската пътна мрежа:\r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма.\r\nРемонтни дейности:\r\nПът II-19 Градево-прохода „Предел“ от км 12+000 до км 21+500 – косене и изсичане на храсти. Движението се извършва в лявата или дясната лента за движение, съгласно поставените пътни знаци. Срок до 04.08.2017 г.; път II-19 Симитли-прохода „Предел“ от км 0+000 до км 21+500 – изсичане на единични дървета. Движението се извършва в лявата или дясната лента за движение, съгласно поставените пътни знаци. Срок до 04.08.2017 г.; път II-84 Якоруда-Разлог при км 98+500, стеснен участък поради дестабилизиран банкет в ляво. Движението е урегулирано с необходимите пътни знаци. Срок до 31.08.2017 г.; път II-84 Белово-Пазарджик  от км 90+000 до км 91+000 – изпълнение на подвижни работи – почистване на водостоци Движение в лявата или дясната лента за движение, съгласно поставените пътни знаци. Срок до 04.08.2017 г.; път IІI-197 с. Долен-с. Сатовча от км 20+000 до км 28+000 – почистване на отводнителни окопи. Движението ще се извършва в лявата или дясната лента за движение, съгласно поставените пътни знаци. Срок до 04.08.2017 г.; път III-198 Гоце Делчев-Катунци-Петрич при км 38+380, в с. Горно Спанчево, поради разрушена подпорна стена с дължина 15 метра, дясното платно за движение е подкопано, и движението се извършва само в лявата лента за движение. Движението е урегулирано с необходимите пътни знаци. Срок до 31.08.2017 г.; път ІІІ-1972 с. Блатска-с. Абланица, при км 7+700, едното платно за движение е деформирано поради активизирало се свлачище и движението се извършва само в едната лента за движение. Движението е урегулирано с пътни знаци. Срок до 31.10.2017 г. \r\nОПУ-Бургас:\r\nВременно са въведени следните ограничения за движение на МПС:\r\nПът III-908 Варовник-Вълчаново ханче от км 20+000 до 39+200 – забранено движението на МПС над 10 т., поради стесняване на пътното платно. Срок до 20.12.2017 г; път ІІІ-908 от км 22+400 до км 39+300 /от разклона за с. Варовник до кръстовището с път II-79/ – ограничава се движението на тежкотоварни автомобили с общо тегло над 10 т, поради намален габарит на пътното тяло. Срок до 20.12.2017 г; път ІІІ-992 Веселие-Ясна Поляна в участъка на аварирал мост над река Ропотамо при км 16+257 е изграден временен път с временен брод през коритото на реката, като е въведена забрана за движение на МПС над 12 т. Срок 30.08.2017 г; път ІІІ-7306 Черница-Сунгурларе-Чубра – ограничава се движението на тежкотоварни автомобили с общо тегло над 10 т, поради намален габарит на пътното тяло. Срок 20.12.2017 г.\r\nРемонтни дейности: няма.\r\nОПУ-Варна:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-29 Варна-Добрич /разклон Любен Каравелово-разклон Новаково/ от км 20+394 до км 23+199 – частични ремонтни дейности на асфалтовата настилка. Движението на МПС се осъществява в свободната лента. Срок до 16.04.2018 г.; път III-904 Старо Оряхово- Гроздьово от км 0+000 до км 17+377 – частични ремонтни дейности. Движението на МПС се осъществява в свободната лента. Срок до 17.12.2018 г.; път 2702 Генерал Киселово-Вълчи Дол-Суворово от км 17+840 до км 24+370 – ремонтни дейности на асфалтовата настилка. Стеснена е една от лентите за движение, подравняване на банкети, косене и изсичане на храсти. Срок до 04.08.2017 г.\r\nОПУ-В. Търново:\r\nВременно са въведени следните ограничения за движение на МПС: \r\nПът ІІІ-407 Лозен-Полски Тръмбеш – ограничено е движението на МПС с обща маса над 12 т, поради намален габарит на пътното платно. Срок до 20.12.2017 г.\r\nОбходен маршрут: Лозен-Драганово-Янтра-Поликраище-Полски Тръмбеш.;\r\nПът ІІІ-551 Дебелец-Средни колиби-Елена – затворен за МПС над 10 т, поради намален габарит на пътното платно. \r\nОбходен маршрут: Дебелец-В. Търново-Лясковски кантон-Миндя-Елена и обратно.\r\nПът ІІІ-4073 Царски извор-Драганово, от км 0+000 до км 5+500 – затворен поради свлачище. \r\nОбходен маршрут: Царски извор-Сушица-Драганово и обратно. \r\nПът ІІІ-4082 Чешма-Кесарево – ограничено движението на МПС над 3,5 т, поради намален габарит на пътното платно. Срок до 20.12.2017 г.\r\nОбходен маршрут: Чешма-Сливовица-Горско Ново село-Джулюница-Кесарево.\r\nРемонтни дейности: \r\nПът III-407 Орловец-Полски Тръмбеш от км 53+000 до км 64+750 – движение с повишено внимание, поради частични ремонтни дейности. Срок до 31.08.2017 г. \r\nОПУ-Видин:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Враца:\r\nВременно са въведени следните ограничения за движение на МПС:\r\nПът ІІ-11 Оряхово-Лесковец-граница с област Плевен от км 118+000 до км 119+000 – ограничено движение на МПС над 3.5 т, поради свлачищни процеси и големи деформации в асфалтовата настилка.\r\nОбходен маршрут: Оряхово-Селановци /път ІІІ-306/ Галово-Остров /пътища ІV-ти клас/-път ІІ-11-граница Плевен. Срок 20.12.2017 г.\r\nПът ІІІ-161 Ребърково-Люти дол от км 0+000 до км 8+700 – стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 20.12.2017 г.; път ІІІ-308 Своде-Караш-Хубавене-Роман в участъка от село Караш до село Хубавене – затворен за движение на МПС, поради свлачище от км 25+000 до км 25+200. Срок 20.12.2017 г.\r\nОбходен маршрут: Роман-Ябланица-Осикова Лъкавица-Правешка Лъкавица-Караш за пътуващите от Роман за Караш. Ябланица-Роман-Хубавене за пътуващите от София и Ловеч.\r\nПът ІІІ-1306 Вировско-Върбица-Горно Пещене - /път ІІ-15/ от км 62+000 до км 62+300 – стесняване на дясното платно за движение и ограничаване на скоростта до 50 км/ч, поради възникнали свлачищни процеси. Движение с повишено внимание. Срок 20.12.2017 г.\r\nРемонтни дейности:\r\nПът III-103 Мездра-Роман от км 0+000 до км 35+065 – ремонт на слаби места в основата на пътното тяло. Поетапно затваряне на една от лентите. Срок 04.08.2017 г.; път III-162 Стояново-Бели извор от км 35+000 до км 41+650 – движение с повишено внимание, поради рязане на дървета и храсти. Срок до 04.08.2017 г.; път ІІІ-1002 Враца-Леденика от км 5+150 до км 5+200 – стесняване на една от лентите за движение, поради деформация на пътната настилка. Срок до 31.08.2017 г.; път ІІІ-1002 Враца-Леденика от км 12+150 до км 12+200 – стесняване на една от лентите за движение, поради възникнали свлачищни процеси. Срок до 31.08.2017 г.\r\nОПУ-Габрово:\r\nВременно са въведени следните ограничения за движението на МПС:\r\nПът III-403 с. Кормянско-с. Малък Вършец при км 10+080 – стеснен участък при мост над р. Крапец. Сигнализиран с пътен знак В15 „Забранено влизането на пътни превозни средства с ширина, включително на товара, по-голяма от 3,30 м. \r\nОбходен маршрут: за МПС над 3,30 м по път III-401 Граница Ловеч - /Кормянско-Малък Вършец/ - при км 46+800 по общински път до III-403 в с. Малък Вършец; Срок 31.08.2017 г.\r\nПът III-3011 Крамолин-В. Търново от км 22+129 до км 28+380 – ограничено движение за МПС над 10 т, поради намален габарит на пътното платно при км 26+444. Срок до 30.06.2018 г.; \r\nПът ІІІ-4404 Габрово-Дебел дял в участъка от км 10+151 /от разклона за к.к. „Люляците”/ до км 13+807 /до с. Дебел дял/ – затворен за движение на всички МПС, поради пропадане на пътното платно. Срок до 05.08.2017 г.\r\nОбходен маршрут: по път III-4404 Габрово-Гъбене-Музга-Дебел дял.\r\nПът III-5004 Граница В. Търново - Дряново - Габрово - граница Ст. Загора от км 10+940 до км 11+550, съвпадащ с ул. Малина в гр. Габрово, поради извършване на строителни дейности е ограничено движението. Отбивен маршрут за квартал Чехлевци: по път III - 5004 - път II - 44 - път III - 4404. Поставена е необходимата сигнализация. Срок до 31.08.2017 г.\r\nПът III-5006 Габрово-Стомонеците – ограничено движение за МПС над 3,5 т, поради аварийно състояние /срутена конзола/ на мост при км 4+375. Пътят е сигнализиран с пътни знаци. Срок до 20.12.2017 г. \r\nРемонтни дейности: \r\nПът III-5004 Чехлевци-Велчевци от км 11+770 до км 11+829 – ремонти дейности на асфалтовата настилка. Движението се осъществява в една лента. Срок до 31.08.2017 г.; път III-5006 Палаузово-Стомонеците при км 7+060 – движение с повишено внимание поради пропаднал участък до ръб асфалтова настилка. Една от лентите за движение е стеснена, поставена е необходимата сигнализация. Срок до 31.08.2017 г.\r\nОПУ-Добрич:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Кюстендил:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-62 обходен път Кюстендил-обходен път Дупница от км 0+000 до км 36+000 –тънък изкоп и подравняване на банкети, изсичане на храсти и млада гора. Стесняване на една от лентите за движение. Срок до 01.08.2017 г.; път III-107 след Рилския манастир от км 31+350 до км 31+450 пропадане на част от дясната пътна лента и банкета. Движението се извършва двупосочно само в една лента. В участъка скоростта на движение е ограничена до 30 км/час и е сигнализирано с пътни знаци. Срок до 31.08.2017 г; път III-623 Бобов дол-Жедна при км 14+900 – активизирало се свлачище, движението се извършва само в едната лента за движение. Сигнализирано с пътни знаци. Срок 31.08.2017 г.\r\nОПУ-Кърджали:\r\nВременно са въведени следните ограничения за движение на МПС: \r\nПът II-59 Момчилград-Крумовград в участъка от км 17+880 до км 21+400 – движението се извършва по новоизградения обходен път. Срок до 20.12.2017 г.; път ІІІ-5009 Зорница-Бели пласт-Стремци-Черноочене-Кърджали – забранено е движението на товарни МПС над 12 т. Срок до 20.12.2017 г.\r\nОбходен маршрут: по път I-5 Хасково-Кърджали и път III-507 Кърджали-Мост, през с. Мост;\r\nРемонтни дейности: няма.\r\nПът II-5904 Крумовград-Ивайловград  от км 11+530 до км 11+760 – движение в една лента, поради извършване на частични ремонтни дейности. Срок до 31.12.2017 г. \r\nОПУ-Ловеч: \r\nВременно са въведени следните ограничения за движение на МПС: \r\nПът III-3505 Казачево-Стефаново от км 0+000 до км 8+500 – затворен за движение за МПС над 12 т, поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.09.2017 г.\r\nРемонтни дейности: \r\nПът IІІ-305 Садовец-Боаза от км 25+000 до км 58+000 – движение с повишено внимание, поради частични ремонтни дейности на асфалтовата настилка. Срок до 03.08.2017 г.; път IІІ-357 Троян-Дебнево от км 5+150 до км 14+949 – полагане на хоризонтална маркировка. Движението се осъществява при стеснение на двете ленти за движение. Движение с повишено внимание. Срок до 04.08.2017 г.\r\nОПУ-Монтана:\r\nВременно са въведени следните ограничения за движение на МПС: \r\nПът ІІІ-112 Дъбова Махала-Смирненски-Славотин-Студено Буче-Монтана и обратно – затворен за МПС над 12 т, поради изпълнение на строително-монтажни работи. Срок до 31.08.2017 г.; път ІІІ-8104 Замфирово-Пърличево от км 7+000 до км 7+700 – ограничено движение на МПС над 12 т, поради пропадане на част от дясната лента и банкета. Движението е двупосочно в едната лента. Скоростта на движение е ограничена до 50 км/ч, и е сигнализирана с пътни знаци. Срок до 31.08.2017 г.\r\nРемонтни дейности: няма.\r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704 Пазарджик-Ветрен при км 11+485 в с. Бошуля – забранено движението на тежкотоварни МПС над 10 т. Срок до 18.09.2017 г. \r\nОбходен маршрут: гр. Пазарджик-път I-8-с. Звъничево-Септемврийски ханчета-път III-8402-гр. Септември-кръгово кръстовище с път III-3704-с. Бошуля.\r\nРемонтни дейности: \r\nПът ІІІ-376 Ракитово-Гара Костандово от км 13+000 до км 15+000 – поетапно затваряне на лява и дясна ленти за движение, поради частичен ремонт на пътната настилка. Срок до 01.08.2017 г.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637 от с. Мрамор до разклон за с. Лева река – забрана за движение на МПС над 10 т. Срок до 31.10.2017 г.\r\nРемонтни дейности:\r\nПът ІІ-63 Трън-отклонение за с. Туроковци (дясна лента посока Трън-Главановци) от км 49+000 до км 49+050 – движение в една лента, поради изграждане на подпорна стена. Срок до 31.08.2017 г.\r\nОПУ-Плевен:\r\nВременно са въведени следните ограничения за движение на МПС: \r\nПът ІІІ-301 от км 1+750 /край регулация с. Козар Белене/ до км 5+753 /начало регулация гр. Левски/ – забранява се движението на пътни превозни средства с общо тегло над 7 т.\r\nОбходен маршрут: път III-303 Българене-Малчика-Аспарухово-Левски. \r\nПът ІІІ-304 Изгрев-Трънчовица-Бацова махала-Новачене-Дебово от км 0+030 до км 24+650 – целогодишно е забранено транзитното движение на МПС над 15 т.\r\nОбходен маршрут: по път ІІ-34 Плевен-Никопол.\r\nПът ІІІ-3004 Опанец-Долна Митрополия от км 0+000 до км 6+125 - в района на с. Опанец – целогодишно е забранено транзитно движение на МПС над 3.5 т.\r\nОбходен маршрут: по път І-3 Бяла-Плевен-Ботевград (от п.в. \"КАТ\" на км 88+973 към п.в. на км 95+099). \r\nПът ІІІ-3005 Ясен-Търнене-Градина-в района на с. Ясен от км 1+793 до км 4+223 – целогодишно е забранено транзитно движение на МПС над 3.5 т, осигурен е сигнализиран обходен маршрут; път ІІІ-3005 Ясен-Търнене-Градина-Петърница-Бъркач-Беглеж, в района на с. Беглеж от км 21+062 до км 27+123 – целогодишна забрана за МПС над 8 т.\r\nОбходен маршрут: път ІІІ-3502 Брестовец-Горталово-Беглеж-Бежаново-Ъглен.\r\nПът ІІІ-3006 Радомирци-Рупци-Червен бряг от км 8+904 до км 9+22 – в участъка на свлачище в землището на гр. Червен бряг – целогодишна забрана за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно.\r\nРемонтни дейности: \r\nПът III-301 Левски-Асеновци от км 9+300 до км 14+7000 – регулирано поетапно движение в едната лента и преминаване с повишено внимание, поради ремонтни дейности на асфалтовата настилка.Срок до 02.08.2017 г.; път III-3005 Петърница-Бъркач-Беглеж от км 15+200 до км 16+400 – ремонтни дейности на асфалтовата настилка. Движението се осъществява в една лента. Срок до 01.08.2017 г.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86 Асеновград-Нареченски бани – забранено е движението на МПС с височина над 4 м. през тунелите.\r\nОбходен маршрут: път 866 Кричим-Девин;\r\nПът ІІІ-667 Плодовитово-Първомай-Асеновград при км 6+832 /мост на р. Марица/ – забранено движението на тежкотоварни МПС над 5 т., поради намален габарит на пътното платно на стоманения мост на р. Марица\r\nОбходен маршрут: път ІІ-66 Стара Загора-Поповица и път І-8 София-Пловдив-Свиленград.\r\nПът III-804 Поповица-Болярци – ограничено движение МПС над 12 т, поради намален габарит на пътното платно на мост в Поповица. Срок до 20.12.2017 г.; път III-5802 Тополово-Леново-Поройна в участъка от км 19+287 (край с. Поройна) до км 19+495 (кръстовище с III-667) е затворен – забранено движението на всички МПС. Срок до 20.12.2017 г.; път III-8611 Белица-Загражден–Давидково в участъка от км 13+500 /Държавно ловно стопанство ”Кормисош”, след с. Белица/ до границата с област Смолян при км 18+431 – забранено движението на всички МПС. Срок до 20.12.2017 г.\r\nРемонтни дейности: няма.\r\nОПУ-Разград:\r\nВременно са въведени следните ограничения за движение на МПС:\r\nПът II-49 Търговище-Разград от км 9+800 до км 11+832 и от км 11+942 до км 30+658 /с. Бистра-Разград/-– ограничено движение за всички МПС, поради строително-монтажни дейности. \r\nОбходен маршрут: път I-4 В. Търново-Търговище-Шумен, движението се отбива по път II-74 – Търговище-/Попово – Дралфа/” през с. Въбел-с. Здравец-с. Подгорица, път II-51 с. Дралфа-с. Чудомир-гр. Лозница – път I-2, път I-2 Русе-Разград-Шумен, гр.Разград и обратно. Забележка: През затвореният участък ще се пропускат живущите в населените места Манастирско, Трапище и Бистра поради липса на друга алтернатива за достигане до тях. \r\nЗабележка: През затвореният участък ще се пропускат живущите в населените места Манастирско, Трапище и Бистра, поради липса на друга алтернатива за достигане до тях. Срок до 31.10.2017 г.\r\nРемонтни дейности: \r\nПът II-49 Кубрат-Тутракан от км 79+890 до км 89+100 – частични ремонтни дейности на асфалтовата настилка. Срок до 31.08.2017 г.; път II-51 Дралфа-Чудомир-Лозница от км 89+517 до км 93+517 – движение с повишено внимание, поради монтаж на нови ограничителни системи /мантинели/. Срок до 04.08.2017 г.\r\nОПУ-Русе:\r\nВременно са въведени следните ограничения за движение на МПС: няма.\r\nРемонтни дейности: \r\nПът ІІІ-202 Щръклево-Нисово от км 12+000 до км 16+000 – ремонтни дейности по асфалтовата настилка. Срок до 01.08.2017 г.; път ІІІ-501 Борово-Бяла от км 46+230 до км 52+590 – ремонтни дейности по асфалтовата настилка. Движението се регулира от сигналисти. Срок до 31.08.2017 г. \r\nОПУ-Силистра:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-49 Тутракан-Старо село-Кубрат от км 89+100 до км 98+876 – движение в една лента с повишено внимание спрямо поставената временна сигнализация, поради ремонтни дейности на асфалтовата настилка. Срок до 30.04.2018 г.\r\nОПУ-Сливен:\r\nВременно са въведени следните ограничения за движение на МПС: \r\nПът ІІ-53 с. Бяла-гр. Сливен при км 107+200 – движение в едната лента, поради частично пропадане на асфалтова настилка. Ограничено движение за МПС над 3.5 т. Срок до 24.08.2017 г.; път ІІІ-488 Ичера-Сливен от км 19+750 до км 30+000 – затворен за движение за МПС над 10 т. \r\nРемонтни дейности: няма. \r\nОПУ-Смолян:\r\nВременно са въведени следните ограничения за движение на МПС: \r\nПът III-8683 Арда-Горна Арда от км 27+000 до км 29+500 – забранено движението на МПС над 10 т, поради пропадане и стесняване на една от пътните ленти. Срок до 31.10.2017 г.\r\nРемонтни дейности: \r\nПът ІІ-86 Асеновград-Чепеларе от км 53+960 до км 76+307 – частични ремонтни дейности на асфалтовата настилка. Движение с повишено внимание. Срок до 10.08.2017 г.; път ІІІ-197 в с. Борино от км 70+100 до км 70+500 – движение в една лента, поради срутване на стена от каменна зидария в дясна лента. Преминаването на МПС става в лявата лента с изчакване. Поставена е необходимата сигнализация на засегнатия участък. Срок до 31.08.2017 г.; път ІІІ-197 Тешел-Девин от км 78+100 до км 78+300 – пропадане на подпорна стена, движението на МПС да се извършва с повишено внимание. Участъкът е сигнализиран с пътни знаци. Срок до 31.10.2017 г.; път ІІІ-866 Стойките-Девин от км 30+000 до км 40+000 – косене на тревни площи. Движение с повишено внимание в свободната лента, съобразно създадената организация на движение.  Срок до 04.08.2017 г.; път ІІІ-8611 Белица-Загражден-Оряховец при км 59+250, поради проявление на свлачище и пропаднала лява лента, движението на МПС да се извършва с повишено внимание. Поставена е необходимата вертикална сигнализация. Срок до 31.10.2017 г.; път ІІІ-8611 Белица-Загражден-Баните от км 18+000 до км 60+174 – косене на тревни площи. Движение с повишено внимание в свободната лента, съобразно създадената организация на движение. Срок до 01.08.2017 г.; път ІІІ-8632 Баните-п.к. Стоянов мост при км 6+700 – движението на МПС се осъществява в една лента, поради разрушена подпорна стена от каменна зидария и тръбен водосток. Участъкът е сигнализиран с пътни знаци. Срок до 31.10.2017 г.; път ІІІ-8652 Бял извор-Неделино при км 15+780, поради пропадане на пътен банкет и част от пътното платно с дължина 20 м, движението на МПС се осъществява в една лента. Участъкът е сигнализиран с пътни знаци. Срок до 31.10.2017 г.; път ІІІ-8683 Рудозем-Смолян-Чокманово при км 2+030, поради проявление на свлачище и пропаднала лява лента, движението на МПС се извършва с повишено внимание. Поставена е необходимата вертикална сигнализация. Срок до 31.10.2017 г.\r\nОПУ-София:\r\nВременно са въведени следните ограничения за движение на МПС: \r\nПът ІІ-82 Костенец-Самоков от км 0+000 до км 39+176 – забранява се транзитното движение на товарни МПС с обща маса над 10 т в двете посоки. Срок до 30.09.2017 г; \r\nПът ІІІ-3701 в участък от км 16+600 /край с. Ямна/ до км 22+300 /г-ца ОПУ Ловеч/ – затворен, поради свлачища. Срок до 30.09.2017 г.\r\nОбходен маршрут: път II-37 /Етрополе/-Лъга-Джурово-път I-3 /Джурово-Ябланица/-граница ОПУ Ловеч-път III-358 /Ябланица-Гложене/-път III-3701/ Гложене-Черни Вит/;\r\nПът ІІІ-8001 Беренде извор-Беренде от км 4+700 до км 9+410 – забранено е движението на МПС, поради намален габарит на пътното платно. Срок 31.08.2017 г.; път ІІІ-8102 Чибаовци-Свидня от км 10+000 до км 16+750 – затворен участък, поради активирали се свлачища. Срок до 30.09.2017 г.\r\nОбходен маршрут: до Чибаовци да се ползва път II-81; до Бучин проход-път III-164 Бучин проход-Искрец-Свидня. \r\nРемонтни дейности: няма.\r\nОПУ-Стара Загора:\r\nВременно са въведени следните ограничения за движение на МПС: \r\nПът III - 554 Раднево - Гълъбово при км 46+460– частични ремонтни дейности. Срок до 31.08.2017 г.; път ІІІ-807 затворен мост над р. Марица при км 7+600 в с. Скобелево.\r\nОбходни маршрути:\r\n- път ІІ-66 Поповица-Плодовитово-Първомай-Скобелево;\r\n- път ІІ-66 Чирпан-Плодовитово-Първомай-Скобелево;\r\n- Скобелево-Първомай-Плодовитово-път ІІ-66.\r\nПът ІІІ-5031 Опан-Гълъбово – забранено движението на МПС над 10 т. \r\nОбходен маршрут: път І-5 Стара Загора-Димитровград и път ІІІ-554 Раднево-Гълъбово;\r\nпът III-5007 Зимница-Ветрен, от км 11+500 до км 12+500. Движението на МПС се осъществява в една от лентите за движение.\r\nРемонтни дейности: \r\nПът II-55 Велико Търново-Гурково от км 35+000 до км 51+500 – стеснение на една от лентите, поради ремонт на ограничителни системи. Срок до 04.08.2017 г.;.\r\nОПУ-Търговище:\r\nВременно са въведени следните ограничения за движение на МПС:\r\nПът II-49 Търговище-Разград от км 9+800 до км 11+832 и от км 11+942 до км 30+658 – ограничено движение за всички МПС, поради строително-монтажни дейности. \r\nОбходен маршрут: път I-4 В. Търново-Търговище-Шумен, движението се отбива по път II-74 – Търговище-/Попово – Дралфа/” през с. Въбел-с. Здравец-с. Подгорица, път II-51 „с. Дралфа-с. Чудомир-гр. Лозница – път I-2, път I-2 Русе-Разград-Шумен, гр.Разград и обратно. Срок до 31.10.2017 г.\r\nПът III-4082 Капище-Банковец от км 0+000 до 11+300 – ограничено е движението на МПС над 3,5 т, поради ремонтни дейности на мостово съоръжение. Срок до 30.09.2017 г.\r\nРемонтни дейности: \r\nПът III-2002 с. Садина-Попово от км 11+500 до км 39+200 – движение с повишено внимание по, поради частични ремонтни дейности. Срок до 04.08.2017 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009 Козлец-Кърджали от км 0+000 до км 26+080 – ограничено е движението на МПС над 12 т. Срок до 20.12.2017 г.\r\nРемонтни дейности: няма.\r\nОПУ-Шумен:\r\nВременно са въведени следните ограничения за движение на МПС: \r\nПът ІІІ-731 Радко Димитриево-Друмево – ограничено движение на МПС над 10 т., поради свлачищни процеси. Срок до 21.05.2018 г.\r\nОбходен маршрут: Шумен-Овчарово-Друмево.\r\nРемонтни дейности: няма.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008 Елхово-Изгрев от км 2+440 до км 2+560 – затворен за движение, поради компрометирано експлоатационно състояние на дървен мост над р. Тунджа. Движението е пренасочено по изграден обходен път до моста с ограничение на скоростта до 30 км/ч. Срок до 20.12.2017 г.\r\nРемонтни дейности:\r\nПът ІІ-53 Калчево-Зорница от км 161+500 до км 184+000 – движение в една лента, поради частични ремонтни дейности по настилката. Срок до 04.08.2017 г.; път ІІІ-7008 с. Малък Манастир-с. Голям Манастир от км 18+059 до км 18+127 – движението е пренасочено само в едната лента, поради пропаднала настилка и пропаднал насип. Срок до 20.12.2017 г.\r\n2. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път II-16 Ребърково-Своге-Нови Искър; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2017.08.01", "title": "Актуална пътна обстановка"}
{"url": "http://www.focus-news.net/news/2017/08/01/2421388/nimh-dnes-vremeto-shte-e-slanchevo-s-maksimalni-temperaturi-mezhdu-31-i-36.html", "text": "Днес времето ще е слънчево, след обяд – горещо. Ще духа умерен вятър от изток-североизток. Максимални температури предимно между 31° и 36°, в София - около 31°. Това съобщи за Агенция „Фокус” дежурният синоптик Анна Дякова от Националния институт по метеорология и хидрология (НИМХ) при Българската академия на науките (БАН). Атмосферното налягане ще остане по-високо от средното за месеца.   \r\nНад Черноморието ще бъде слънчево. Ще духа умерен изток-североизточен вятър. Максималните температури на въздуха ще са 27° - 29°. Температурата на морската вода е 24° - 25°. Вълнението на морето ще е 2 - 3 бала.  \r\nНад планините ще е слънчево. Ще духа умерен и силен североизточен вятър. Максимална температура на височина 1200 метра около 24°, на 2000 метра – около 17°.", "date": "2017.08.01", "title": "НИМХ: Днес времето ще е слънчево с максимални температури между 31° и 36°"}
{"url": "http://www.focus-news.net/news/2017/08/01/2421387/predstoyashti-mezhdunarodni-sabitiya-za-1-avgust-agentsiya-fokus.html", "text": "В Анкара започва процес срещу близо 500 заподозрени, които са обвинени за участие в преврата от юли 2016 година.\r\n*** Външните министри на страните от Организацията за ислямско сътрудничество се срещат, за да обсъдят кризата около антитерористичните мерки, които Израел предприе на Храмовия хълм.\r\n***Италианското правителство ще представи план за изпращането на военни кораби в либийски води, които да възпират трафика на хора.\r\n***Вицепрезидентът на САЩ Майк Пенс ще посети Черна гора.", "date": "2017.08.01", "title": "Предстоящи международни събития за 1 август (Агенция „Фокус“)"}
{"url": "http://www.focus-news.net/news/2017/08/01/2421386/the-times-of-israel-avstriyskiyat-sad-osadi-mazh-za-otrichane-na-holokosta.html", "text": "Австрийски съд осъди мъж, който е твърдял, че масовите убийства на евреи в газови камери в Третия Райх, са история измислена от евреите, предава The Times of Israel.\r\nМъжът е осъден на 12 месеца затвор за нарушаване на законите срещу нацизма в Австрия.\r\nВ допълнение към това, той е осъден и по обвинение за насърчаване на омразата към мюсюлманите, тъй като ги е наричал „зараза“.\r\nСъдът постанови, че той трябва да плати 1,400 евро глоба.\r\nИ двете изявления са направени във Фейсбук. Симеон Миланов", "date": "2017.08.01", "title": "The Times of Israel: Австрийският съд осъди мъж за отричане на Холокоста"}
{"url": "http://www.focus-news.net/news/2017/08/01/2421390/sputnik-srabskiyat-vanshen-ministar-predlozhi-kosovo-da-bade-razdeleno-na-dve-chasti.html", "text": "Външният министър на Сърбия Ивица Дачич призова за широк публичен диалог относно Косово и Метохия, предава Sputnik. Външният министър Ивица Дачич заяви, че това, което е предложил за Косово, е негово лично мнение, а не официална държавна позиция.\r\n„Лично аз, във връзка с Косово, ще проверя възможността на това, което предлагах в продължение на години като президент. Определяне на граници или, както се нарича, тоест сръбска и албанска част. В споразумението на сърбите и албанците това е единственото дълготрайно компромисно решение, със специален статут за нашите манастири и църкви, както и сръбските общности в юга на Косово“, заяви Дачич пред сръбски медии.\r\nИвица Дачич твърди, че ако прокарване на нова граница е невъзможно, поне ще допринесе за намирането на друго реално решение. Според него, косовските албанци не искат да са част от Сърбия, а Сърбия няма „енергия и нужда да се бие“.\r\nТой подчерта, че както Прищина никога няма да признае суверенитета на Белград, така и косовските сърби няма да станат част от Косово или Албания.  Симеон Миланов", "date": "2017.08.01", "title": "Sputnik: Сръбският външен министър предложи Косово да бъде разделено на две части"}
{"url": "http://www.focus-news.net/news/2017/08/01/2421393/blagoevgrad-shofyorite-da-se-dvizhat-s-povisheno-vnimanie-i-saobrazena-skorost-pri-km-77-na-avtomagistrala-struma-v-posoka-kulata-poradi-avariral-tezhkotovaren-avtomobil.html", "text": "Шофьорите да се движат с повишено внимание и съобразена скорост при км 77 на автомагистрала \"Струма\", в посока Кулата, поради аварирал тежкотоварен автомобил. Това съобщиха от пресцентъра на Агенция \"Пътна инфраструктура\". Ограничено е ползването на аварийната лента.", "date": "2017.08.01", "title": "Благоевград: Шофьорите да се движат с повишено внимание и съобразена скорост при км 77 на автомагистрала \"Струма\", в посока Кулата, поради аварирал тежкотоварен автомобил"}
{"url": "http://www.focus-news.net/news/2017/08/01/2421394/vitsepremierat-ekaterina-zaharieva-shte-prisastva-na-otkrivaneto-na-predpriyatie-na-germanska-firma-v-pazardzhik.html", "text": "Заместник министър-председателят по правосъдната реформа и министър на външните работи Екатерина Захариева ще участва в официална церемония по откриването на нов завод за автомобилни части на германската фирма „Костал“ в Пазарджик днес от 9.00 часа, съобщиха от пресцентъра на министерството. На церемонията e поканен и министър-председателят на Република България Бойко Борисов. \r\nЩе присъстват Андреас Костал, собственик на германския концерн и Йоахим Грабовски, управител и генерален мениджър на чешкото представителство на компанията. \r\nПривличането на чуждестранни инвеститори на българския пазар е една от основните цели, които си поставя правителството. Приоритет и в областта на външната политика е прилагането на по-прагматичен и ориентиран към икономиката подход, който да работи в посока подобряване имиджа на България пред чуждия бизнес и популяризирането на страната ни като добра среда за инвестиции.\r\n„Костал“ започва да развива дейност в България през 2011 г., в град Смолян. През септември 2016 г. германската фирма за производство на автомобилни елементи разширява дейността си като започва сътрудничество с няколко големи български доставчици. Взето е решение да инвестира в Пазарджик под името „Костал България Аутомотив“ ЕООД. \r\nНовооткритото предприятие е изградено в Индустриалната зона на града, на площ от 60 декара. Инвестицията на германски концерн само в сградния фонд на новия завод надхвърля 30 милиона евро - построени са 2 цеха със застроена площ 10 000 кв. м, очаква се да бъдат построени още 2 големи цеха с обща площ 15 000 кв. м. Към момента в предприятието в Пазарджик работят 250 души. Планира се до края на 2018 г. броят на работниците да достигне до 1200, а през следващите 3 години - до 2 400. \r\nГерманската компания има 17 000 служители в целия свят и над 2 млрд. евро оборот годишно. Фирмата спазва свои правила за етичен бизнес, справедливо отношение към работниците и стриктно спазване на законодателството на държавите, в които инвестира. „Костал“ се гордее със системата си за последваща квалификация и преквалификация на служителите си, като в момента се изгражда и учебен център, който ще работи в традициите на германската система за професионална квалификация.", "date": "2017.08.01", "title": "Вицепремиерът Екатерина Захариева ще присъства на откриването на предприятие на германска фирма в Пазарджик"}
{"url": "http://www.focus-news.net/news/2017/08/01/2421396/narodniyat-predstavitel-ot-bsp-za-balgariya-anton-kutev-i-zam-predsedatelyat-na-bsp-sofiya-marin-penkov-shte-provedat-priemna-za-grazhdani.html", "text": "Народният представител от „БСП за България“ Антон Кутев и заместник-председателят на Градския съвет на БСП – София Марин Пенков ще бъдат на разположение на софиянци в постоянната приемна на ул. „Леге“ №10, етаж 1. Това съобщиха от пресцентъра на БСП – София. Приемната ще се проведе от 15.00 до 17.00 часа.", "date": "2017.08.01", "title": "Народният представител от „БСП за България“ Антон Кутев и зам.-председателят на БСП – София Марин Пенков ще проведат приемна за граждани"}
{"url": "http://www.focus-news.net/news/2017/08/01/2421395/vratsa-svetite-moshti-na-sv-velikomachenik-panteleymon-shte-badat-preneseni-za-poklonenie-v-hram-sv-nikolay-mirlikiyski.html", "text": "Заедно с чудодейните мощи на св. Пантелеймон, днес във Враца ще пристигне и копие на чудотворната му икона, която се пази в манастира “Ксенофонт” на Света гора Атон, предаде репортер на Агенция \"Фокус\". Двете светини ще бъдат донесени в града от светогорски монаси по молба и благодарение на личния авторитет на Негово високопреосвещенство Врачанският митрополит Григорий. Те ще бъдат посрещнати в 9.30 часа пред митрополитския храм “Св. Николай Мирликийски”. Пристигането им ще бъде огласено от празничен камбанен звън. Честната глава на почитания в целия православен свят великомъченик и целител св. Пантелеймон и неговата икона ще бъдат поставени за поклонение в църквата, където ще започне архиерейска света Литургия, предстоявана от Врачанския митрополит Григорий. Очаква се той да бъде в съслужение с Техни преосвещенства Мелнишки епископ Герасим, главен секретар на Светия Синод на Българската православна църква, Константийски епископ Яков - викарий на Пловдивския митрополит, гостите, придружаващи светините и местното духовенство. След това ще бъде извършен водосвет за здраве и благопреуспяване на  православните християни. В 17.00 часа в храма митрополит Григорий ще отслужи първия за Богородничния пост молебен канон към света Богородица. До 10.30 часа на 2 август мощите и копието на чудотворната икона на св. Пантелеймон ще останат в храма “Св. Николай Мирликийски” за поклонение и благословение на жителите и гостите на Враца. Църквата ще остане отворена, докато има хора, които да искат да се поклонят и да се помолят на светеца-лечител.\r\nНа 2 август в митрополитската църква отново ще бъде отслужена тържествена архиерейска света Литургия, оглавена от Врачанския митрополит Григорий. След нея, в 11.00 часа, в двора на МБАЛ “Христо Ботев” във Враца, ще бъде отслужен водосвет от митрополита и ще бъде положен основният камък на новостроящ се храм, който ще носи името на св. Пантелеймон. Мястото за новата църква ще бъде осветено с мощите на светеца.\r\nСлед това св. мощи на светеца ще бъдат изпратени тържествено към едноименния манастир на Света гора, Атон, където се съхраняват. Иконата ще бъде подарена на храма “Св. Пантелеймон”, към Подворието на Московския и на цяла Русия патриарх в София при Дома за възрастни хора в квартал “Княжево”. \r\nНикола ПЕТКОВ", "date": "2017.08.01", "title": "Враца: Светите мощи на св. великомъченик Пантелеймон ще бъдат пренесени за поклонение в храм “Св. Николай Мирликийски”"}
{"url": "http://www.focus-news.net/news/2017/08/01/2421397/reuters-si-dzinpin-zayavi-che-kitay-obicha-mira-no-nyama-da-pravi-kompromisi-sas-zashtitata-na-suvereniteta-si.html", "text": "Китай обича мира, но няма да прави компромиси със защитата на суверенитета си, каза китайският президент Си Дзинпин, цитиран от Reuters.\r\nТова се случи по време на отбелязването на 90-тата годишнина от създаването на Народно-освободителната армия.\r\nСпоред експерти, Китай става все повече отстоява и налага позициите си, както в Азия, така и световно. Отношенията с Тайван са се влошили, откакто изборите в непризнатата от Пекин република спечели Цай Ин-вен от Демократично-прогресивната партия, която е за независимост.\r\nГоворейки във Великата зала на народа, Си Дзинпин не направи директна препратка към, който и да било териториален спор, но заяви, че Китай няма да прави компромиси с интересите си.\r\n„Китайците обичат мира. Никога няма да търсим агресия или експанзия, но имаме увереност, че ще победим всички инвазии“, каза китайският президент.\r\n„Няма да позволим на, които и да било хора, организации или политически партии да отделят, която и да е част от китайската територия от страната ни. Никой не бива да очаква, че ще преглътнем горчивия плод, който е вреден за суверенитета, сигурността или интересите ни за развитие“, добави той. Симеон Миланов", "date": "2017.08.01", "title": "Reuters: Си Дзинпин заяви, че Китай обича мира, но няма да прави компромиси със защитата на суверенитета си"}
{"url": "http://www.focus-news.net/news/2017/08/01/2421392/vitsepremierat-ekaterina-zaharieva-shte-poseti-republika-makedoniya.html", "text": "Заместник-министър председателят по правосъдната реформа и министър на външните работи Екатерина Захариева ще посети Скопие днес, съобщиха от пресцентъра на Министерство на външните работи. Вицепремиерът Захариева е част от официална българска делегация, водена от министър-председателя Бойко Борисов, която ще бъде на посещение в Република Македония в периода 1 – 2 август. По време на посещението, на 1 август в Скопие ще бъде подписан Договор за приятелство, добросъседство и сътрудничество между Република България и Република Македония. Вицепремиерът Екатерина Захариева ще проведе и двустранна среща с външния министър на Република Македония Никола Димитров.\r\nПо повод отбелязването на 114-та годишнина от избухването на Илинденско-Преображенското въстание, на 2 август българската официална делегация и делегация на правителството на Република Македония ще положат венци пред гроба на Гоце Делчев, в църквата „Свети Спас“ в Скопие.", "date": "2017.08.01", "title": "Вицепремиерът Екатерина Захариева ще посети Република Македония"}
{"url": "http://www.focus-news.net/news/2017/08/01/2421398/gd-granichna-politsiya-3-km-e-opashkata-ot-tezhkotovarni-avtomobili-pri-gkpp-dunav-most-2-na-izhod-ot-stranata.html", "text": "На българо-румънската граница на ГКПП \"Дунав мост\" - Видин трафикък е интензивен, като се е образувала опашка от тежкотоварни автомобили с дълбина около 3 км на изход от страната. Това съобщиха от пресцентъра на ГД „Гранична полиция“. Информацията за трафика на граничните контролно-пропускателни пунктове е към 6.00 часа. На българо-сръбската граница трафикът е интензивен, на ГКПП \"Калотина\" на вход и изход за леки автомобили. На българо-македонската, българо-гръцката и българо-турската граница трафикът е нормален на всички ГКПП.\r\nФериботът Оряхово - Бекет работи само в светлата част от деня поради ниско ниво на река Дунав.", "date": "2017.08.01", "title": "ГД „Гранична полиция“: 3 км е опашката от тежкотоварни автомобили при ГКПП „Дунав мост 2“ на изход от страната"}
{"url": "http://www.focus-news.net/news/2017/08/01/2421400/denyat-1-avgust-v-balgarskata-istoriya.html", "text": "През 1208 г. се води сражение между български и латински войски в околностите на Чирпан. През 1770 г. - в хода на Руско-турската война (1768 г.-1774 г.) край бреговете на река Кагул (Румъния) руски отряд разбива 150-хилядната турска армия, командвана от Халил бей. Турците отстъпват панически към река Дунав. Това позволява на руските войски да подготвят покоряването на Бендер, Измаил, Кили, Акерман и Браила. През 1841 г. - Георги Раковски пристига в Браила с гръцки паспорт под името Георги Македон. Първият Браилски бунт вече е потушен, но Георги Раковски смята, че съществуват възможности за подготовка на нова въоръжена акция от страна на българската емиграция. За да прикрие истинските си намерения, Раковски започва да дава частни уроци в града. През 1862 г. Георги Раковски съставя в Белград \"Позив\", в който призовава всички българи към въстание. През 1846 г. - Търновският митрополит Неофит Византиос е освободен от заемания пост и на негово място Патриаршията назначава отново грък - серския митрополит Атанасий. През 1879 г. – формирана е Дунавската военна флотилия - родоначалник на Българския военноморски флот. През 1888 г.  в София пристига първият международен влак по линията Виена – Цариград. На 1 август са родени: Вили Кавалджиев, поп изпълнител и пианист; Петър Константинов, председател на Общонародно сдружение „Мати Болгария; Димо Юрданов Тръмбешки, военен деец, подпоручик; полковник Анастас Янков Динков; Георги Иванов Странски, лекар, общественик. На тази дата умират: Мария Нейкова, певица и композитор; Анна Каменова, писателка белетристка; Йоаким Груев, възрожденски писател и педагог; Трайко Цветков, писател, деец на македонското революционно движение; Павел Цанев Калянджи, възрожденски педагог. \r\n2015 г.\r\nПолицията в България отново може да спира шофьори на пътя по своя преценка, без нарушение на закона и без да заснема проверката.\r\n1991 г.\r\nБългарският парламент решава да не поднови договора за дружба, сътрудничество и взаимна помощ със СССР от 1967 г.\r\n1990 г.\r\nД-р Желю Желев е избран от Великото Народно събрание за президент на България на шестия тур от гласуването. На негово място за лидер на СДС е избран Петър Берон. Д-р Желю Желев е роден на 3 март 1935 г. Завършва специалност \"Философия\" в Софийския университет. Член е на БКП от 1960 г., но е изключен като антимарксист пет години по-късно. Аспирант в катедра \"Философия\" на Софийския университет (1961), но през 1966 г. е уволнен и изгонен от София, след което живее в с. Грозден, Бургаско (1966 - 1972). Автор на книгата \"Тоталитарната държава\". Съчинения: \"Самодейното изкуство в условията на НТР\" (1976), \"Модалните категории\" (1979), \"Физическата култура и спортът в урбанизираното общество\" (1979), \"Фашизмът\" (1982 г., издаден на повече от 10 езика), \"Релационна теория за личността\" (1993), \"Човекът и неговите личности\" (1992), \"Интелигенция и политика\" (1995), \"Реалното физическо пространство\" (1996), \"В голямата политика\" (1998).\r\n1989 г.\r\nВ Народното събрание е внесена протестна декларация на Клуба за подкрепа на гласността и преустройството срещу прогонването на българските турци.\r\n1970 г.\r\nСъздаден е Комитет по качество, стандартизация и метрология при Министерския съвет.\r\n1969 г.\r\nНа основата на Българска концертна дирекция се създава Главна дирекция \"Българска музика\", която по-късно е трансформирана в държавно обединение \"Театър и музика\".\r\n1948 г.\r\nБившият военен министър и бивш пълномощен министър в Швейцария Дамян Велчев е лишен от българско поданство и имуществото му е конфискувано в полза на държавата. Причината е, че след отзоваването му от Берн не се е върнал в България след преврата от 9 септември 1944 г. Дамян Велчев е български офицер, генерал-полковник, политик и държавник. Роден е на 20 февруари 1883 г. в гр. Габрово. Завършва Военното училище в София (1903), участва в Балканската война (1912 - 1913) и в Първа световна война (1915 - 1918). През 1919 г. той е един от организаторите, а от 1922 г. и ръководител на Военния съюз. Уволнен е от армията през 1920 г. от правителството на Александър Стамболийски. Участва в организацията и в провеждането на военния преврат от 9 юни 1923 г. След преврата е началник на Военното училище (1923 - 1928). Той е един от организаторите на военния преврат на 19 май 1934 г. През 1935 г. е уволнен от армията, изключен от Военния съюз и екстерниран в Югославия. Прави опит за организиране на преврат през 1935 г., за което е осъден на смърт (1936), смъртната присъда е заменена с доживотен затвор. Освободен е от затвора при амнистия (1940). Участва в завземането на властта от Отечествения фронт. Министър на войната (1944 - 1945). Пълномощен министър в Швейцария (25 септември 1946 г. – 25 октомври 1947 г.). Умира на 25 януари 1954 г. във Франция.\r\n1924 г.\r\nОбнародван е Закон за трудовите земеделски стопанства. Макар видоизменена, аграрната реформа продължава.\r\n1888 г.\r\nВ София пристига първият международен влак по линията Виена – Цариград.\r\n1879 г.\r\nФормирана е Дунавската военна флотилия - родоначалник на Българския военноморски флот. Кораби на флотилията осигуряват боеприпаси и превозват доброволци по време на Сръбско-българската война (1885). На 9 ноември 1885 г. параходът \"Голубчик\" доставя във Видин две баржи, пълни с припаси. На 12 ноември 1885 г. параходът \"Опит\" прехвърля 300 доброволци от Русе до Лом за усилване на летящия отряд, а \"Голубчик\" превозва снаряди от Видин до Лом за батареята на отряда. Първата победа на българския флот е отбелязана от отряд парни катери, подчинени на коменданта на Видинската крепост.\r\n1871 г.\r\nВ Русе започва да излиза списание \"Слава\". Редактор на списанието е Тодор Станчев.\r\nСътрудници на изданието са Ст. А. Робов, М. Д. Тихчев, Д. Великов, Г. П. Дацков, М. Радославов, Гр. Попов, М. Добринов и др. Тодор Станчев е роден около 50-те години на ХIХ в. в гр. Русе. Учи в класическата гимназия и в духовна семинария в Карловиц, Австрия (1863 г.-1970 г.). Учителства в Русе и Никопол, където организира певчески дружества. В Русе издава сп. “Слава” (1871 г.-1873 г.) и след Освобождението развива активна обществена и журналистическа дейност. Народен представител в Учредителното НС. Издава и редактира вестник “Славянин” (1879 г.-1903 г.). В някои от драматургичните си произведения пресъздава моменти от древната и по-новата българска история. Една от най-сполучливите му комедии е “Анатема”, посветена на черковната борба срещу гръцката патриаршия. Пише статии по педагогически и общообразователни проблеми. Занимават го и въпроси, свързани с икономическото и духовното развитие на българския народ. Преди Освобождението подготвя, но не успява да издаде произведенията си “Схизма” - позорищна игра, “Безумен младоженец, или Сляп да прогледне” - позорищна игра, “Селски сбор” - позорищна игра, “Пропаст” - трагедия, “Священо землеописание” и “Литургика”. Превежда белетристични и драматични произведения. Умира на 7 март 1903 г. в гр. Русе.\r\n1870 г.\r\nВ Женева на страниците на руското емигрантско списание \"Народное дело\" е публикувана програмата на БРЦК. Програмата е изработена от Любен Каравелов още през пролетта на 1870 г. Главната цел на БРЦК според програмата е освобождението на България, като за нейното постигане се предвижда използването на мирни и въоръжени средства. В Програмата Каравелов защитава и идеята за създаване на Дунавска федерация, в която всички народности да имат равни права.\r\n1862 г.\r\nГеорги Раковски съставя в Белград \"Позив\", в който призовава всички българи към въстание. Позивът гласи: \"Ставайте, братя, на оръжие, мало и голямо, за нашата мила свобода и независимост!... До кога, братя, веке да търпим безчестие, грабителства, убийства и тежки угнетения от турската зверска невярност? Ето вес Балкански полуостров в огън запален... Нека никой не мисли, че свобода се добива без кръв и без скъпоценна жертва! Нека никой не чака от другиго да го освободи! Нашата свобода от нас зависи!\".\r\n1846 г.\r\nТърновският митрополит Неофит Византиос е освободен от заемания пост и на негово място Патриаршията назначава отново грък - серския митрополит Атанасий.\r\n1841 г.\r\nГеорги Раковски пристига в Браила с гръцки паспорт под името Георги Македон.\r\nПървият Браилски бунт вече е потушен, но Георги Раковски смята, че съществуват възможности за подготовка на нова въоръжена акция от страна на българската емиграция. За да прикрие истинските си намерения, Раковски започва да дава частни уроци в града.\r\n1208 г.\r\nВоди се сражение между български и латински войски в околностите на Чирпан.На тази дата са родени:\r\n1946 г.\r\nРоден е Вили Кавалджиев (1946 - 2010) - български поп изпълнител и пианист. Популярен е от края на `70-те години. Дотогава свири в различни рок-групи: “Викингите” (1967 – 1969), “Лира 70”, “Импулс” (1971 – 1978), “Златни струни” (1979), солист на “Тангра” (до края на 1979). Работи с оркестрите на Н. Чалъшканов “София”, “Формула” и др. Много от песните му печелят награди на български и международни конкурси. През `80-те и `90-те години участва в различни джем-сешъни и спектакли. В “Балкантон” издава албумите “Вярност” (1981), “Вечно на път” (1986), ”Мадона” (1994), “1999 (Иридиум)” (1998). Умира на 28 декември 2010 г. в София.\r\n1928 г.\r\nРоден е Петър Константинов (1928 - 2011) - председател на Общонародно сдружение „Мати Болгария”. Писателят д-р Петър Константинов, роден на 1 август 1928 г. в гр. Казанлък, е завършил медицина и политическа икономия. На популяризирането на българското, европейското и световното изкуство той е посветил повече от четиридесет години. Автор е на над тридесет книги – романи, повести, сборници, разкази, художествена публицистика и изкуствознание, повечето от които са претърпели три, четири и пет издания. Има над 200 научни труда в областта на медицината, изкуството, политическата икономия и историята и над 2000 публикации в периодичния печат. Проф. д-р Петър Константинов взема дейно участие в обществения живот на страната. Един от основателите и председател на Общонародното сдружение „Мати Болгария” – първата общонародна организация след демократичните промени през 1989 г., която осъществи активна дейност у нас и в чужбина за пробуждане, съхранение и разпространение на българския народен дух, народните традиции и историческата ни памет. Като председател на Националния комитет за защита правата на българите извън сегашните граници на България и на Националния комитет за защита на историческата истина в България, съдейства с подкрепата на широката общественост за защита правата на компактното българско население извън сегашните граници на България и за създаване на истинско действащо гражданско общество. Почетен гражданин на Казанлък. Умира на 12 юни 2011 г.\r\n1865 г.\r\nРоден е Димо Юрданов Тръмбешки – военен деец, подпоручик. Първоначалното си образование получава в Еленската даскаловница, след което постъпва във Военното училище в София (1882 г.). В Сръбско-българската война (1885 г.) е портупей юнкер и командва полурота в първа дружина на Пети пехотен Дунавски полк. Сражава се на Сливнишката позиция (5 – 7 ноември). Произведен в звание подпоручик (3 декември 1885 г.). След войната служи в Пети пехотен Дунавски полк в Русе. Участва в детронацията на княз Александър Батенберг (1886 г.) и в Русенския бунт на офицерите-русофили на 19 февруари 1887 г. Осъден е от военнополеви съд на смърт и разстрелян на 22 февруари 1887 г.\r\n1857 г.\r\nРоден е полковник Анастас Янков Динков (1857 - 1906). Български военен и революционер, войвода на Върховния македонски комитет. Анастас Янков е роден в голямото будно българско костурско село Загоричани, днес Василиада, Гърция. Учи в родното си село, а по-късно в българско училище в Цариград. Участва като доброволец в сръбската армия в Сръбско-турската война през 1876 година. През Руско-турската освободителна война влиза в Българското опълчение и се сражава при Шипка и Шейново, където е ранен. След войната се установява в новосъздаденото Княжество България и завършва Военното училище. Взема участие като офицер в Сръбско-българската война през 1885 година и за проявена храброст е удостоен с военен орден. През 1896 напуска службата и влиза в редовете на Върховния Македоно-Одрински комитет. През 1902 година прави поход с чета до родното си Костурско, който създава големи проблеми на конкурентната революционна организация ВМОРО, която трудно успява да парира опитите му да вдигне въстание. През Илинденското въстание е начело на чета от 400 души, която действа в Пирин, влиза в щаба на въстанието в Разлог и командва нападението на Белица. Полковник Янков загива в сражение с турски войски при село Влахи през април 1906 година. Женен е за сестрата на Райна Княгиня и е баща на дееца на БКП Коста Янков.\r\n1848 г.\r\nРоден е Георги Иванов Странски – български лекар, общественик, държавник и дипломат. Завършва медицина в Букурещ и се установява на работа в Румъния. Участва с Румънския червен кръст в Сръбско-турската война (1876 г.) и Руско-турската война (1877 г. – 1878 г.), член е на БЦБ. След Освобождението е окръжен лекар в гр. Плевен. Като депутат в Учредителното събрание участва в изработването на Търновската конституция. Установява се в Източна Румелия, където развива активна обществено-политическа дейност. Депутат е в Областното събрание и един от водачите на Либералната партия (казионна) в областта. Заема различни държавни постове: директор на финансите (1880 г.-1881 г.) и член на Постоянния комитет (1879 г.-1880 г., 1882 г.-1884 г-). Оглавява Временното правителство на Южна България след провъзгласяване на Съединението, а по-късно е княжески комисар на областта. Активно работи за признаване на Съединението от Великите сили. Български дипломатически агент в Белград (1886 г.-1887 г.), министър на вътрешните работи (20 юни – 20 август 1887 г.) и министър на външните работи и на изповеданията (20 август 1887 г. – 04 юни 1890 г.). От 1897 г. - управител и главен лекар на Александровска болница в София, а през 1900-1904 г. председател на Върховната сметна палата. Умира на 4 януари 1904 г.На тази дата умират:\r\n2002 г.\r\nУмира Мария Нейкова (1954 - 2002) - певица и композитор. Родена е на 21 декември 1954 г. в Пловдив. Завършва Школата за естрадни певци към бюро \"Естрада\" (1968) и Висшия музикално-педагогически институт в Пловдив (1985). От 1969 г. до 1973 г. е солистка на оркестър \"София\", концертира от 1968 г. Печели Първа награда на фестивала \"Златният Орфей\" през 1969 г. (в дует с Михаил Белчев). В началото на `70-те години особено популярна е песента й от филма \"Козият рог\" (1971). Автор е на над 100 естрадни песни, на музика за филми и театрални спектакли, на детски песни. През 1975 г. и 1987 г. \"Балкантон\" издава два нейни албума, вторият от които е авторски. Заедно с поетесата Надежда Захариева е автор на повече от 100 песни за български фолкпевци. Албуми: \"Мария Нейкова\" (1975), \"Мария Нейкова \" (1987), \"Мария Нейкова за себе си и другите\" (1990).\r\n1982 г.\r\nУмира Анна Каменова псевдоним на Анна Михайлова Стайнова – българска писателка белетристка. Тя е дъщеря на известния политик и публицист Михаил Маджаров. Завършва гимназия в София през 1913 г. Посещава лекции по литература в Лондон (1913 г.) и Петербург (1915 г.), където баща й е пълномощен министър. Следва право в СУ. През 1919 г. отпечатва първата си статия във в-к “Мир”. Сътрудничи на сп. “Златорог”, в-к “Слово”, Свободна реч”, “Съвременник”, на редица детски издания. В периода 1945 - 1956 г. е редактор във в-к “Литературен фронт”, активна общественичка, деятелка на ПЕН клуба. Съчинения: “Копривщенката” (1929 г.), “Харитиният грях” (1930 г.), “Градът е същият” (1933 г.), “Пет момичета” (1936 г.), “Близо до София” (1957 г.), “Индия” (пътепис, 1962 г.) и др. През 1974 г. излизат нейните избрани произведения “Неповторимото”.\r\n1912 г.\r\nУмира Йоаким Груев (1828 - 1912). Български възрожденски писател и педагог. Роден е на 9 септември 1828 г. в Копривщица. Учи при Захари Круша, Неофит Рилски. От 1844 г. е ученик в гръцкото училище в Пловдив. От 1856 г. до 1868 г. е учител в българското класно училище в Пловдив. Участва в църковната борба. Изпълнява редица длъжности в турската администрация. По време на Априлското въстание е затворен в Пловдивския затвор. След Освобождението работи в съдебната власт, директор е на просвещението в Източна Румелия (1879 - 1884), помощник-княжески комисар на Пловдивска област, директор на Пловдивската девическа гимназия. Дописен член на БКД (днес БАН) от 1881 г. и редовен член от 1884 г. Разнообразна е дейността му в областите филологията (един от създателите на пловдивската правописна етимологична школа, преводач, побългарител, поет, съставител на учебници по граматика), етнографията, естествените науки и др. Създател е на Народната библиотека \"Иван Вазов\" в Пловдив.\r\n1895 г.\r\nУмира Трайко Цветков (1858 - 1895). Български писател, деец на македонското революционно движение. Редовен член на Българското книжовно дружество - БКД (днес БАН). Роден е на 1 септември 1858 г. в с. Подмочани, Ресенско. Учи в българското училище “Св. св. Кирил и Методий” в Цариград. Продължава учението си в Одеса, завършва Киевската духовна семинария. Следва право в Московския университет. По здравословни причини прекъсва и се връща в България. Учителства в Солун, Пловдив, Карлово, София и Търново. Участва в политически борби (близък е на Петко Каравелов и Стефан Стамболов). Председател на дружеството “Братски съюз”, на ВМОК (1895 г.), народен представител (1884 - 1894). През 1898 г. излизат неговите “Съчинения” под редакцията на Йордан Иванов.\r\n1890 г.\r\nУмира Павел Цанев Калянджи – български възрожденски педагог, автор на учебна литература, въвежда нови принципи за възпитание и обучение. Той е роден на 4 януари 1838 г. в Лясковец. Учи в родния си град, в Свищов и Одеса. Участва в Кримската война (1853-1856 г.) като доброволец. Учителства в Лясковец и Комрат (Бесарабия). През 1876 г. събира средства за четата на Хр. Ботев. След Освобождението живее във Варна, където издава в-к “Свободна България” (1881 г.). Автор е на едно от най-ранните описания на селища - “Описание на Лясковец” (печатано в “Месяцослов на блъгарската книжнина за 1859”). Превежда от руски език. Съставя “Блъгарски буквар”, “Кратка читанка за взаимните училища”, “Кратка священа история и катехизис с нужните молитви”.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;\r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и др.", "date": "2017.08.01", "title": "Денят 1 август в българската история"}
{"url": "http://www.focus-news.net/news/2017/08/01/2421399/anadolu-agency-turtsiya-razkritikuva-izkazvaniyata-na-amerikanski-diplomat-koyto-zayavi-che-stranata-ima-vrazki-s-teroristichni-grupi.html", "text": "Говорителят на турския президент Ибрахим Калин разкритикува твърденията, направени от пратеника на водената от САЩ коалиция срещу „Ислямска държава“, в които той твърди, че Турция има връзки с терористични групи в Сирия, предава Anadolu Agency.\r\nВ петък специалният пратеник на президента на САЩ за Глобалната коалиция срещу „Ислямска държава“ Брет Макгърк заяви, че Идлиб се е превърнал в „сигурна зона за терористите от Ал Кайда на турската граница“.\r\n„Терористичната структура в Идлиб не може да се асоциира с Турция. Защо? Защото не контролираме Идлиб. Американците са там, кюрдските Отряди за народна самоотбрана са там. Руснаците и силите на режима са там“, отвърна на американските твърдения Ибрахим Калин.Симеон Миланов", "date": "2017.08.01", "title": "Anadolu Agency: Турция разкритикува изказванията на американски дипломат, който заяви, че страната има връзки с терористични групи"}
{"url": "http://www.focus-news.net/news/2017/08/01/2421401/za-osma-poredna-godina-se-organizira-poklonnicheskiya-pat-rilskiyat-chudotvorets.html", "text": "С благословението на Негово Светейшество Софийския митрополит и Български патриарх Неофит, за осма поредна година ще се състои поклонническия път „Рилският Чудотворец“, предаде репортер на Агенция \"Фокус\". По  време на похода се изминава пеша разстоянието от София до Рилския манастир. Организатори са Богословският факултет на Софийския университет „Св. Климент Охридски“, Столична община и храм „Св. София – Премъдрост Божия“.\r\nПреходът започва на 1 август в 9.00 часа от столичния храм „Св. София” с литийно шествие, начело с кръста, иконата и хоругвата на св. Йоан Рилски. Втората спирка на поклонниците е ротондата „Св. Георги Победоносец”, откъдето през 1469 г. мощите на св. Йоан Рилски са пренесени в Рилския манастир. Преходът завършва на 6 август, когато поклонниците ще вземат участие в св. Литургия за празника Преображение Господне в Рилската света обител. Маршрутът от София до Рилския манастир преминава през три планини – Витоша, Рила и Верила. Нощува се всяка вечер на различно място – х. \"Планинарска песен\" (Витоша), с. Ярлово, местността Цари Мали град, хижа “Рилски езера” и Рилския манастир. Ръководител на групата, тръгваща от София, както и инициатор на проекта е доц. д-р Павел Павлов от Богословския факултет на Софийския университет \"Св. Климент Охридски\". Големи са заслугите за неговото осъществяване и на Негово високоблагоговейнство ставр. иконом Ангел Ангелов - предстоятел на древния столичен храм \"Св. София - Премъдрост Божия\".  \r\nНикола ПЕТКОВ", "date": "2017.08.01", "title": "За осма поредна година се организира поклонническия път „Рилският Чудотворец“"}
{"url": "http://www.focus-news.net/news/2017/08/01/2421403/po-povod-nachaloto-na-bogorodichniyat-post-vav-vsichki-eparhii-na-balgarskata-pravoslavna-tsarkva-se-otsluzhva-vechernya-s-moleben-kanon-na-presveta-bogoroditsa.html", "text": "По повод началото на Богородичният пост във всички епархии на Българската православна църква се отслужва Вечерня с Молебен канон на Пресвета Богородица, предаде репортер на Агенция \"Фокус\". Сутринта във всички епархии на Българската православна църква се чества Произхождение (изнасяне) на св. Кръст Господен.\r\nВечерта във всички епархии на Българската православна църква се отслужва Вечерня с Молебен канон на Пресвета Богородица. В митрополитския храм \"Св. Вмца Неделя\" в София богослужението ще оглави Негово високопреподобие архимандрит Василий - протосингел на Софийска епархия. Началото е в 18.00 часа. \r\nНикола ПЕТКОВ", "date": "2017.08.01", "title": "По повод началото на Богородичният пост във всички епархии на Българската православна църква се отслужва Вечерня с Молебен канон на Пресвета Богородица"}
{"url": "http://www.focus-news.net/news/2017/08/01/2421402/umbalsm-n-i-pirogov-shte-provezhda-profilaktichni-pregledi-za-posttravmatichni-uslozhneniya-sled-trvmi.html", "text": "Тенденция към увеличение на случаите на посттравматични усложнения след травма наблюдават ортопедите травматолози от УМБАЛСМ \"Н. И. Пирогов\". Това съобщиха от пресцентъра на лечебното заведение. Ето защо през целия месец август проф. Асен Балтов, проф. Диян Енчев и доц. Михаил Рашков и техните екипи от университетската болница ще провеждат профилактични прегледи. По време на Кампанията „Второ мнение за посттравматични усложнения след травма” за прегледите и консултациите към специалистите могат да се обръщат хора, чиито проблеми не отшумяват, въпреки проведено оперативно или неоперативно лечение. За целта е необходимо да се запишат предварително на тел. 02/9154 457, всеки делничен ден от 9.00 до 12.00 часа.\r\nКампанията „Второ мнение за посттравматични усложнения след травма” стартира днес и продължава до края на месеца. Прегледите и консултациите ще се провеждат всеки вторник, сряда и четвъртък между 10.00 и 15.00 часа в Рапортната зала на травматологичния комплекс, която се намира на втория етаж на централната сграда на университетската болница „Пирогов” (над Спешното отделение). Пациентите трябва да носят талон за травматолог, издаден от личния лекар или талон за рентгенови и лабораторни изследвания, които ще се назначат, ако е необходимо.", "date": "2017.08.01", "title": "УМБАЛСМ \"Н. И. Пирогов\" ще провежда профилактични прегледи за посттравматични усложнения след травми"}
{"url": "http://www.focus-news.net/news/2017/08/01/2421404/si-dzinpin-kitay-nikomu-nyama-da-pozvoli-da-otneme-chast-ot-negovata-teritoriya.html", "text": "Президентът на Китай Си Дзинпин заяви, че народът на страната държи на мира и никога няма да стане агресор, но никому няма да позволи да му отнеме част от територията, предаде РИА Новости.\r\n„Китайският народ обича мира, ние никога няма да станем агресор и няма да разширяваме границите си за чужда сметка. Но ние така никога няма да позволим и на един човек, организация или политическа партия да отнеме от Китай дори и част от територията му, когато и да е било, под каквато и да е форма“, заяви китайският президент по време на церемония, посветена на 90 години от основаването на Народно-освободителната армия на Китай. \r\nТой подчерта, че никой няма да застави Пекин да търпи каквото и да е, нанасящо вреда на „суверенитета, сигурността и интересите на развитието на страната“. Виктор Турмаков", "date": "2017.08.01", "title": "Си Дзинпин: Китай никому няма да позволи да отнеме част  от неговата територия"}
{"url": "http://www.focus-news.net/news/2017/08/01/2421389/balgariya-i-makedoniya-shte-podpishat-dogovor-za-dobrosasedstvo.html", "text": "Договор за приятелство, добросъседство и сътрудничество между Република България и Република Македония ще бъде подписан от министър-председателите на двете страни Бойко Борисов и Зоран Заев. Очаква се чрез Договора да бъдат постигани цели като: сътрудничеството в двустранен и многостранен план, разширяването на транспортните връзки и комуникации, участие и усвояване на средства по регионални инфраструктурни и по транс-гранични проекти, както и улесняване на контактите между гражданите на двете страни. Той предвижда да бъде създадена междуправителствена комисия, която да тълкува обективно исторически събития, и в същото време задължава двете страни да не предприемат враждебния действия или териториални претенции една срещу друга. \r\nБългария и Македония ще си сътрудничат и по отношение на проучването на възможностите за развитие на нова директна връзка между газовите системи на двете страни. Очаква се да бъде подписан и Меморандум за разбирателство между двете транспортни министерства за развитието на железопътните връзки между София и Скопие.\r\nСпоразумението между двете страни седмици наред е най-обсъжданата тема в югозападната ни съседка, а ден преди посещението на българската делегация в Скопие група граждани организираха протест в центъра на македонската столица срещу подписването му. Междувременно на заседанието на ръководството на основната опозиционна сила в Македония ВМРО-ДПМНЕ още веднъж беше потвърдена готовността на партията да се бори докрай срещу договора с България и да го превърне в тест за политическата й готовност преди предстоящите местни избори.", "date": "2017.08.01", "title": "България и Македония ще подпишат Договор за добросъседство"}
{"url": "http://www.focus-news.net/news/2017/08/01/2421405/stara-zagora-nad-30-000-dushi-uchastvaha-v-molitvata-po-sluchay-140-godini-ot-podviga-na-branitelite-na-grada.html", "text": "Над 30 000 души се помолиха заедно с негово Високопреосвещенство митрополит Киприан за Стара Загора снощи. Това съобщиха от пресцентърана Община Стара Загора. Всички непринудено пяха химна на България и аплодираха бурно изпълненията на квартет „Ева“ под монумента „Самарското знаме“, показвайки, че 140 години след саможертвата на бранителите на Стара Загора, паметта за тях е жива и се предава на поколенията.\r\n„Благодаря ви, че сте тук, защото вие сте най-ценното  на държавата, хората, народа на България. Радвам се, че ви има и с присъствието си тук показахте, че България я има, че е жива и ще пребъде във вековете. Поклон пред нашите предци, които оставиха костите си тук, за да можем днес да живеем свободно. Поклон пред вас, старозагорци!“. С тези думи към присъстващите се обърна кметът Живко Тодоров. Приветствие отправи и Галина Андриянова от името на петчленната делегация от побратимения на Стара Загора руски град Самара.\r\nПред паметника бяха поднесени венци от името на председателя на Народното събрание, вицепрезидента, Община Стара Загора и Старозагорски военен гарнизон, зам.-председателя на Народното събрание, вицепремиера, министъра на отбраната, Областната управа, Общинския съвет, Тракийския университет, „Мини Марица Изток“ ЕАД, политически и обществени организации, много граждани.\r\nЖителите и гостите на Стара Загора наблюдаваха уникален по рода си и мащаби за България спектакъл. С възможностите на визуалните изкуства, невероятен звук и светлина,  бе представен един нов тип градски ритуал в памет на загиналите и дадените свидни жертви по пътя към национално освобождение. В автентична среда, на историческия хълм Чадър могила, където са се водили реалните бойни действия преди 140 години, спектакълът интегрира основните компоненти на посланието, което се съдържа в него – саможертва, традиция и вяра. Подобно съчетание от музика, глас, светлинни ефекти и присъствие, по мащаби и технически параметри се прави у нас за първи път. Организатори на спектакъла са Община Стара Загора, Urban Art Foundation и Kvant.\r\nСпециална роля в него бе отредена на Старозагорския митрополит Киприан, който произнесе молитва с думите - „Господи Иисусе Христе, Боже наш, Боже на всяко милосърдие и щедрости, Твоята милост е безмерна и човеколюбието неизмерима главина. Ние, твоите недостойни раби, със страх и трепет падаме пред величието Ти и смирено принасяме на Твоето добросърдечие благодарствена служба за великите Твои благодеяния, които си проявил към жителите на град Стара Загора“.\r\nС гласа си актьорът Ивелин Керанов отекна в душите на присъстващите с рецитал на някои от най-запомнящите се български поетически творби, посветени на подвига на бранителите на Стара Загора. \r\nЕмоцията достигна своя връх с началото на светлинния спектакъл, който озари мемориала с десетки лъчове. Музика, светлина, глас и кадри на децата и праотците на Стара Загора, прожектирани върху самите бранители от мемориала, се събраха в едно. Ивелин Керанов коментира по-късно как сам е чувал плача от вълнение на посетителите, което за него е било най-голямата награда.\r\nУникалният спектакъл от музика и светлина „Молитва за Стара Загора“, който се състоя на Мемориалния комплекс „Бранителите на Стара Загора“, бе кулминацията в богатата културна програма на Община Стара Загора за отбелязването на 140 години от боевете за Стара Загора (1877-1878 г.).\r\nВ спектакъла участваха още представителна рота на Втора механизирана бригада, знаменна група и военният духов оркестър. Той бе наблюдаван от представители на общинското ръководство и областната управа, народни представители, общински съветници, представители на обществени, патриотични и политически организации, много граждани.", "date": "2017.08.01", "title": "Стара Загора: Над 30 000 души участваха в Молитвата по случай 140 години от подвига на бранителите на града"}
{"url": "http://www.focus-news.net/news/2017/08/01/2421406/stolichniyat-zoopark-zapochva-nov-obrazovatelen-tur-pokazno-hranene-na-zhivotnite.html", "text": "Нов образователен тур започва в Столичния зоопарк – показно хранене на някои от най-активните и най-посещавани животни. Това съобщиха от пресцентъра на Столична община. Всяка събота и неделя посетителите на зоологическата градина могат да се включат в храненето на маймуните, хищните котки, видрите и хипопотама, като междувременно научават интересни факти, свързани с навиците им. В летните месеци желаещите могат да участват и в къпането на слона.", "date": "2017.08.01", "title": "Столичният зоопарк започва нов образователен тур – показно хранене на животните"}
{"url": "http://www.focus-news.net/news/2017/08/01/2421407/yambol-obshtinata-organizira-publichno-obsazhdane-na-otcheta-za-kasovoto-izpalnenie-na-byudzheta-za-2016-godina.html", "text": "Публично обсъждане на отчета за касовото изпълнение на бюджета на Община Ямбол за 2016 г. ще се състои днес, от 17.30 часа, в зала 107 на Общината. Поканата за обсъждането е отправена от председателя на Общински съвет – Ямбол д-р Данаил Ибришимов на основание чл. 140, ал. 4 от Закона за публичните финанси. Това съобщиха от пресцентъра на Общината.\r\nВ публичното обсъждане са поканени да участват жителите на град Ямбол, юридически лица, представители на средствата за масово осведомяване, ръководители на бюджетни звена, на граждански сдружения, общински съветници и други заинтересовани лица.\r\nПълният текст на поканата за публичното обсъждане на отчета за касовото изпълнение на бюджета на Община Ямбол към 31 декември 2016 г. е качен на сайта на Община Ямбол: www.yambol.bg в рубриката „Актуално“.", "date": "2017.08.01", "title": "Ямбол: Общината организира публично обсъждане на отчета за касовото изпълнение на бюджета за 2016 година"}
{"url": "http://www.focus-news.net/news/2017/08/01/2421408/romania-insider-politsiyata-e-razbila-bezhanski-lager-v-zapadna-rumaniya.html", "text": "Полицията е разбила на 31 юли бежански лагер, незаконно създаден в покрайнините на западния румънски град Тимишоара, предаде  Romania-Insider.\r\nЛагерът, който е бил близо до бежанския център в града, е бил населяван от бежанци от Сирия, Иран и Ирак: общо 42 души – 10 жени, 15 мъже и 17 деца. Те са чакали водач, който да им помогне да пресекат границата към Западна Европа. Бежанците са разпънали палатки и са живеели на полето в течение на дни. \r\nВсички те са имали документи, позволяващи им да останат в Румъния. Те са били преди това установени в бежанските лагери в Букурещ, Гюргево и Тимишоара.  Очаква се след разкритието мигрантите да бъдат завърнати в лагерите.  Виктор Турмаков", "date": "2017.08.01", "title": "Romania-Insider: Полицията е разбила бежански лагер в Западна Румъния"}
{"url": "http://www.focus-news.net/news/2017/08/01/2421409/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата, съобщиха от дружеството. Във връзка с изграждане на уличен водопровод в жк. „Студентски град“ се налага спиране на водоподаването от 10:00 до 19:00 часа на клиентите на „Софийска вода”, живеещи в района на: ул. „Акад. Борис Стефанов“ от ул. „Проф. Атанас Иширков“ до ул. „Проф. д-р Иван Странски“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Акад. Борис Стефанов“ пред „Зимен дворец“.\r\nВъв връзка с подмяна на сградно водопроводно отклонение на ул. „Альовица“ с. Лозен се налага спиране на водоподаването от 9:00 до 17:00 часа на клиентите на „Софийска вода”, живеещи в района на: ул. „Борова гора“, ул. „Васил Левски“, ул. „Половраг“, ул. „Караджин“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Караджин“ ъгъла с ул. „Иван Пешев“\r\nВъв връзка с изграждане на сградно водопроводно отклонение на ул. „Силиврия“ жк. „Гоце Делчев“ се налага спиране на водоподаването от 9:00 до 19:00 часа на клиентите на „Софийска вода”, живеещи в района на: ул. „Деян Белишки“, ул. „Силиврия“, ул. „Димитър Попниколов“, ул. „Луи Айер“, бул. „Тодор Каблешков“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Димитър Попниколов“ ъгъла с ул. „Силиврия“.\r\nВъв връзка с прекъсване на сградно водопроводно отклонение на ул. „Буката“ с. Панчарево се налага спиране на водоподаването от 10:00 до 12:00 часа на клиентите на „Софийска вода”, живеещи в района на: ул. „Буката“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Буката“ ъгъла с ул. „Ела“.\r\nВъв връзка с подмяна на пожарен хидрант до бензиностанция „Лукойл“ кв. „Суходол“ се налага спиране на водоподаването от 9:00 до 17:00 часа на клиентите на „Софийска вода”, живеещи в района на: по ул. „3-ти март“ от ул. „Кирил Христов“ до бензиностанция „Лукойл“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „3-ти март“ №28.", "date": "2017.08.01", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2017/08/01/2421391/ministar-predsedatelyat-boyko-borisov-shte-bade-na-ofitsialno-poseshtenie-v-republika-makedoniya.html", "text": "Министър-председателят Бойко Борисов ще бъде на официално посещение в Република Македония на 1 и 2 август, съобщиха от правителствената информационна служба . Визитата е продължение на договореностите, постигнати при посещението на премиера Зоран Заев в София на 20 юни т. г. и е израз на желанието и политическата воля на двете страни за изграждане на открити, добросъседски отношения, основани на европейските ценности и взаимно уважение.\r\nВ Скопие министър-председателят Борисов ще проведе срещи с колегата си Зоран Заев, с председателя на парламента Талат Джафери и с президента Георге Иванов.\r\nДвамата министър-председатели ще подпишат Договор за приятелство, добросъседство и сътрудничество между Република България и Република Македония. Подписването на документа е основа за трайно и устойчиво изграждане на приятелски и добросъседски отношения и ще допринесе за засилване на сътрудничеството в двустранен и многостранен план, за разширяването на транспортните връзки и комуникации, за улесняване на контактите между гражданите на двете страни.\r\nНа официалната церемония ще бъдат подписани също Меморандум за разбирателство между Министерството на транспорта, информационните технологии и съобщенията на Република България и Министерството на транспорта и съобщенията на Република Македония за развитието на железопътните връзки между София и Скопие и Меморандум за сътрудничество в областта на природния газ. Първият документ съдържа ангажимент на двете страни в съответствие със своите държавни енергийни политики и общата енергийна политика на ЕС и Енергийната общност да си сътрудничат за проучване на възможностите за развитие на нова директна връзка между газовите им системи. За целта ще бъде създадена съвместна газова работна група, която ще подготви предварително технико-икономическо проучване за изграждане на газовата връзка. С втория документ българската страна поема ангажимент за доизграждането на железопътната връзка по направлението София - Перник - Радомир - македонска граница до 2027 г. Република Македония, от своя страна, се ангажира да изгради жп направлението Крива паланка - Деве баир - българска граница до края на 2025 г.\r\nПо повод отбелязването на 114-ата годишнина от избухването на Илинденско-Преображенското въстание, на 2 август министър-председателите Бойко Борисов и Зоран Заев ще участват в церемония по полагане на венци пред гроба на Гоце Делчев в църквата „Св. Спас”.\r\nПри посещението си в Република Македония премиерът Борисов ще бъде придружаван от заместник министър-председателите Екатерина Захариева и Красимир Каракачанов, както и министрите Ивайло Московски и Теменужка Петкова, които ще проведат двустранни срещи със своите колеги от правителството на Република Македония.\r\nВ официалната българска делегация са също посланикът ни в Скопие Иван Петков, депутатът в Европейския парламент Андрей Ковачев, председателят на Комисията по външна политика в Народното събрание Джема Грозданова, председателят на парламентарната група за приятелство България - Република Македония Борис Вангелов, народният представител Станислав Станилов, началникът на политическия кабинет на Президента на Република България Иво Христов и началникът на политическия кабинет на министър-председателя Румяна Бъчварова.", "date": "2017.08.01", "title": "Министър-председателят Бойко Борисов ще бъде на официално посещение в Република Македония"}
{"url": "http://www.focus-news.net/news/2017/08/01/2421410/sofiya-vavezhda-se-vremenna-organizatsiya-na-dvizhenieto-za-zasnemane-na-film.html", "text": "Въвежда се временна организация на движението за заснемане на филм, съобщиха от пресцентъра на Столична община. Забранява се престоят и паркирането на пътни превозни средства, с изключение на колите на снимачния екип и извън местата в режим на платено паркиране „служебен абонамент”, както следва: \r\nДо 19.00 часа на 1 август на пл. „Кн. Александър І” и на бул. „Кн. Александър Дондуков” между ул. „Бачо Киро” и ул. „Веслец”. \r\nОт 19.00 часа на 1 август до 19.00 часа на 2 август на бул. „Джеймс Баучер” между ул. „Милин камък” и ул. „Св. Теодосий Търновски”. \r\nОт 17.00 до 23.30 часа на 1 август се забранява влизането на пътни превозни средства за максимум от 3 минути за заснемане на кадър по бул. „Кн. Александър Дондуков” между ул. „Веслец и ул. „Бачо Киро”.", "date": "2017.08.01", "title": "София: Въвежда се временна организация на движението за заснемане на филм"}
{"url": "http://www.focus-news.net/news/2017/08/01/2421412/svoboden-pechat-makedoniya-spored-zoran-zaev-makedonskite-voynitsi-uchastvashti-v-ucheniyata-na-nato-shte-propravyat-patya-na-stranata-kam-nego.html", "text": "Министър-председателят на Македония Зоран Заев, министърът на вътрешните работи Оливер Спасовски, министърът на отбраната Радмила Шекеринска и американският посланик в Скопие  Джес Бейли присъстваха на съвместното военно учение на македонската и на американската армия „Dragoon Guardian 17“, провел се на полигона в Криволак, пише македонският вестник “Свободен печат“.\r\n„Наистина е голямо удоволствие, когато виждаме как нашата армия заедно  с армията на САЩ упражняват дейности, които наистина се прилагат навсякъде по света, където нашите войници заедно с войските на САЩ и войниците от страните от ЕС се грижат за цялостния мир в света и съхраняват така ценното нещо, което се нарича свобода“ заяви Зоран Заев.\r\nТой посочи че войниците на македонската армия, участвайки на упражненията, отварят и пътя на Македония към пълноправното членство в НАТО. Той посочи, че в Криволак в бъдеще може да се развива инфраструктура за обучение на македонски войници, които да участват в мисии. Виктор Турмаков", "date": "2017.08.01", "title": "„Свободен печат“ (Македония): Според Зоран Заев македонските войници, участващи в ученията на НАТО, ще проправят пътя на страната към него"}
{"url": "http://www.focus-news.net/news/2017/08/01/2421414/denyat-1-avgust-v-svetovnata-istoriya.html", "text": "През 1291 г. трите кантона Ури, Унтервалден и Швиц сформират Вечната лига - конфедерация, от която по-късно се ражда Швейцария. През 1498 г. Христофор Колумб достига континентална Америка. През 1778 г. - в Хамбург, Германия, е открита първата в света банка за спестявания. През 1790 г. - първото преброяване на населението на САЩ показва, че страната има почти четири милиона жители, от които 700 000 роби. През 1798 г. - Британският флот, начело с адмирал Нелсън разбива армията на Наполеон I, по време на Египетската експедиция, в битката при Абукир, близо до устието на река Нил. За тази своя победа Хорацио Нелсън получава титлата виконт. През 1834 г. - в Британската империя е отменено робството. Около 770 280 роби стават свободни граждани. През 1914 г. - в хода на Първата световна война Германия обявява война на Русия три дни преди Великобритания да обяви война на Германия. До края на войната през 1918 г. загиват повече от 10 милиона души. На 1 август са родени: Джанкарло Джанини, италиански актьор; Георг фон Хевеши, унгарски химик; Гастон Думерг, френски политик; Иван Михайлович Сеченов, руски лекар физиолог; Херман Мелвил, американски писател; Жан Батист Ламарк, френски естественик. На тази дата умират: Валтер Улбрихт, деец на германското и на международното работническо движение; Юстин I - византийски император. \r\n2014 г.\r\nОт този ден в Руската федерация влиза в сила Федерален закон № 97-ФЗ от 5 май 2014 г. с популярното име „Закон за блогерите“. Според него всеки сайт, преминал 3000 потребители на ден, трябва да бъде регистриран от собствениците си в Роскомнадзор (Федералната служба за надзор върху съобщенията, информационните технологии и масовите комуникации) с налагане на строги ограничения за ресурсите му.\r\n2013 г.\r\nВ Русия влиза в сила антипиратски закон в защита на интелектуалната собственост.\r\n2013 г.\r\nМинистър-председателят на Тувалу Вили Телави е отстранен от власт.\r\n2009 г.\r\nАндерс Фог Расмусен официално встъпва в длъжност като генерален секретар на НАТО\r\n1975 г.\r\nВъв финландската столица Хелзинки политическите ръководители на 33 европейски държави и САЩ подписват заключителният акт от споразумението за човешките права.\r\n1970 г.\r\nСъздаден е Комитет по качество, стандартизация и метрология при Министерския съвет.\r\n1944 г.\r\nЗапочва Варшавското въстание срещу нацистките окупатори. Съпротивата трае 63 дни (до 2 октомври 1944 г.). Въстанието се ръководи от Армия Крайова. То има масов характер, но не е съгласувано със съветското командване и Политическия комитет за национално освобождение, поради което Сталин отказва да го подкрепи. На 2 октомври ръководството на Армия Крайова подписва продиктувани от нацистите условия за капитулация. Във Варшавското въстание загиват около 200 000 души.\r\n1943 г.\r\nПрез Втората световна война на 1 август 1943 г. армада от 170 американски 4-моторни бомбардировачи \"Б-24 -Либърейтър\" летят на малка височина над няколко балкански държави. Те изпълняват Операция \"Приливна вълна\". Целта е главният кран на немската мощ - огромните петролни рафинерии на Плоещ, ползвани от хитлеровата армия. Стотици летателни екипажи доброволно участват в мисията, макар че са предупредени, че половината от тях могат да не се върнат. За 30 минути, колкото трае бомбардировката, е използвана огромна огнева мощ и от двете страни в тази битка. В битката срещу прииждащите и връщащите се съюзнически групи от бомбардировачи, участват и български изтребители. Те постигат на този ден най-голямата победа за българската военна авиация: Четири свалени бомбардировача - два от поручик Стоян Стоянов и по един от подпоручиците Бочев и Кръстев.\r\n1940 г.\r\nМолотов обявява включването на Литва, Латвия и Естония в СССР и „радостта на трудещите се”.\r\n1939 г.\r\nУчреден е орденът „Герой на Съветския съюз”.\r\n1937 г.\r\nНацистите откриват концентрационния лагер в Бухенвалд.\r\n1936 г.\r\nАдолф Хитлер открива ХІ Олимпийски игри в Берлин.\r\n1914 г.\r\nВ хода на Първата световна война Германия обявява война на Русия, три дни преди Великобритания да обяви война на Германия. До края на войната през 1918 г. загиват повече от 10 милиона души.\r\n1900 г.\r\nСъздаден е футболен клуб „Борусия” Мьонхегладбах.\r\n1834 г.\r\nВ Британската империя е отменено робството. Около 770 280 роби стават свободни граждани.\r\n1822 г.\r\nВ Русия са забранени масонските ложи и тайните общества.\r\n1798 г.\r\nБританският флот, начело с адмирал Нелсън, разбива армията на Наполеон I. Това става по време на Египетската експедиция, в битката при Абукир, близо до устието на река Нил. За тази своя победа Хорацио Нелсън получава титлата виконт.\r\n1790 г.\r\nПървото преброяване на населението на САЩ показва, че страната има почти четири милиона жители, от които 700 000 роби.\r\n1778 г.\r\nВ Хамбург, Германия, е открита първата в света банка за спестявания.\r\n1774 г.\r\nАнглийският учен Джоузеф Пристли за пръв път получава чист кислород.\r\n1770 г.\r\nРуската армия под командването на генерал Румянцев разбива турците при Кагул, сега Молдова.\r\n1498 г.\r\nХристофор Колумб достига континентална Америка. Откритията на Колумб са съпроводени с колонизация на земите, основно на испански селища и масово изтребление на коренното индианско население. За приоритетната роля на Колумб за откриването на Америка в научната литература се водят дискусии. Установено е, че островите и крайбрежните области на Северна и Североизточна Америка са посещавани от нормани стотици години преди Колумб; не е изключено европейци и жители на Африка да са достигали бреговете на тропическа Америка. Откритията на Колумб имат световно историческо значение, доколкото след него плаванията към американските земи влизат в сферата на географските представи на европейците. Тези открития спомагат и за преразглеждане на средновековния светоглед и възникването на колониалните империи. Колумб умира на 20 май 1506 г. във Валядолид, Испания.\r\n1291 г.\r\nТрите кантона Ури, Унтервалден и Швиц сформират Вечната лига - конфедерация, от която по-късно се ражда Швейцария. Швейцария - Швейцарска конфедерация е държава в Централна Европа. Разположена е на площ от 41 285 кв. км. и има население начисляващо 7 106 000 жители (2002 г.), включително около 1,3 млн. чужденци (главно италианци, испанци и французи). Около 73% говорят немски език, около 20% - френски, около 5% - италиански, около 1% - реторомански. Повечето от вярващите са католици и протестанти. Столица на държавата е Берн. Парична единица - швейцарски франк. Швейцария е федеративна република с 23 кантона, 3 от които са разделени на полукантони. Всеки от тях има своя конституция, парламент и правителство. Законодателен орган е двукамарно Федерално събрание (Национален съвет и Съвет на кантоните). Изпълнителен орган е Федерален съвет (правителството). Държавен глава и ръководител на правителството е президент, който се избиран за срок от 1 година. Швейцария е планинска страна. Около 60% от нейната територия заемат Алпите.\r\n988 г.\r\nРуският княз Владимир се покръства и въвежда християнството като официална религия в страната.На тази дата са родени:\r\n1942 г.\r\nРоден е Джанкарло Джанини – италиански актьор. През 1963 г. завършва Римската академия за драматични изкуства, работи в театъра, телевизията, в киното (от 1964 г.). Джанини участва в \"Драма на ревността\" (1970 г.), \"Филм за любовта и анархията\" (1973 г.), \"Невинният\" (1976 г.), \"Пътуване с Анита\" (1978 г.), \"Кръвно отмъщение\" (1979 г.), \"Това бях аз\" (1979 г.), \"Добри известия\" (1980 г.), \"Лили Марлен\" (1981 г.), \"Изпраща ме Биконе\" (1984 г.), \"Лека нощ, Микеланджело\" (1989 г.), \"Разходка в облаците\" (1995 г.), \"Небето преди да умра\" (1997 г.), \"Изчезването на Гарсия Лорка\" (1997 г.), \"Зелени поля\" (1998 г.), \"Ханибал\" (2001 г.), \"Обичам те, Еуженио\" (2002 г.), \"Банкерите на Бога\" (2002 г.), \"Il Cuore Altrove\" (2003 г.).\r\n1885 г.\r\nРоден е Георг фон Хевеши - унгарски химик, почетен член на Унгарската академия на науките, чуждестранен член на Лондонското Кралско дружество (1939 г.)\r\nЗавършва Будапещенския университет през 1908 г. Професор е в университетите на Будапеща (1918 г.), Копенхаген (1920 г.-1926 г., 1934 г.-1943 г.), Фрайбург (1926 г.-1934 г.) и Стокхолм (1943 г.). Заедно с Д. Костер открива химическия елемент хафний през 1922 г. През 1913 г. с Ф. Панет предлагат метода на изотопните индикатори (белязаните атоми) и за пръв път го използва за биологични изследвания. Заедно с унгарския химик Г. Леви за пръв път използват активационния анализ (1936 г.). Носител е на Нобелова награда по химия (1943 г.) и на международна награда “Атом за мир” (1959 г.). Умира на 5 юли 1966 г.\r\n1863 г.\r\nРоден е Гастон Думерг - френски политик, един от водачите на Радикалната партия.\r\nСлед 1902 г. многократно е министър. По време на Първата световна война е в Петроград начело на френската мисия с искане за продължаване на войната от страна на Русия. От 1924 г. до 1931 е избран за президент, а през 1934 г. е премиер-министър. Умира на 18 юни 1937 г.\r\n1829 г.\r\nРоден е Иван Михайлович Сеченов – руски лекар физиолог, академик, основоположник на руската материалистическа физиология и психология.\r\nПрофесор е по физиология в Петербург, Новоросийск и Москва. Доказва експериментално рефлексния произход на всички съзнателни и несъзнателни актове на човека. Автор е на “Рефлекси на главния мозък” (1863 г.). Полага първите експериментални основи на учението за активната почивка. Идеите му за рефлексната природа на психичните процеси са развити от И. П. Павлов. Умира на 2 ноември 1905 г. Книгата му “Физиологически очерци” излиза на български език през 1900 г.\r\n1819 г.\r\nРоден е Херман Мелвил – американски писател. Мелвил става моряк на 19 години. Работи на риболовни кораби в Южните морета (1839 г. – 1844 г.). Установява се в Питсфийлд, Масачусетс, където твори в близко съседство с Натаниел Хоторн. Там създава своя шедьовър “Моби Дик” (1851 г.). След този роман не създава почти нищо значително с изключение на сборника новели “Разкази от площада” (1856 г.). По време на Гражданската война се застъпва за каузата на Севера и публикува “Късове от битката” (1866 г.). Умира на 28 септември 1891 г. Други произведения, посветени на морето: “Тайпи: поглед към живота на полинезийците” (1846 г.), “Ому, разказ за едно приключение в Южните морета” (1847 г.) и др. Публикува няколко стихотворни произведения: “Стихове за войната” (1866 г.), романа в стихове “Кларел” (1876 г.), сбирката “Джон Мар” (1888 г.) и “Тимолеон” (1891 г.).\r\n1744 г.\r\nРоден е Жан Батист Ламарк (1744 - 1829) – френски естественик, член на Парижката академия на науките. Учи ботаника във Висшето медицинско училище в Париж (1772 – 1776). Професор в Катедрата по зоология на насекомите, червеите и микроскопичните животни към Музея по естествена история, която ръководи в течение на 24 години. Към 1820 г. ослепява напълно (трудовете диктува на дъщеря си). Въвежда термина \"биология\" (1802) едновременно с германския учен Г. Р. Тревиранус и независимо от него. Автор е на \"Френската флора\" (3 т., 1778 г.), \"Ботаническа енциклопедия\", \"Философия на зоологията\" (1809), \"История на гръбначните животни\" (1794) и др. Ламарк е основател на двете теории, развити по-късно от Дарвин: теорията за спонтанното зараждане и теорията за трансформизма, т. е. за бавното преобразуване на наследствените особености чрез приспособяване към условията на средата. Основоположник е на зоопсихологията. Пръв през 1794 г. разделя животинския свят на две големи групи - гръбначни и безгръбначни. Автор е на публикации по геология, хидрология и метеорология. Умира на 18 декември 1829 г. в Париж.На тази дата умират:\r\n1973 г.\r\nУмира Валтер Улбрихт (1893 - 1973) – деец на германското и на международното работническо движение. Роден е на 30 юни 1893 г. в Лайпциг. Член е на Германската социалдемократическа партия от 1912 г. Служи в армията (1915 - 1918). През 1918 г. влиза в съюза “Спартак”. Участва в създаването на Германската комунистическа партия (1918); от 1923 г. е член на ЦК. Редактор е на вестник “Класенкампф” (“Der Klassenkampf”). От 1926 г. до 1928 г. е депутат в Саксонския ландтаг, а през 1928 г. – 1933 г. - депутат в Германския райхстаг. От 1928 г. е член на ИККИ. През 1933 г. емигрира. По време на Втората световна война живее в СССР; участва в създаването на национален комитет “Свободна Германия”. Завръща се в Германия през 1945 г. Един от основателите на Германската единна социалистическа партия (ГЕСП, 1946); генерален секретар (1950 - 1953); през 1953 г.-1971 г. – първи секретар на ЦК на ГЕСП, а от 1971 г. председател на ГЕСП. През 1955 г.-1960 г. - първи заместник-председател на Министерски съвет; от 1960 г. председател на Държавния съвет на ГДР.\r\n527 г.\r\nУмира Юстин I - византийски император в периода 518 г.-527 г.\r\nРоден е между 450 г. и 452 г. в Таврезиум, днешен Царичин град, Нишка област. Произхожда от романизираните траки в района между Найсус (Ниш) и Скупи (Скопие) в източната римска провинция Дардания. Юстин прави военна кариера от обикновен войник до командир на дворцовата императорска гвардия. Идва на власт с подкрепата на армията след смъртта на император Анастасий I, който няма наследници. Юстин също няма деца и затова полага изключителни грижи за своите племенници - привлича за пръв помощник Юстиниан (бъдещия император Юстиниан I). Подобрява отношенията с Рим, след като възстановява православието Преследва монофизитите в Сирия, монтанистите в Мала Азия и манихеите, арианите и юдеите в източните провинции. Воюва с Персия и разширява границите на империята от Трапезунд до Кавказ.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;\r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни”.", "date": "2017.08.01", "title": "Денят 1 август в световната история"}
{"url": "http://www.focus-news.net/news/2017/08/01/2421415/20-000-dushi-preminaha-prez-umbalsm-pirogov-prez-yuli-na-3340-ot-tyah-im-se-nalozhi-da-badat-hospitalizirani.html", "text": "20 000 преминаха през УМБАЛСМ „Пирогов” през юли. Това съобщиха от пресцентъра на здравното заведение. На 3340 им се наложи да останат за лечение в университетската спешна болница. Неосигурените, потърсили помощ, са 900.\r\nЗа последното денонощие 680 преминаха през болницата, от които 32 без здравни осигуровки. 166 са приети за болнично лечение.", "date": "2017.08.01", "title": "20 000 души преминаха през УМБАЛСМ „Пирогов” през юли – на 3340 от тях им се наложи да бъдат хоспитализирани"}
{"url": "http://www.focus-news.net/news/2017/08/01/2421417/stara-zagora-kmetat-zhivko-todorov-shte-bade-domakin-na-sreshta-na-biznesa-ot-regiona-s-ministara-na-ikonomikata-emil-karanikolov.html", "text": "Кметът на Община Стара Загора Живко Тодоров ще бъде домакин на среща на бизнеса от старозагорски регион с министъра на икономиката Емил Караниколов. Тя ще се проведе днес, от 12.00 часа, в общинската зала „П. Р. Славейков”. Това съобщиха от пресцентъра на Община Стара Загора. Тема на дебатите ще бъде индустриалното развитие на регион Стара Загора. В срещата, организирана от Клуба на работодателя – Стара Загора, ще участва и Георги Стоев, управляващ съдружник в компания Industry Watch. \r\nПо време на срещата ще се дискутират следните въпроси:\r\n- Създаването на Индустриална Зона ЗАГОРЕ, като публично-частно партньорство между общината и бизнеса. Административни пречки и необходимост от законодателни промени;\r\n- Включване на територията на летището към индустриалната зона – предимства и недостатъци;\r\n- Водените разговори с потенциални инвеститори показват необходимост от развитие не само на подходяща инфраструктура в индустриалната зона и гарантирането в дългосрочен план на квалифицирана работна ръка, както и на модерно образование и здравеопазване - необходими мерки от страна на държавата за реализирането на тези условия.\r\nВсички, които проявяват интерес, могат да присъстват на срещата и да се включат в дискусията.", "date": "2017.08.01", "title": "Стара Загора: Кметът Живко Тодоров ще бъде домакин на среща на бизнеса от региона с министъра на икономиката Емил Караниколов"}
{"url": "http://www.focus-news.net/news/2017/08/01/2421413/plovdiv-okrazhniyat-sad-shte-razgleda-zhalbite-za-promyana-na-merkite-za-neotklonenie-na-petar-nizamov-i-dvama-ot-zadarzhanite-za-poboya-nad-sportisti-v-asenovgrad.html", "text": "Окръжният съд ще разгледа жалбите за промяна на мерките за неотклонение на Петър Низамов и двама от задържаните за побоя над спортисти в Асеновград. Това съобщиха от пресцентъра на Съдебната палата в Пловдив. Окръжен съд – Пловдив ще разгледа днес, от 16.00 часа, в зала №2 жалбата на Петър Н. против определение на Районен съд – Асеновград, с което е потвърдена първоначално взетата спрямо него мярка за неотклонение „задържане под стража“. Срещу Петър Низамов са повдигнати обвинения за хулиганство и за причиняване на лека телесна повреда по хулигански подбуди. От 16.00 часа ще бъдат разгледани и жалбите на Исмет Л. и Костадин М. против определение на Районен съд – Асеновград, с което са оставени без уважение молбите им за изменение на наложените им мерки за неотклонение  от „задържане под стража“ в по-леки. Срещу Исмет Л. и Костадин М. са повдигнати обвинения за хулиганство, като деянието е извършено в съучастие.", "date": "2017.08.01", "title": "Пловдив: Окръжният съд ще разгледа жалбите за промяна на мерките за неотклонение на Петър Низамов и двама от задържаните за побоя над спортисти в Асеновград"}
{"url": "http://www.focus-news.net/news/2017/08/01/2421416/liderat-na-bsp-korneliya-ninova-na-izborite-za-prezident-borisov-ponese-parvata-si-golyama-zaguba-i-ne-mozha-da-ya-prezhivee.html", "text": "Това, което каза Борисов, че е загубил изборите за президент умишлено, не е вярно. Това беше първата му голяма загуба и той не можа да го преживее и търси по този начин оправдание. Това каза лидерът на БСП Корнелия Нинова в предаването \"Здравей, България\" по Нова телевизия. Нинова коментира изказването на премиера Бойко Борисов, че ГЕРБ са загубили изборите за президент умишлено така: \"Аз не приемам неговата теза, но ако я приемем, с това изречение той си нанесе такова поражение, каквото никой не може да му нанесе – нито опозиция, нито негови, никой. Първо, какво казваш на партията си така, като лидер, на активистите, на структурите, на Цветанов? Много интересно дали Цветанов е знаел, че работи за загуба. Казва им: „аз злоупотребих, а вие работихте напразно. Цял месец вие въртяхте кампания, пари и обиколки, но аз някъде задкулисно бях решил да загубя“. Според Нинова когато един лидер каже нещо такова на партията си, спира да е лидер. \"За нищо на света аз не бих направила такова нещо. На второ място какво казваш на хората – „употребихме ви гласа, агитирахме ви, но задкулисно си направихме сметките да не спечелим“. На народа той казва: „Загубих умишлено избори, за да хвърля страната в предсрочни избори, в политическа криза през зимата, за да си погъделичкам егото\", заяви Никова. По думите ѝ така Борисов е употребил народа си. \"Борисов не може да понесе загубата и не може да даде 2 млн. гласа\", уточни лидерът на БСП. \"Той издигна Цецка Цачева с унижение. Борисов тогава каза: „Томислав Дончев ми трябва да това, Фандъкова за онова, еми остана Цецка Цачева – ето ви я“. През цялата кампания тя беше подложена на много груба атака от всички опоненти и издържа\", заяви Корнелия Нинова. По думите ѝ сега Цачева е може би най-важният министър – на правосъдието на прага на съдебна реформа отново. Според Нинова Бойко Борисов с изказванията си показва на цялата система от съдии и прокурори, че на чело на системата стои един човек, който той лично може да мести където си иска и този човек е поръчков и не знае, че ще загуби. \"Ти обиждаш една цяла система и това не е политическо искане за оставка. Аз, ако съм на мястото на Цачева, ще му хвърля всичко. Не заради себе си и заради достойнството си, а заради системата. Тя с какви очи ще работи с тези хора\", попита Нинова. \"От обидата и това, че не може да преодолее загубата, Борисов ще понесе жестоки последствия и вътре в партията, и пред хората. Аз не вярвам, че загубата е била програмирана. Цветанов знае ли, че е било програмирано? Изпълнителната комисия на ГЕРБ взела ли е такова решение, или той някъде си го е взел сам. Според мен Борисов лъже\", каза още лидерът на БСП.", "date": "2017.08.01", "title": "Лидерът на БСП Корнелия Нинова: На изборите за президент Борисов понесе първата си голяма загуба и не можа да я преживее"}
{"url": "http://www.focus-news.net/news/2017/08/01/2421418/cyprus-mail-pravitelstvoto-na-kipar-ochakva-otgovor-na-sasht-otnosno-obshtite-voennomorski-ucheniya-s-turskata-flota.html", "text": "Правителството на Кипър очаква официална реакция от Вашингтон относно предполагаемото участие на американски боен кораб по време на военноморски учения, обявени от Турция в извънредната икономическа зона на острова, пише  Cyprus Mail.\r\n„Очакваме официални обяснения от САЩ преди правителството да заеме позиция“, заяви председателят на президентската администрация Михалис Софоклеос. Той добави, че правителството е изпратило послания до Държавния департамент на САЩ и до посланика на САЩ в Никозия. „Техните служители в момента изясняват ситуацията. Докато не получим ясна картина, няма как да отправяме обвинения“, уточни той.\r\nВ петък турските власти изпратиха навигационно предупреждение – посъветваха за присъствието на американски боен кораб в извънредната икономическа зона на Кипър югозападно от град Пафос, както и в международни води. Турция има претенции, че част от тези води са част от континенталния ѝ шелф. \r\nВъншният министър на Кипър Йоанис Касулидес заяви, че е говорил с посланика на САЩ Кейтлийн Ан Дохърти, която не е знаела нищо за американска военноморска активност в региона.  Виктор Турмаков", "date": "2017.08.01", "title": "Cyprus Mail: Правителството на Кипър очаква отговор на САЩ относно „общите“ военноморски учения с турската флота"}
{"url": "http://www.focus-news.net/news/2017/08/01/2421419/pregled-na-osnovnite-temi-v-dobrudzhanskiya-pechat.html", "text": "„45 000 лева е гаранцията за Живко Мартинов“, съобщава на първа страница вестник „Нова добруджанска трибуна“. Обвинения вече са повдигнати освен на бившия депутат, също и на директор на Областната дирекция по безопасност на храните д-р Розалина Брайкова. Мартинов е привлечен като обвиняем за шест отделни престъпления. В хода на провежданото разследване са събрани доказателства и за извършено престъпление по служба от д-р Брайкова. Спрямо нея е наложена мярка за неотклонение „парична гаранция“ в размер на 5 000 лева, вносима в срок от 10 дни. „Историята на Балчик оживява на фасадата на Мелницата с 3D филми“, съобщава изданието. Представени са исторически и културни забележителности на района. Инициативата е обща в рамките на трансграничен проект с Румъния. След края на лятото филмът ще бъде показван в една от залите на Мелницата. Сградата е една от забележителностите в Белия град. Построена през 1909 година от анонимно индустриално дружество в Германия. „Доцент Бони Петрунова ще води работата на нос Калиакра“, съобщава всекидневникът. За поредна година там ще бъдат проведени археологически проучвания. Част от финансирането е осигурено от държавния бюджет, друга е заложена в бюджета на Историческия музей в Каварна. След две годишно прекъсване Бони Петрунова се завръща начело на екипа от специалисти. Нейното прекъсване беше във връзка с поста, който заемаше – зам.-министър на културата. Темата за повдигнатото обвинение на Живко Мартинов е водеща и за другия регионален вестник „Добруджанска трибуна“. Бившият депутат ще отговаря за различни по вид престъпления – злоупотреба с власт, принуда, заплаха и други. Обвинението на д-р Брайкова е свързано с нарушаване на служебни задължения и спиране със заповед на обект с цел да му бъде нанесена вреда. „Правила за свободното къмпингуване очаква следващото лято кметът на Шабла“, съобщава изданието. По думите на Мариян Жечев лятото е в разгара си, районът е пълен с туристи. По думите му проблемите на общината са същите като миналата година – големият брой свободно къмпингуващи не заплащат никакви такси, а Община Шабла трябва да събира боклуците им. На ден от цялата тази зона се събират около 10 контейнера с боклук. Одобрен е проектобюджетът на Асоциацията по ВиК, действаща на територията на ВиК-Добрич. Финансовият експерт Мими Атанасова е запознала членовете на Асоциацията с предложение, което съгласно утвърдения бюджет за 2017 г.. предвижда увеличение на цената на вноската на държавата с 4 хил. лв. за 2018 г. Със 100 % от гласовете е одобрен проект на бюджета за 2018 г. в размер на 55 975 лв., от които се предвижда вноската на държавата да е в размер на 19 591 лв.", "date": "2017.08.01", "title": "Преглед на основните теми в добруджанския печат"}
{"url": "http://www.focus-news.net/news/2017/08/01/2421421/kampaniya-vtoro-mnenie-pri-posttravmatichni-uvrezhdaniya-sled-travma-se-provezhda-v-umbalsm-pirogov.html", "text": "Днес започва кампанията „Второ мнение при посттравматични увреждания след травма” в УМБАЛСМ „Пирогов”, съобщиха от пресцентъра на здравното заведение. Увеличение на случаите на посттравматични усложнения след травма, тази тенденция наблюдават ортопедите травматолози в болницата. Ето защо през целия месец август проф. Асен Балтов, проф. Диян Енчев и доц. Михаил Рашков и техните екипи от университетската болница ще провеждат профилактични прегледи.\r\nПо време на Кампанията „Второ мнение за посттравматични усложнения след травма” за прегледите и консултациите към специалистите могат да се обръщат хора, чиито проблеми не отшумяват, въпреки проведено оперативно или неоперативно лечение.\r\nЗа целта е необходимо пациентите да се запишат предварително на , всеки делничен ден от  часа.\r\nКампанията „Второ мнение за посттравматични усложнения след травма” започва на 1 август и продължава до края на месеца. Прегледите и консултациите ще се провеждат всеки  в Рапортната зала на травматологичния комплекс, която се намира на втория етаж на централната сграда на университетската болница „Пирогов” (над Спешното отделение). Желателно е пациентите да носят талон за травматолог, издаден от личния лекар или талон за рентгенови и лабораторни изследвания, които ще се назначат, ако е необходимо.", "date": "2017.08.01", "title": "Кампания „Второ мнение при посттравматични увреждания след травма” се провежда в УМБАЛСМ „Пирогов”"}
{"url": "http://www.focus-news.net/news/2017/08/01/2421411/krasimir-uzunov-dogovorat-s-makedoniya-po-uslovie-e-istoricheski-no-vinagi-imame-istoricheski-stapki-koito-posle-sa-krivorazbrani.html", "text": "Договорът с Македония по условие е исторически, но винаги имаме исторически стъпки, които после са криворазбрани. Това коментира президентът на Агенция и Радио „Фокус“ Красимир Узунов в предаването „Здравей, България“ по Нова телевизия във връзка с предстоящото подписване на Договора за добросъседство между България и Македония. „След като 25 години чакаме за този договор -  значи за четвърт век той става исторически.  По условие е исторически, но, ако трябва да започнем с резервите – винаги имаме едни исторически стъпки, които после може би са криворазбрани. При признаването на Македония през 1992 година между първия  и втория тур на президентските избори допуснахме една много симпатична грешка – признахме независимостта на Босна и Херцеговина, без тя да е поискана, защото в декларацията има и Босна и Херцеговина. След това обаче се оказа, че – „вие ни признавате, защото искате ни вземете“. Желев допусна една грешка - призна държавата, не нацията, все едно че нация се признава, от което тръгнаха едни отношения, за които имаше почва през 92-93 година. След това дойде войната – първо в Косово с бежанската вълна, след това гражданската в Македония, имаше едни танкове, които им дадохме и те после продадоха, но стана: „давате ни танкове, за да ни вземете“, а като не им помагаме – „що не помагате, като сте наши“. Тоест там няма угодия, така че днес е един много хубав ден да се подпише един договор“, коментира Узунов. „Вече как той ще се прилага – виждам македонските медии, които веднага казаха, че ще има една такава много дисциплираща комисия, която ще въвежда ред как ще се пише за България, тоест ще се опитомяват сега македонските медии, които по стар Титов обичай пишеха или лошо или нищо за България“, допълни той, като отбеляза, че в последните седмици в медиите там, които са на 70-75 % от кръга, близък до Груевски, се говори само колко е лош този договор. „ВМРО-ДПМНЕ вчера обявиха, че местните избори са лакмуса за правителството точно по казуса България – тоест, който гласува за Заев, това означава, че ще бъде за България, който гласува за ВМРО-ДПМНЕ, това ще бъде за Македония. Едни жестоки избори се очертават на 15 октомври. България ще бъде главна тема вътре“, посочи Узунов. „Сред нормалните хора няма грижи, но в Македония малко чете“, допълни той, като отбеляза, че едва ли ще се стигне до блокада на пътя Охрид - \"Св. Наум\", както заплаши Охридското сдружение \"Прераждане\". „Ням да направят блокада на пътища, страх ги е, че ГЕРБ, като сестринска партия, може да поиска замразяване на членството на ВМРО-ДПМНЕ в Европейската народна партия. Големият проблем на Груевски е дали ще може да се снима с европейските лидери“, отбеляза Узунов. „Има страх вътре в обществото, но има и в самото ВМРО-ДПМНЕ да не се преиграе, но темата \"България\" ще бъде изключително активна с оглед на вътрешните ситуации в Македония. Това ще се развива импулсивно – тоест около изборите ще има говорене, ако има предсрочни парламентарни избори, пак ще има. България е аргумент“, допълни още той.", "date": "2017.08.01", "title": "Красимир Узунов: Договорът с Македония по условие е исторически, но винаги имаме исторически стъпки, които после са криворазбрани"}
{"url": "http://www.focus-news.net/news/2017/08/01/2421420/plovdiv-zapochva-23-toto-izdanie-na-mezhdunarodniya-folkloren-festival-v-grada.html", "text": "Започва 23-тото издание на Международния фолклорен фестивал, който ще се проведе до 5 август в Пловдив. Това съобщиха за Радио „Фокус“ - Пловдив от Дирекция „Култура и културно наследство“ на Общината. В поредното изданието на събитието ще си дадат среща осем представителни фолклорни състави от – Армения, Бразилия, Грузия, Испания, Йордания, Косово, Чили и Черна Гора. В програмата ще вземат участие и пловдивските формации – Фолклорен ансамбъл „Седенчица“, Детска танцувална школа „Тракия“ и Фолклорен ансамбъл„Дилянка“, който ще отбележи с юбилеен концерт 25-години от създаването си.\r\nОсвен концертите в Пловдив, прояви и дефилета ще има и в други райони на областта. Ансамблите от Армения, Черна гора и Йордания ще изнесат на 2 август концерт в град Хисаря. На 3 август в гр. Пещера ще се представят колективите от Испания, Чили, Косово. На 4 август в Пещера ще танцуват участниците от Бразилия, Армения и Йордания.\r\nВсеки ден, от 17.30 часа, започват дефилетата на съставите, които тръгват от „Дом Левски”, преминават по Главната улица и стигат до сцената на пл. „Стефан Стамболов”, където ще бъдат изнесени кратки концерти. От 20.00 часа програмата ще продължава с официалните вечерни представяния на участниците на сцената на Античния театър. Церемонията по официалното откриване е тази вечер от 20.00 часа на Античния театър. Входът за събитията е свободен.\r\nКристиян ГАРОВ", "date": "2017.08.01", "title": "Пловдив: Започва 23-тото издание на Международния фолклорен фестивал в града"}
{"url": "http://www.focus-news.net/news/2017/08/01/2421423/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Албанският президент Илир Мета назначи нов генерален секретар на президентството, предава Albanian Daily News. Алки Блако, който поема поста, е известен финансов експерт.\r\nБлако има магистърска степен по наука и финанси от Тирана, и по счетоводство от Университета на Ню Йорк.\r\nРаботил е като генерален секретар в Министерството на околната среда от септември 2013 до юли 2017 година. \r\nПолицията е разбила на 31 юли бежански лагер, незаконно създаден в покрайнините на западния румънски град Тимишоара, предаде Romania-Insider.\r\nЛагерът, който е бил близо до бежанския център в града, е бил населяван от бежанци от Сирия, Иран и Ирак: общо 42 души – 10 жени, 15 мъже и 17 деца. Те са чакали водач, който да им помогне да пресекат границата към Западна Европа. Бежанците са разпънали палатки и са живеели на полето в течение на дни.\r\nВсички те са имали документи, позволяващи им да останат в Румъния. Те са били преди това установени в бежанските лагери в Букурещ, Гюргево и Тимишоара. Очаква се след разкритието мигрантите да бъдат завърнати в лагерите.\r\nМинистър-председателят на Македония Зоран Заев, министърът на вътрешните работи Оливер Спасовски, министърът на отбраната Радмила Шекеринска и американският посланик в Скопие Джес Бейли присъстваха на съвместното военно учение на македонската и на американската армия „Dragoon Guardian 17“, провел се на полигона в Криволак, пише македонският вестник “Свободен печат“.\r\n„Наистина е голямо удоволствие, когато виждаме как нашата армия заедно с армията на САЩ упражняват дейности, които наистина се прилагат навсякъде по света, където нашите войници заедно с войските на САЩ и войниците от страните от ЕС се грижат за цялостния мир в света и съхраняват така ценното нещо, което се нарича свобода“ заяви Зоран Заев.\r\nТой посочи че войниците на македонската армия, участвайки на упражненията, отварят и пътя на Македония към пълноправното членство в НАТО. Той посочи, че в Криволак в бъдеще може да се развива инфраструктура за обучение на македонски войници, които да участват в мисии.\r\nПравителството на Кипър очаква официална реакция от Вашингтон относно предполагаемото участие на американски боен кораб по време на военноморски учения, обявени от Турция в извънредната икономическа зона на острова, пише Cyprus Mail.\r\n„Очакваме официални обяснения от САЩ преди правителството да заеме позиция“, заяви председателят на президентската администрация Михалис Софоклеос. Той добави, че правителството е изпратило послания до Държавния департамент на САЩ и до посланика на САЩ в Никозия. „Техните служители в момента изясняват ситуацията. Докато не получим ясна картина, няма как да отправяме обвинения“, уточни той.\r\nВ петък турските власти изпратиха навигационно предупреждение – посъветваха за присъствието на американски боен кораб в извънредната икономическа зона на Кипър югозападно от град Пафос, както и в международни води. Турция има претенции, че част от тези води са част от континенталния ѝ шелф.\r\nВъншният министър на Кипър Йоанис Касулидес заяви, че е говорил с посланика на САЩ Кейтлийн Ан Дохърти, която не е знаела нищо за американска военноморска активност в региона.", "date": "2017.08.01", "title": "Преглед на някои от основните теми в балканския  печат ( Агенция „Фокус“ )"}
{"url": "http://www.focus-news.net/news/2017/08/01/2421422/sputnik-sofiya-shte-kandidatstva-da-prieme-evropeyskata-agentsiya-po-lekarstvata-sled-kato-velikobritaniya-napusne-es.html", "text": "Правителството на България  е изпратило кандидатура София да бъде страната, където да бъде седалището на Европейската агенция по лекарствата, която в момента е разположена в Лондон, след като Великобритания излезе от Съюза, предаде „Спутник“.\r\nБългарският министър-председател Бойко Борисов е изпратил послание до председателя на Европейския съвет Доналд Туск и до председателя на Европейската комисия Жан-Клод Юнкер, посочвайки ползите, които решението агенцията да бъде преместена от Лондон в София би донесло. \r\nБрекзит означава, че институциите на ЕС, включително и  Европейската агенция по лекарствата, които в момента са на територията на ЕС, трябва да се преместят. Виктор Турмаков", "date": "2017.08.01", "title": "„Спутник“ : София ще кандидатства да приеме Европейската агенция по лекарствата, след като Великобритания напусне ЕС"}
{"url": "http://www.focus-news.net/news/2017/08/01/2421425/burgas-kriminalno-proyaven-e-otkradnal-suveniri-ot-sergiya-v-stariyat-nesebar-na-stoynost-5-000-leva-i-kasov-aparat.html", "text": "Криминално проявен е откраднал сувенири от сергия в Старият Несебър на стойност 5 000 лева и касов апарат, съобщиха от Областната дирекция на МВР – Бургас. Служители от Районно управление „Полиция” – Несебър установили извършителя на кражбата на множество сувенири на стойност около 5 000 лева, касов апарат със съпътстващата го документация и сумата от 30 лева. Кражбата е извършена на 29 – 30 юли от сергия, разположена до южното пристанище на Старият Несебър, стопанисвана от 60-годишна жена. Мъжът е криминално проявен 32-годишен с инициали И.М. от Сопот, който направил пълни самопризнания и върнал откраднатите вещи. И.М. е задържан със заповед за срок от 24 часа. Работата по случая продължава от служители на Районно управление „Полиция” – Несебър.", "date": "2017.08.01", "title": "Бургас: Криминално проявен е откраднал сувенири от сергия в Старият Несебър на стойност 5 000 лева и касов апарат"}
{"url": "http://www.focus-news.net/news/2017/08/01/2421427/fox-news-melaniya-tramp-e-prichinata-za-turisticheskiya-bum-v-sloveniya.html", "text": "Първата дама на САЩ Мелания Тръмп допринася до бума на туризма в родната ѝ Словения, предаде FOX News, позовавайки се на бюрото по статистика на страната.\r\n„Около 1 939 000 туристи са посетили страната с население от два милиона души през първата половина на годината, което е ръст от около 15% в сравнение със същия период от миналата година“,  сочи Словенското статистическо бюро. Анализирайки влиянието на родената в Словения първа дама върху ръст на туризма, бюрото сочи, че броят на американските туристи се е увеличил с 15% откакто президентът Доналд Тръмп зае поста. \r\nТуристическите компании в страната искат да спечелят от популярността на първата дама. Те организират обиколки „по следите на Мелания Тръмп“, показвайки местата, където тя е живяла, учила и работила. „Добре дошли в родината на новата първа дама на САЩ!“, пише в сайтовете в интернет, които рекламират страната.\r\nРодена като Мелания Кнавс, първата дама на САЩ напуска Словения, за да стане топ модел. За последен път тя посещава родината си през 2002 г., когато запознава Доналд Тръмп с родителите си.  Виктор Турмаков", "date": "2017.08.01", "title": "Fox News: Мелания Тръмп е причината за туристическия бум в Словения"}
{"url": "http://www.focus-news.net/news/2017/08/01/2421426/plovdiv-obshtinskiyat-savet-shte-glasuva-vlivaneto-na-mbal-sveti-mina-v-mbal-sveti-panteleymon.html", "text": "Вливането на МБАЛ „Свети Мина“ в МБАЛ „Свети Пантелеймон“ ще гласува на днешната сесия Общинският съвет в Пловдив, предаде репортер на Радио „Фокус” - Пловдив. Общината стигна до това предложение заради лошото финансово състояние на общинската болница „Свети Мина“ и натрупаните задължения. В клаузите на договора за сливане е записано, че болницата прекратява съществуването си като отделно и самостоятелно юридическо лице без ликвидация, а болница „Свети Пантелеймон“ става универсален правоприемник на прекратеното дружеството. Предполага се, че по този начин болница „Свети Мина” ще продължи да съществува като здравно заведение и няма да има съкращения на здравни работници и изтичане на специалисти от нея. Трудовите правоотношения на работещите там ще бъдат запазени, а болница „Свети Пантелеймон“ ще поеме всички права, задължения и фактичеки отношения, възникнали при осъществяване на досегашната търговска дейност на болница „Свети Мина“.\r\nСъветниците в Пловдив трябва да гласуват днес и назначаването на новия директор на Комплексен онкологичен център - Пловдив. След проведен втори конкурс за поста е предложен д-р Парашкев Цветков, който е получил най-висока оценка от тримата явили се кандидати.\r\nЦветана ТОНЧЕВА", "date": "2017.08.01", "title": "Пловдив: Общинският съвет ще гласува вливането на МБАЛ „Свети Мина“ в МБАЛ „Свети Пантелеймон“"}
{"url": "http://www.focus-news.net/news/2017/08/01/2421428/mvr-dvama-dushi-sa-zaginali-a-26-sa-raneni-pri-katastrofi-prez-izminaloto-denonoshtie.html", "text": "Двама души са загинали, а 26 са ранени при 18 катастрофи през изминалото денонощие. Това съобщиха от пресцентъра на МВР. В столицата са станали 157 леки и две тежки пътнотранспортни произшествия, при които са пострадали двама души.", "date": "2017.08.01", "title": "МВР: Двама души са загинали, а 26 са ранени при катастрофи през изминалото денонощие"}
{"url": "http://www.focus-news.net/news/2017/08/01/2421429/pss-otlichni-sa-usloviyata-za-turizam-v-planinite.html", "text": "Отлични са условията за туризъм в планините. Това съобщиха за Агенция „Фокус“ от Планинската спасителна служба (ПСС) при БЧК. Температурите са около 15-16 градуса. Лек вятър се усеща по билото на Стара планина. Нормално работят лифтовете в Банско, Боровец и Пампорово. Няма инциденти с туристи през изминалото денонощие.\r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470", "date": "2017.08.01", "title": "ПСС: Отлични са условията за туризъм в планините"}
{"url": "http://www.focus-news.net/news/2017/08/01/2421430/blagoevgrad-poradi-namaleli-debiti-na-vodoiztochnitsite-e-vaveden-rezhim-na-vodopolzvaneto-v-selata-zelen-dol-i-balgarchevo.html", "text": "Поради намалели дебити на водоизточниците е въведен режим на водоползването в селата Зелен дол и Българчево. Това съобщи за Радио „Фокус“ - Пирин Зоя Драгова, технически секретар във водоснабдителното дружество, обслужващо областта. В село Българчево, в имотите, разположени северно от сградата на кметството вода ще се подава в интервала от 7.00 до 19.00 часа, а в имотите, разположени южно от сградата на кметството, съответно от 19.00 до 7.00 часа на следващия ден. В село Зелен дол ще се подава вода в следните часови интервали: от 6.00 до 8.00 часа; от 12.00 до 13.00 часа; от 18.30 до 20.30 часа.\r\nНатали СТЕФАНОВА", "date": "2017.08.01", "title": "Благоевград: Поради намалели дебити на водоизточниците е въведен режим на водоползването в селата Зелен дол и Българчево"}
{"url": "http://www.focus-news.net/news/2017/08/01/2421431/kyustendil-rok-uchilishte-za-kitaristi-zapochva-v-sgradata-na-obedinen-detski-kompleks.html", "text": "Рок училище за китаристи отваря врати в Кюстендил. Това съобщи за Радио „Фокус” – Кюстендил Бойко Малинов, директор на Обединен детски комплекс – Кюстендил. Училището е част от лятната програма за работа с децата и ще започне от 10.00 часа в сградата на детския комплекс. В продължение на месец, Бойко Малинов ще запознава децата с появата и развитието на рок музиката и с основните техники и начини на изпълнение на китара. В края на курса се очаква участниците да могат да импровизират в рамките на минорната пентатоника върху зададена хармония, да могат да свирят в различни тоналности.\r\nВенцеслав ИЛЧЕВ", "date": "2017.08.01", "title": "Кюстендил: Рок училище за китаристи започва в сградата на Обединен детски комплекс"}
{"url": "http://www.focus-news.net/news/2017/08/01/2421424/prof-plamen-pavlov-vrashtaneto-kam-istoricheskata-istina-mezhdu-balgariya-i-makedoniya-nyama-da-bade-lek-vapros.html", "text": "Връщането към историческата истина между България и Македония няма да бъде лек въпрос. Това каза в сутрешния блок „Добро утро, България“ на Радио „Фокус“ историкът проф. Пламен Павлов по повод подписването на договора за добросъседство между двете страни и създаването на комисия по историческите и образователни въпроси. По думите му комисията би могла да подпомогне излизането от спорната ситуация и налагането на антибългаризъм. \r\nПроф. Павлов добави, че антибългарската пропаганда се използва по отношение на въпросите за езика, историята и общите чествания между двете страни, за да обслужва чужди интереси, което не е в полза на македонските граждани. „Така наречените спорни теми не се нуждаят от сериозни исторически спорове, тъй като в самите документи и исторически извори от по-ранната епоха се говори категорично за българи и нищо повече. Когато се използва понятието Македония и македонци, в един много обширен период от време през Средновековието става, въпрос за съвсем различно място и историческа област - Източна Тракия. Отново трябва да спорим за това, че Василий II – българоубиец, не е бил наясно с кого воюва половин век. Тук в случая това е един добър начин, ако тази комисия започне да работи, постепенно да се стигне до едно нормално отношение на историята, а не политизирането й“, обясни той. \r\nПроф. Пламен Павлов посочи, че договорът за добросъседство би подпомогнал нормализирането на културния, научния и политически живот в Македония. Историкът коментира още, че би могло да се работи в името на истината, ако в комисията по исторически и образователни въпроси участват специалисти, необвързани с политическата конюнктура.", "date": "2017.08.01", "title": "Проф. Пламен Павлов: Връщането към историческата истина между България и Македония няма да бъде лек въпрос"}
{"url": "http://www.focus-news.net/news/2017/08/01/2421432/yordan-todorov-initsiativen-komitet-na-protestirashtite-protestite-v-asenovgrad-nyama-da-stihnat-dokato-ne-badat-nalozheni-barzi-prisadi-na-vinovnitsite-za-poboya-nad-mladite-sportisti.html", "text": "Протестите в Асеновград няма да стихнат, докато не бъдат наложени бързи присъди на виновниците за побоя над младите спортисти. Това каза в сутрешния блок „Добро утро, България“ на Радио „Фокус“ Йордан Тодоров от Инициативния комитет на протестиращите в Асеновград. Той допълни, че зад намеренията им стои и друго неудовлетворено искане, а именно - проблемът с нерегистрираните роми, които не просто не биват изселвани, а и проявяват готовност да си узаконят къщите. \r\n„От тези 11 роми, които са задържани - двама са освободени. Настояваме за бързи присъди, а не случаят да се отлага. На първата кръгла маса се обсъждаше, че ромите без регистрация в Асеновград ще бъдат извеждани от града по местата, от които са дошли. Има къщи на края на циганската махала, в които има по 160-170 души, регистрирани в едно жилище. Ние искаме това да се промени. Обяснява ни се, че това е заварено положение, но не може толкова много хора, живеещи в наемна къща, да взимат енергийни и социални помощи. Това е неприемливо“, обясни Йордан Тодоров. \r\nТой отбеляза, че обещанията за осигуряване на полицейско присъствие в Асеновград, дадени от вицепремиера Валери Симеонов, са изпълнени на 100 %. Той подчерта, че протестната вълна не е насочена към малцинствата, а към тези, които пребивават незаконно в града и нарушават обществения ред.", "date": "2017.08.01", "title": "Йордан Тодоров, Инициативен комитет на протестиращите: Протестите в Асеновград няма да стихнат, докато не бъдат наложени бързи присъди на виновниците за побоя над младите спортисти"}
{"url": "http://www.focus-news.net/news/2017/08/01/2421434/vidin-nivoto-na-dunav-se-e-povishilo-s-41-sm-v-nachaloto-na-balgarskiya-uchastak-na-rekata.html", "text": "Нивото на Дунав се е повишило с 41 см при Ново село в началото на българския участък на реката за последното денонощие. Водният стоеж там е 145 см, съобщиха от местната Хидрометеорологична станция. Нивото на реката при Видин е 176 см, повишението за последното денонощие е с 45 см. Край Лом нивото е 174 см, като е регистрирано повишение от 30 см. Нивото на Дунав край Оряхово е 65 см, регистрирано е повишение с 14 см. Температурата на водата край Ново село е 26 градуса, край Оряхово е 26.6 градуса.", "date": "2017.08.01", "title": "Видин: Нивото на Дунав се е повишило с 41 см в началото на българския участък на реката"}
{"url": "http://www.focus-news.net/news/2017/08/01/2421435/prof-plamen-pavlov-ilindensko-preobrazhenskoto-vastanie-prinadlezhi-kakto-na-makedoniya-taka-i-na-balgariya.html", "text": "Илинденско-преображенското въстание принадлежи както на Македония, така и на България, като и двете страни са негови наследнички. Това каза в сутрешния блок „Добро утро, България“ на Радио „Фокус“ историкът проф. Пламен Павлов. По думите му доказателство за това са негативите, които са понасяли македонски учени, публикували документи, свързани с въстанието, използвайки оригиналните понятия. \r\nПроф. Пламен Павлов добави още, че принципното съгласие да бъде подписан договор за добросъседство между България и Македония в навечерието на датата 2-ри август заслужава адмирации. „Всеки човек, който дори и само повърхностно се е запознал със събитията, вижда колко много хора участват в това въстание и че то е част от българската борба за освобождение и национално обединие. Навсякъде в документите се говори за българи и за нищо друго. Аз дори бях казал преди време във връзка с този езиков спор, че трябва да подпишем договора на езика на самото въстание, което е написано на един чудесен екзархийски новобългарски език. Така или иначе, става дума за ясни послания в това въстание и всеки опит, а те са безкрайно много, да бъде фалшифицирано, на практика е борба срещу истината“, коментира историкът. \r\nПроф. Пламен Павлов посочи също, че историческите спорове между двете страни няма как да бъдат решени изведнъж, но договорът за добросъседство между двете държави, който предстои да бъде подписан, поставя основи за ползотворен диалог и работа в името на истината.", "date": "2017.08.01", "title": "Проф. Пламен Павлов: Илинденско-преображенското въстание принадлежи както на Македония, така и на България"}
{"url": "http://www.focus-news.net/news/2017/08/01/2421437/dha-mehmet-gyormez-veche-ne-e-direktor-na-turskiya-diyanet.html", "text": "Приета е молбата за пенсиониране на директора на Дирекцията по религиозните въпроси (т. нар. турски „Диянет”) Мехмет Гьормез, предаде информационната агенция Догу хабер ажансъ (ДХА).  Стана известно, че миналия петък той е провел телефонен разговор по въпроса с новия турски вицепремиер Бекир Боздаг, в чийто ресор на отговорност влиза и  турският „Диянет”. „По-късно колегите от „Диянет” ще оповестят мотивите в молбата ми за напускане на заеманата досега длъжност. В бъдещата ми дейност аз ще се занимавам само с научна работа”, споделя Мехмет Гьормез пред кореспондента  на ДХА за Анкара - Юмит Козан.Агенция „Фокус” припомня:  \r\nНа специална пресконференция на 25 юни бе оповестен официалният доклад  на Дирекцията по религиозните въпроси („Диянет”) за дейността на т. нар. „Терористична организация на гюленистите/Паралелна държавна структура” (ФЕТО/ПДС). Озаглавен е амбициозно - „Самоорганизираната по свой образ и подобие ФЕТО/ПДС – Една злоупотреба с религията”. Изготвен е от Висшия съвет по религиозните въпроси към „Диянета”.  Представен бе лично от бившия вече директор Мехмет Гьормез. Тогава той „откровено” призна, че  „изпитва голямо страдание заради една организирана религиозна злоупотреба, проникнала в съзнанието, мислите и чувствата на турската младеж”. \r\nВсъщност оставката и самият доклад нагледно показват, че в Турция т.нар. „гюленисти” са погнати вече и по религиозна линия. Освен останалите средства и методи за преследване и „разобличаване” – чрез съд, прокуратура, полиция, политическа върхушка, Меджлис, медийна пропаганда, дипломатическа активност. Очевидно това ще е новият хит и „модна” тенденция в периода до общите и президентски избори на 3 ноември 2019 год. Георги Димов", "date": "2017.08.01", "title": "ДХА: Мехмет Гьормез вече не е директор на турския „Диянет”"}
{"url": "http://www.focus-news.net/news/2017/08/01/2421436/pregled-na-osnovnite-temi-v-blagoevgradskiya-pechat.html", "text": "Водещо заглавие на вестник „Струма“ е „Хвърлиха посред нощ коктейл „Молотов“ в клиника „Лайф“, собственикът д-р Л. Гаврилов: Не съм заплашван, мутренските времена се завръщат“. Друго заглавие е „Стряскат доц. Д. Недин с писмо, оставено на чистачките на автомобила му: Махай се от Дупница, докато още можеш…“. В статията е приложена и снимка на писмото. В ежедневника има и статия за това, че 30 души и хеликоптер са се включили в акция за спасяване на 62-годишен благоевградчанин, който е паднал от високо при изкачване на връх Каменица. Друго заглавие от ежедневника е „Спряха водата в белишкото село Палатик заради високи стойности на уран и алфа активност“. Друга статия е Соня Атанасова, която ще украсява Благоевград за 68 830 лв..\r\nВодещо заглавие на вестник „Вяра“ е „Бизнес елитът на Банско кове съдбата на курорта, бившите кметове Александър Краваров и Петър Барякова умуват рамо до рамо над проблемите на града“. Още едно заглавие от страниците на ежедневника е „Ченгета спипаха лесничея от Дупница Г. Соколов с незаконна дървесина, Ст. Георгиев шофирал камиона пиян и без книжка“. Друга статия от изданието касае санкцията в размер на 2 000 лв. за кмета на Кюстендил – Петър Паунов, заради две сметища в село Жабокрът.", "date": "2017.08.01", "title": "Преглед на основните теми в благоевградския печат"}
{"url": "http://www.focus-news.net/news/2017/08/01/2421433/lokalno-makedoniya-v-skopie-shte-se-podpishe-istoricheski-dogovor-mezhdu-balgariya-i-makedoniya.html", "text": "Договорът за приятелство, добросъседство и сътрудничество между Македония и България ще бъде подписан днес, на 1 август, в 13:35 часа в Скопие. Договорът ще бъде подписан на официалните езици на договарящите страни и двата текста имат еднаква сила. Споразумението ще бъде подписано от министър-председателите на България и на Македония Бойко Борисов и Зоран Заев, предаде македонската медия „Локално“.\r\nПравителствена делегация, начело с Бойко Борисов пристига в Скопие днес. Във водената от премиера делегация са включени още четирима министри: Екатерина Захариева, вицепремиер по съдебната реформа и министър на външните работи; Красимир Каракачанов, вицепремиер по обществения ред и сигурност и министър на отбраната; Теменужка Петкова министър на енергетиката и Ивайло Московски министър на транспорта. След подписването на договора всеки от министрите ще има двустранна срещи със съответния си македонски колега.\r\nДвамата министър-председатели след днешното подписване на договора, утре ще положат цветя на гроба на Гоце Делчев в скопската църква \"Св. Спас \"и по този начин символично ще отбележат договора за добросъседство и сътрудничество.\r\nПри посещението на Заев на България на 20 юни двамата заедно положиха цветя пред паметника на цар Самуил в София и така обявиха подписването на двустранно споразумение, за което преговорите продължават още от 2009 година.\r\nСпоред протокола на правителството, с този акт на съвместното полагане на венци ще започне честването на 114-годишнината от Илинденско-Преображенското въстание и 73-годишнината от първото заседание на АСНОМ.\r\nВеднага след това премиерът Заев ще отпътува за Подгорица, където заедно с премиера на Черна гора е домакин на среща с вицепрезидента на САЩ Майк Пенс, с високопоставени представители на държавите-членки и страните-наблюдатели  на Адриатическата харта, чийто председател тази година е Македония.\r\n\"Това е голяма стъпка и отражение на новия дух на политици, които строят мостове, а не ги рушат. Решени сме да водим политики, които решават проблеми, а не създават. От другата страна имаме приятел и съсед с добра воля. Споразумението не трябва да бъде само текст, но трябва да има душа, да има още по-голям дух и от това, което самият текст предвижда. Миналото и историята поставяме като основа на бъдещето. Това правителство приключва  процеса започнат 2009 г. \", заяви премиерът Зоран Заев пресконференция на 26 юли, когато беше публикуван договорът с България.\r\nОсвен, че предвижда премахване на езика на омразата и напрежението от двустранните отношения, изпълнението на документа ще допринесе за размразяването и съживяването на стокообмена между България и Македония.\r\nВ навечерието на подписването на договора и от София, и от Скопие бе изразено желание за реализация на Коридор №8, защото тази транспортна артерия би допринесла за засилване на икономическите връзки между двете страни.\r\nОсвен с премиера Зоран Заев, българският министър-председател Бойко Борисов ще проведе срещи и с председателя на парламента Талат Джафери и с президентът на Македония Георге Иванов Виктор Турмаков", "date": "2017.08.01", "title": "„Локално“ (Македония): В Скопие ще се подпише исторически договор между България и Македония"}
{"url": "http://www.focus-news.net/news/2017/08/01/2421438/sport-angliyskata-futbolna-federatsiya-nyama-da-nakazva-chelsi-i-dzhon-teri-za-tova-che-e-bil-zamenen-v-26-tata-minuta-na-mach.html", "text": "Бившият защитник на Челси Джон Тери, неотдавна подписал договор с Астън Вила, няма да бъде наказван от Английската футболна федерация, заради това, че е бил заменен на 26-тата минута от последния си мач на Стамфорд Бридж, предаде ВВС.\r\nИменно 26 е номерът, под който защитникът играе. Отбелязва се, че федерацията е решила да проведе разследване във връзка със залозите в букмейкърските  пунктове, предсказващи времето на замяната. Преди мача между Челси и Съндърленд в интернет се появяват съобщения, че Тери ще бъде заменен именно в 26-тата минута. \r\nПо време на разследването не е открита информация, че букмейкърите са имали каквато и да е информация, че футболистът ще бъде заменен именно в 26-тата минута. Виктор Турмаков", "date": "2017.08.01", "title": "Спорт: Английската футболна федерация няма да наказва Челси и Джон Тери за това, че е бил заменен в 26-тата минута на мач"}
{"url": "http://www.focus-news.net/news/2017/08/01/2421439/evrodeputatat-momchil-nekov-nyakolko-balgarski-pchelni-produkta-mogat-da-poluchat-evropeyska-zashtita.html", "text": "Пчелният прашец и пчелното млечице могат да получат защита по схемите за качество на ЕС. Те се класифицират като продукти от животински произход и могат да кандидатстват за закрила като Защитено наименование за произход или Защитено географско указание. Това потвърди Фил Хоган, комисар по Земеделието и развитието на селските райони в Европейската комисия, в отговор на въпроси на българския евродепутат Момчил Неков, съобщиха от пресофиса на евродепутата.\r\n„Това е шанс за българското селско стопанство и в частност пчеларството, тъй като този сектор е чувствителен. Българските пчелари изпитват сериозни притеснения от конкуренция, която често е нелоялна. Защитата по европейските схеми за качество ще даде стимул на производството и търговията, но най-вече видимост. Българският мед и пчелен восък са впечатлявали западноевропейските хронисти преди близо 700 години. Можем и трябва да върнем и доверието на европейския потребител днес в родните качествени пчелни продукти “, заяви Неков.\r\nПървият български пчелен продукт, който се очаква да получи защита по европейските схеми за качество е Странджанският манов мед. Той ще бъде и първият български продукт със Защитено наименование на произход – най-силно ниво на защита в Европа. Медът от Еленския Балкан обаче или от Западна Стара планина също имат реални шансове за признание по тези схеми в близко бъдеще. Българските пчелари проучват и възможностите за защита на българският пчелен восък. Продуктът се търси от чуждестранни фирми от хранително-вкусовата и козметичната промишленост и има голям потенциал. \r\nВ защита на българските пчелари, в началото на годината Момчил Неков се противопостави на предложението на Европейската комисия за увеличаване на квотите за безмитен внос на пчелен мед от Украйна и предложи квотите да останат непроменени. \r\nБългарският евродепутат беше избран от Групата на Прогресивния алианс на социалистите и демократите в Европейския парламент за докладчик по доклада „Перспективи и предизвикателства пред пчеларския сектор в ЕС“. Ангажиментът е много отговорен, защото когато докладът бъде приет, той ще стане официален документ на европейската институция.\r\nНеков твърди, че проблемите пред българските и европейските пчелари са много и са специфични: „Работата ни по доклада е повече от отговорна. Ще разчитам и на активната подкрепа от самите производители, така че да очертаем най-точните решения, с които да защитим и подпомогнем развитието на пчеларството“.", "date": "2017.08.01", "title": "Евродепутатът Момчил Неков: Няколко български пчелни продукта могат да получат европейска защита"}
{"url": "http://www.focus-news.net/news/2017/08/01/2421440/zemetresenie-sas-sila-53-po-rihter-e-registrirano-na-ostrov-krit.html", "text": "Земетресение със сила 5,3 по Рихтер е било регистрирано на остров Крит, сочи справка на страницата на американския геофизически институт. Епицентърът на труса е на около 43 км от южното крайбрежие на острова, а дълбочината му на 16, 6 км.", "date": "2017.08.01", "title": "Земетресение със сила 5,3 по Рихтер е регистрирано на остров Крит"}
{"url": "http://www.focus-news.net/news/2017/08/01/2421441/pazardzhik-v-kompleksa-za-sotsialni-uslugi-za-detsa-i-semeystva-se-otriva-sedmitsata-na-karmeneto.html", "text": "В Комплекса за социални услуги за деца и семейства в Пазарджик се отрива Седмицата на кърменето, посветена на естественото хранене на децата. Това съобщиха за Радио „Фокус“ – Пазарджик от Здравната инспекция в Пазарджик. Откриването е днес в 10.30 часа в Комплекса. Ще бъде показан филм, предоставен от Националната асоциация по кърменето. През целия период на кампанията в АГ-отделенията в болничните заведения в града експерти от Здравната инспекция ще предоставят информационни материали. Световната седмица на кърменето е глобална инициатива за насърчаване, подкрепа и защита на кърменето, която се отбелязва от 25 години насам в първата седмица на месец август. Тази година мотото е: „Подкрепяме кърменето заедно“. Бъдещи майки и кърмачки ще си дадат среща на Бебешко кафе – в петък, 4 август, в заведение в центъра на Пазарджик, с цел обмяна на ценни практики и съвети.", "date": "2017.08.01", "title": "Пазарджик: В Комплекса за социални услуги за деца и семейства се отрива Седмицата на кърменето"}
{"url": "http://www.focus-news.net/news/2017/08/01/2421442/liderat-na-bsp-korneliya-ninova-upravlenie-s-gerb-ne-e-vazmozhno-po-printsipni-razlichniya.html", "text": "Управление с ГЕРБ не е възможно по принципни различния. Това каза в ефира на Нова телевизия лидерът на БСП Корнелия Нинова, съобщиха от пресцентъра на НС на БСП. Нинова заяви, че на Бузлуджа е благодарила на членовете на БСП, че не са позволили партията да стане част от управлението на „суджука” - управление точно с ГЕРБ и управление като цяло по модела на ГЕРБ - да се рекетира бизнеса, да се използват държавните служби срещу неудобни хора. По думите й това е било послание и към хора вътре в БСП, които са искали общо управление с ГЕРБ. „Националният съвет и Изпълнителното бюро взеха решение да не се участва в такова управление и това е легитимното решение на БСП”, подчерта председателят на левицата. Тя заяви, че след като е била повдигната темата, тя е поискала среща с Борисов в НС, която да е публична и всичко да е ясно. „Управление между нас не е възможно по принципни различния”, каза тя.\r\nПо темата за ОП Нинова заяви, че преди изборите в програмата им е имало преизчисляване на всички пенсии, както и в програмата на БСП, както и за полицай във всяко село и много други допирни точки. По думите й това е била причината да се мисли, че има вариант за сближаване след изборите. ”Дойдоха изборите, патриотите се отказаха от всичко и прегърнаха министерските постове и за това сега ги критикуваме”, обясни лидерът на БСП. \r\nКорнелия Нинова обясни, че за единно звено за борба с корупцията по високите етажи на властта,  управляващите предлагат досегашните - обединение на БОРКОР, Комисията за установяване и прекратяване на конфликт на интереси, Комисията за отнемане на незаконно имущество - все органи, които  очевидно не са си свършили работата. Тя допълни, че същите хора, които работят в тези звена, остават и не е ясно кой ще назначава ръководството. По думите й това ще е министър-председателят, а в изпълнителната власт се генерира най-много  корупция. „Има принцип за разделение на властите, а те съсредоточават и контролът точно във властта, в която са и кражбите”, заяви тя. Нинова обясни, че БСП предлага от ДАНС да се изведе дирекцията за борба с корупцията по високите етажи на властта, председателят да се избира от президента, а членовете да се избират с 2/3 мнозинство от парламента. „Така ще има три власти, които да могат да се контролират взаимно”, обясни лидерът на БСП.", "date": "2017.08.01", "title": "Лидерът на БСП Корнелия Нинова.: Управление с ГЕРБ не е възможно по принципни различния"}
{"url": "http://www.focus-news.net/news/2017/08/01/2421443/varna-7-godishnoto-dete-koeto-postrada-pri-katastrofata-na-avtomagistrala-hemus-e-nastaneno-v-nevrohirurgiyata-na-bolnitsa-sveta-anna.html", "text": "7-годишното дете, което пострада при катастрофата на автомагистрала „Хемус“, е настанено в отделението по неврохирургия на болница „Света Анна“ във Варна. Това съобщиха за Радио „Фокус“ – Варна от болничното заведение. Момиченцето е прието с комоцио след пътния инцидент, в контактно състояние е и е настанено в отделението по неврохирургия за наблюдение.„Фокус“ припомня че жена на 60 години от Варна загина при катастрофа на автомагистрала „Хемус“. С нея е пътувало и дете, което е отведено в болнично заведение. Сигналът за инцидента, станал в посока София, на около 2 км преди пътен възел „Слънчево”, е подаден в 12.30 часа вчера. Според първоначалните данни лек автомобил се е ударил в камион, намиращ се в една от лентите за движение. На място е загинала 60-годишната жена, управлявала автомобила. С нея е пътувало дете, което е отведено в болнично заведение. Повече от три часа продължи огледът на мястото на произшествието. Движение на моторни превозни средства в този участък на автомагистрала „Хемус“ бе спряно и отклонявано по стария път от Варна за София.\r\nМарияна ВАЛЕНТИНОВА", "date": "2017.08.01", "title": "Варна: 7-годишното дете, което пострада при катастрофата на автомагистрала „Хемус“, е настанено в неврохирургията на болница „Света Анна“"}
{"url": "http://www.focus-news.net/news/2017/08/01/2421444/nepszava-proektat-za-pametnika-na-skenderbeg-v-budapeshta-vazmuti-albantsite.html", "text": "Албанското посолство в Будапеща съобщи, че плановете в унгарската столица  да бъде издигнат паметник на националния герой на Албания  Георги Кастриоти – Скендербег ще внесат гордост в сърцата на албанците. Но снимките, публикувани в интернет страницата на посолството на полузавършения монумент, предизвикаха възмущение у албанското общество, защото в статуята „няма нищо албанско“, пише  Nepszava.\r\n„Това може да е унгарец, сърбин или българин, но със сигурност не и албанец“, коментира в интернет преподавателя от университета в Тирана Адриан Исуфи. Професорът препоръча на унгарския скулптор Михай Габор да разгледа повече исторически източници. Той призова албанското външно министерство да реагира, твърдейки, че изображението на статуята изкривява представата на запад за албанските култура и история. \r\nСлед това към професора  се присъединяват и албанските медии, \"Срам!\" е заглавието на статия от местен вестник. Според албанския художник Илир Лука  най-големият проблем с скулптурата е,  че слива албанците със славянските народи, създава впечатление, че албанците всъщност са  славяни.\r\nПо-късно снимката на полузавършената статуя е премахната от страницата на посолството.  Албанският посланик в Унгария, Ариан Спасе посочи, че „статуята ще се промени из основи,  за да прилича повече на познатия ни и обичан борец за свобода Скендербег“. Виктор Турмаков", "date": "2017.08.01", "title": "Nepszava: Проектът за паметника на Скендербег в Будапеща възмути албанците"}
{"url": "http://www.focus-news.net/news/2017/08/01/2421447/aktsenti-v-predavaneto-zdravey-peshtera-na-radio-fokus-pazardzhik.html", "text": "В съвместното предаване на Радио „Фокус“ – Пазарджик и Община Пещера „Здравей, Пещера“ днес ще чуете повече за дейността, капацитета и потребителите на Дневния център за деца с увреждания и Дневния център за възрастни хора с увреждания в Пещера. За тях ще разговаряме с Соня Бурова, директор на социалните центрове. За трета поредна година Пещера ще бъде домакин на ІІІ-я Международен етнокултурен фестивал \"Културата на бъдещето и бъдещето на културата\", като ще събере танцови и певчески състави от всички краища на света. Повече за проявата ще ни разкаже Димитър Павлов, експерт по културата в Община Пещера. В предаването днес ще отделим време и за духовната култура на младите хора и отношението им към религията. Събеседник по темата ще бъде отец Любомир Траянов, свещеник от Пещера. Телефоните за връзка със студиото са 0885 606692 и 034 420020.", "date": "2017.08.01", "title": "Акценти в предаването „Здравей, Пещера“ на Радио „Фокус“ – Пазарджик"}
{"url": "http://www.focus-news.net/news/2017/08/01/2421445/afp-politsiyata-e-arestuvala-dvama-ot-vodachite-na-venetsuelskata-opozitsiya.html", "text": "Венецуелските служби за сигурност са арестували двама от водачите на опозицията, ден след гласуването за избиране на спорно учредително събрание, което да измени конституцията на страната, пише  AFP.\r\nСпоред техни роднини Леополдо Лопез и Антонио Ледезма, които тогава са били под домашен арест, са били прибрани от домовете им от силите за сигурност . Виктор Турмаков", "date": "2017.08.01", "title": "AFP: Полицията е арестувала двама от водачите на венецуелската опозиция"}
{"url": "http://www.focus-news.net/news/2017/08/01/2421446/inzh-dimitar-radushev-vik-dobrich-zagubata-na-druzhestvoto-se-ochakva-tazi-godina-da-bade-s-1-milion-leva-po-malka.html", "text": "„Това, което моите изчисления показват е, че тази година по мои прогнози и анализите, които съм направил, загубата за дружеството ще бъде с 1 милион по-малка“, заяви изпълнителният директор на Вик – Добрич инж. Димитър Радушев, предаде кореспондентът на Радио „Фокус” – Варна. По думите на инж. Радушев неговият финансов екип счита, че прогнозите са малко по-оптимистични. \r\n„Те смятат, че очакваме още няколко силни месеца и загубите ни би трябвало по техни сметки да намалеят с 2 милиона лева. Което е обнадеждаващо“, посочи специалистът. И към този момент дружеството има просрочени задължения, основно към енергийния доставчик и местното електроразпределително дружество. \r\n„Инсталираните мощности са 25 MW, от които между 7 и 8 постоянно работещи помпени агрегати, 7-8 MW“, каза инж. Димитър Радушев и допълни, че ВиК-Добрич за момента няма проблем – наказателни акции, спиране на помпени станции и други, заради тези просрочени задължения. Това, което се случва в момента обаче е, че се трупат лихви заради задълженията. По думите на инж. Димитър Радушев към два милиона и половина лева до момента. Лошото е, че тази цифра расте във времето. Един от начините за смекчаване на положението е сключване на споразумение с „Енерго-Про“. \r\nЖулиета НИКОЛОВА", "date": "2017.08.01", "title": "Инж. Димитър Радушев, ВиК-Добрич: Загубата на дружеството се очаква тази година да бъде с 1 милион лева по-малка"}
{"url": "http://www.focus-news.net/news/2017/08/01/2421448/plovdiv-apelativniyat-sad-uvelichi-nakazanieto-na-georgi-malenov-ot-8-na-9-godini-i-4-mesetsa-zatvor-za-prichinena-katastrofa-s-dvama-zaginali.html", "text": "Апелативен съд – Пловдив увеличи наказанието на Георги Маленов, определено с присъда на Окръжен съд – Пловдив, от осем на 9 години и 4 месеца затвор за причинената катастрофа на 23 август 2016 г. в с. Цалапица, област Пловдив. Това стобщиха от пресцентъра на Съдебна палата-Пловдив. Според второинстанционния съд наказанието, което подсъдимият Георги Маленов следва да изтърпи, е 14 години затвор, но тъй като по делото е проведено съкратено съдебно следствие, по закон санкцията задължително се намаля с една трета.\r\nВ мотивите на Апелативния съд е посочено, че първоинстанционният съд необосновано е преценил наличието на баланс на отегчаващи и смекчаващи обстоятелства.   Сами по себе си младата възраст, трудовата ангажираност на дееца и разкаянието му за стореното са напълно несъпоставими спрямо демонстрираната  изключителна степен на обществена опасност от подсъдимия Георги Маленов, който под влиянието на употребения „коктейл“ от наркотици, надвишавайки почти двойно предвидената от законодателя максимална скорост за населено място на участък, характерен за тази част от деня с повишен интензитет на движението, внезапно пресичайки двойната непрекъсната линия на платното за движение, е връхлетял с управляваното от него МПС и ударил странично товарния автомобил на пострадалите, които по никакъв начин не са могли да реагират на действията му. С оглед на всичко това Апелативният съд смята, че при отчетения превес на отегчаващите отговорността обстоятелства много по-справедливо е на подсъдимия Георги Маленов да се определи по-високо по размер наказание „лишаване от свобода“ от 14 години.\r\nАпелативният съд измени и наказанието на подсъдимия Георги Маленов „лишаване от право да управлява МПС“, като го намали от 13 на 12 г., тъй като по закон същото не може да надвишава с повече от 3 години определеното крайно наказание „лишаване от свобода“.\r\nРешението не е влязло в сила и подлежи на обжалване или протест пред Върховния касационен съд.\r\nПрез месец април 2017 г. Георги Маленов беше признат от Окръжен съд – Пловдив за виновен в това, че на 23.08.2016г. в село Цалапица, обл. Пловдив, при управление на моторно превозно средство - лек автомобил „БМВ 320 Д“, е нарушил правилата за движение по пътищата:\r\n-\tчл. 20 ал. 1 от Закона за движение по пътищата - „Водачите са длъжни да контролират непрекъснато пътните превозни средства, които управляват“;\r\n-\tчл. 21 ал.1 от Закона за движение по пътищата - „При избиране на скоростта за движение на водача на пътно превозно средство е забранено да превишава следните стойности на скоростта в км/ч - за пътно превозно средство категория “В“ - 50 км./ч в населено място“ ; \r\nпри което по непредпазливост е причинил смъртта на две лица: Г.З. и Е.П., както и средни телесни повреди на три лица: П.Б., Г. Б. и Г. Г., като деянието е извършено след употреба на наркотични вещества - метамфетамин, амфетамин и марихуана, и случаят е особено тежък, престъпление по чл. 343 ал.З пр.2, пр. 4 и пр.5, б. „ б“, пр. 2, вр. ал. 1 ,б „ б“ пр.2 и б. „ в“, вр. ал.4, вр. чл. 342 ал.1 от НК.\r\nДелото бе разгледано по реда на съкратеното съдебно следствие – глава XXVII, поради което и на основание чл. 373 ал.2 от НПК във вр. с чл. 58 ал.1  наказанието от 14 години лишаване от свобода е намалено с една трета и окончателното наказание, определено от Апелативния съд, остава в размер на 9 години и 4 месеца затвор.", "date": "2017.08.01", "title": "Пловдив: Апелативният съд увеличи наказанието на Георги Маленов от 8 на 9 години и 4 месеца затвор за причинена катастрофа с двама загинали"}
{"url": "http://www.focus-news.net/news/2017/08/01/2421450/dimitar-margaritov-predsedatel-na-komisiyata-za-zashtita-na-potrebitelite-respektat-v-oblastta-na-potrebitelskata-zashtita-se-gradi-i-s-komunikatsiya.html", "text": "Респектът не се гради само със строг контрол и със затваряне на обекти. Респектът се гради и с комуникация. Мисля, че това, което правим, дава своя положителен резултат, каза Димитър Маргаритов, председател на Комисията за защита на потребителите (КЗП) в предаването „България сутрин” по BG ON Air. Това съобщиха от пресцентъра на КЗП. „От една страна, ние приканваме потребителите да бъдат активни и винаги, когато установят, че има проблем, да бранят своите права. Първо, като изискват от самия хотелиер или ресторантьор да си свърши работата. Ако той не го направи, да сигнализират при нас. От друга страна, самите търговци да бъдат коректни”, посочи Маргаритов. \r\nСпоред председателя на КЗП до момента летният сезон протича спокойно. „Добрата тенденция е, че нарушенията като че ли не са чак толкова много. До момента при извършени над 1700 проверки в туристически обекти по Черноморието имаме съставени 110-115 акта за нарушения от различно естество, някои от които срещани и в минали сезони. Освен несъвпадането на обещаното от туроператори и хотелиери с предоставеното на място, установихме и някои нелоялни търговски практики на плажната ивица. Например предлагане на шезлонг и шалте само в комплект – практика, която към момента с активното поведение на контролния орган, гражданите и медиите е преустановена”, обясни той. \r\nНовите за сезона виртуални приемни на КЗП също допринасят за по-бързото решаване на възникващи въпроси. „През изминалите сезони ние имахме опита с наши временни офиси. Там активността беше по-малка. Очевидно тук този начин за бърза комуникация при това безплатна, удобна дава своя резултат и ние имаме възможност да реагираме много бързо на сигналите на гражданите”, добави Маргаритов.  \r\nНаред с проверките по морето комисията следи и търговската мрежа в страната. „Когато говорим за продукти, говорим и за безопасност. През тази година заедно с колегите от Агенция „Митници” по силата на двустранно подписано споразумение проверихме няколко хиляди сезонни стоки за необходимите документи и сертификати за безопасност”, каза председателят. Наскоро контролният орган е забранил градински мебели – шезлонги, маси, които са опасни от гледна точка на това, че не издържат на натоварване, имат остри ръбове и не отговарят на възприетите стандарти. Маргаритов посочи, че това е основно направление в дейността на комисията, в резултат на което България продължава да бъде един от лидерите в Европейския съюз по навременно откриване и уведомяване в системата, която функционира на територията на зоната за безопасните стоки, особено когато става дума за деца. \r\nПредседателят на КЗП съобщи, че през август комисията ще продължи да наблюдава качеството на туристическия продукт. „Освен това, реагираме и по жалби и сигнали на потребители, които касаят търговската мрежа като цяло. Свидетели сме вече и на летните намаления. Понякога те не са реални, тъй като стоката не е продавана на старата цена един месец – търговецът може да вдигне цената, за да анонсира след това голям процент отстъпка. По линия на безопасността също продължаваме да работим много сериозно, като целта е да направим така, че да не се допуска опасните стоки да стигнат до пазара”, допълни той. \r\n„В България в момента има добри условия за туризъм и за почивка – времето е хубаво, качеството на туристическия продукт е на приемливо ниво. Хората трябва да бъдат активни, когато виждат, че не получават това, което очакват и за което са платили. Да предявят своите претенции пред търговците, да настояват и ако имат затруднения, да знаят, че институциите са на тяхна страна и че ще се намесим. Не само Комисията за защита на потребителите, и Агенцията по храните, и Министерството на туризма, и всички други ангажирани институции са в доста добра кондиция и полагат неимоверни усилия за това България да се утвърди като световна туристическа дестинация. Мисля, че не е претенциозно да кажем, че вървим по този път и най-вероятно ще успеем да го постигнем”, завърши Маргаритов.", "date": "2017.08.01", "title": "Димитър Маргаритов, председател на Комисията за защита на потребителите: Респектът в областта на потребителската защита се гради и с комуникация"}
{"url": "http://www.focus-news.net/news/2017/08/01/2421452/kardzhali-3-godishno-momichentse-e-blasnato-s-kola-ot-19-godishen-mladezh-v-grada.html", "text": "3-годишно момиченце е било блъснато от „Опел“, управляван от 19-годишен младеж. Произшествието станало вчера около 16,30 часа на ул.“Богдан“ в Кърджали. Това съобщиха от ОДМВР-Кърджали. Водачът не се съобразил с играещите деца и ударил момиченцето, което изскочило внезапно  на пътното платно. Детето било прегледано в Центъра за спешна помощ и освободено. Тестът за алкохол на шофьора е с отрицателен резултат. Съставен е акт по Закона за движение по пътищата.", "date": "2017.08.01", "title": "Кърджали: 3-годишно момиченце е блъснато с кола от 19-годишен младеж в града"}
{"url": "http://www.focus-news.net/news/2017/08/01/2421451/montana-lom-e-s-prekasnato-vodosnabdyavane-zaradi-avarii-po-vodoprovoda-ot-pompenata-stantsiya-v-selo-dobri-dol.html", "text": "Град Лом отново е без вода за 24 часа, съобщиха за Радио „Фокус“ – Видин от Общината. След поредните аварии по водопровода от помпената станция в село Добри дол до града. В момента екипи на ВиК отстраняват 9 аварии по износения водопровод. Това е третото спиране на водата през последните дни, заради силно корозиралия и амортизиран водопровод, който е изграден в периода 1970 - 1975 г. Довеждащият водопровод от помпената станция в с. Добри дол захранва с питейна вода не само град Лом, но и селата Замфир, Сливата и Арчар. Авариите по водопровода са стотици. През 2013 г. са регистрирани 163 аварии, през 2014 г. те вече са 171, а през 2015 г. – над 200, толкова са и през последните две години. Заради неизпълнения т. нар. Воден цикъл в мандат 2011 - 2015 г., и над 50% от водопроводната мрежа в града е напълно амортизирана, което също води до аварии и спиране на водата – между 15 и 30 аварии седмично, което предизвиква недоволство сред жителите на град Лом, съобщиха от Общината. Още миналата година Община Лом подготви актуализиран проект за авариен ремонт, а в момента тече процедура за избор на фирма-изпълнител, която да извърши ремонт на напорния водопровод – първи етап, който е с прогнозна стойност 1 372 577 лв. без ДДС. За ремонта на целия водопровод обаче ще са необходими още близо 5 милиона лева, които Община Лом не може да осигури от местния бюджет и се надява на помощ от държавата.", "date": "2017.08.01", "title": "Монтана: Лом е с прекъснато водоснабдяване заради аварии по водопровода от помпената станция в село Добри дол"}
{"url": "http://www.focus-news.net/news/2017/08/01/2421453/emsc-seriya-ot-slabi-zemetreseniya-e-registrirana-v-rayona-na-dodekanezkite-ostrovi.html", "text": "Тази нощ в региона на Додеканезките острови в Егейско море са  регистрирани 14 нови слаби земетресения, съобщава  Европейският средиземноморски сеизмологичен център (EMSC).\r\nНай-силното е било усетено в 0:16 ч. местно време (съвпада с българското), и е било с магнитуд 3, 2 по скалата на Рихтер. Епицентърът на труса е бил на 2 км.\r\nМагнитудът на останалите земетресения е в границите на между 2,1 и 3 по скалата на Рихтер.  Виктор Турмаков", "date": "2017.08.01", "title": "EMSC: Серия от слаби земетресения е регистрирана в района на Додеканезките острови"}
{"url": "http://www.focus-news.net/news/2017/08/01/2421454/kyustendil-remarke-na-tir-natovareno-s-10-kub-m-darva-za-ogrev-e-izgoryalo-na-avtomagistrala-struma-v-rayona-na-km-77-nyama-postradali.html", "text": "Поради техническа неизправност е изгоряло ремарке на ТИР на автомагистрала „Струма”, съобщиха от пресцентъра на Областна дирекция на МВР – Кюстендил. Тази сутрин в 4.50 часа техническа неизправност е причинила пожар в ТИР на автомагистрала „Струма“, при 77 км. Пожарът е угасен от Районна служба „Пожарна безопасност и защита на населението” – Рила, изгоряло е ремаркето с 10 куб. м дърва за огрев. Няма пострадали хора.", "date": "2017.08.01", "title": "Кюстендил: Ремарке на ТИР, натоварено с 10 куб. м дърва за огрев, е изгоряло на автомагистрала „Струма”, в района на км 77, няма пострадали"}
{"url": "http://www.focus-news.net/news/2017/08/01/2421455/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-2-avgust.html", "text": "„Софийска вода” временно ще прекъсне водоснабдяването в някои части на столицата на 2 август 2017 г. (сряда), съобщиха от пресцентъра на водоснабдителното дружество.\r\nВъв връзка с подмяна на спирателни кранове на ул. „Поп Грую“ в жк. „Васил Левски“ В се налага спиране на водоподаването от 9:30  до 21:30 часа на клиентите на „Софийска вода”, живеещи в района на:\r\n- ул. „Рилска обител“, ул. „Летоструй“, бул. „Ботевградско шосе“, бул. „Владимир Вазов“, ул. „Бесарабия“ от №80 до №114.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес:  пред бл. 7.\r\nВъв връзка с подмяна на сградно водопроводно отклонение на  ул. „Падинето“ с. Панчарево се налага спиране на водоподаването от 10:00  до 16:00 часа на клиентите на „Софийска вода”, живеещи в района на:\r\n- ул. „Падинето“, ул. „Дружба“, ул. „Йованец“ № 2,4,6, ул.“Момина сълза“, ул. „Здравец“, ул. „Иглика“, ул. „Батийница“ от №1 до №7.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Падинето“ ъгъла с ул. „Момина сълза“.\r\nВъв връзка с подмяна на сградно водопроводно отклонение на  ул. „Проф.Иван Богданов“ вилна зона „Киноцентъра“ се налага спиране на водоподаването от 10:00  до 15:00 часа на клиентите на „Софийска вода”, живеещи в района на:\r\n- ул. „Проф.Иван Богданов“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Проф.Иван Богданов“ №3.\r\nВъв връзка с подмяна на водомерен възел на  ул. „Ловджийска чешма“ с. Панчарево се налага спиране на водоподаването от 10:00  до 12:00 часа на клиентите на „Софийска вода”, живеещи в района на:\r\n- ул. „Риляник“, ул. „Ловджийска чешма“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Риляник“ ъгъла с ул. „Ловджийска чешма“.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2017.08.01", "title": "„Софийска вода” временно ще прекъсне водоснабдяването в някои части на столицата на 2 август"}
{"url": "http://www.focus-news.net/news/2017/08/01/2421456/premierat-boyko-borisov-bezrabotitsa-ima-za-tezi-koito-ne-iskat-da-rabotyat.html", "text": "Безработица има за тези, които не искат да работят. Това каза пред журналисти премиерът Бойко Борисов, който присъства на официална церемония по откриването на нов завод за автомобилни части на германската фирма „Костал“ в Пазарджик, предаде репортер на Радио „Фокус“-Пазарджик.  “Безработица реално няма. Безработица има за тези, които не искат да работят. Проблемът ни е сега много бързо през техникумите, през дуалното обучение да образоваме повече, да повишаваме квалификацията. От 1 септември с програмата, която сме направили, всяко българско дете да е в училище и, който го възпрепядства съответно да получава санкция, защото в последствие виждате - инвеститорите са тук, а ние не можем да им отговорим с високо производителна и квалифицирана работна ръка“, заяви премиерът. „Днес можем да се поздравим с поредния добър партньор в България и да пожелаем в следващите години да се развие с тези 2 700 работници“, допълни той. „След срещата в Берлин нещата много потръгнаха и мога да се обзаложа с вас, че след септември, след изборите в Германия, много по-голям интерес ще има към България“, каза още Борисов. \r\nВаня НИКОЛОВА", "date": "2017.08.01", "title": "Премиерът Бойко Борисов: Безработица има за тези, които не искат да работят"}
{"url": "http://www.focus-news.net/news/2017/08/01/2421449/radio-svobodna-evropa-makedoniya-zoran-zaev-i-boyko-borisov-shte-podpishat-dogovora-za-dobrosasedstvo-mezhdu-balgariya-i-makedoniya.html", "text": "Премиерите на Македония и България Зоран Заев и Бойко Борисов, днес от 13:35 часа в Скопие ще подпишат Договор за приятелство, добросъседство и сътрудничество. Борисов оглавява българска делегация, която два дни ще пребивава на официално посещение в Македония, предаде  Радио „Свободна Европа“ в македонската си редакция. \r\nПредвидено е  Бойко Борисов да пристигне в страната тази сутрин. Предвидена е официална церемония с всички държавни и военни почести пред правителството на Македония. След това Заев и Борисов ще имат среща на четири очи. Според дневния ред, двамата премиери ще подпишат споразумение в 13:35 минути, след което ще дадат заявления пред медиите. Споразумението трябва да бъде подписано на македонски и български език.\r\nЗа утре, 2 август, когато се отбелязва националния празник на Македония Илинден, е предвидено съвместно честване в църквата Свети Спас в Скопие, където се намира гробът  на Гоце Делчев.\r\nПо време на посещението си в Македония, Борисов ще се срещне с президента Георге Иванов и с председателя на парламента Талат Джафери. Виктор Турмаков", "date": "2017.08.01", "title": "Радио „Свободна Европа“ (Македония) : Зоран Заев и Бойко Борисов ще подпишат Договора за добросъседство между България и Македония"}
{"url": "http://www.focus-news.net/news/2017/08/01/2421457/kardzhali-povredeni-telefonni-i-internet-kabeli-na-ploshtadka-v-industrialnata-zona-v-grada-sa-prekasnali-saobshtitelnite-uslugi-v-rayona.html", "text": "Сигнал за повредени телефонни и интернет кабели на площадка в индустриалната зона на Кърджали е подаден вчера в полицейското управление. Това съобщиха от ОДМВР-Кърджали. Вследствие на произшествието са били прекъснати съобщителните услуги в района. Дежурна оперативна група е извършила оглед. Образувано е досъдебно производство и се издирва извършителят на деянието.", "date": "2017.08.01", "title": "Кърджали: Повредени телефонни и интернет кабели на площадка в индустриалната зона в града са прекъснали съобщителните услуги в района"}
{"url": "http://www.focus-news.net/news/2017/08/01/2421458/pregled-na-osnovnite-temi-v-shumenskiya-pechat.html", "text": "„Кметът на Велики Преслав иска бронзовите пластики от разрушения паметник пред НДК“ е водещото заглавие във вестник „Шуменска заря“. Кметът на Велики Преслав д-р Александър Горчев твърдо е решил с официално писмо до известния български скулптор проф. Валентин Старчев и столичния общински съвет да поиска демонтираните бронзови пластики от разрушения паметник „1300 години България“ пред столичния Национален дворец на културата. Идеята му е те да бъдат ситуирани на подходящо място в Националния историко-археологически резерват „Велики Преслав“, а не в двора на Националния исторически музей в София, както предвижда решението на местния парламент в София. „Eвродепутатът Илхан Кючюк откри детска площадка в село Златар“ е заглавие от стр.2 в броя. С нова детска площадка се сдоби вчера шуменското село Златар, община Велики Преслав. Съоръженията са факт, благодарение помощта на евродепутата и председател на Младежко ДПС Илхан Кючюк, който на 30 юли лично откри новата придобивка. „Организират Ден на Корея в Шумен“, пише изданието. Денят на корейската култура ще се проведе в Шумен в четвъртък. В областния център ще пристигне Н. пр.извънредният и пълномощен посланик на Република Корея у нас Шин Бунам. Дипломатът ще пристигне със съпругата си Ким Джиън и консула Ким Миън, която отговаря за културните връзки между Корея и България. „Неправомерно се използват контейнерите за строителни отпадъци в Шумен“, съобщава всекидневникът. Община Шумен напомни на гражданите, че контейнерите за строителни отпадъци, които бяха поставени в началото на месец август миналата година в шуменските квартали „Тракия“, „Еверест“ и „Б. Българанов“, са предназначени да се използват от гражданите, а не от строителните фирми. Специализираните съдове трябваше да създадат удобство на домакинствата при извършване на неголеми битови ремонти. „Днес започва Световната седмица на кърменето“, пише всекидневникът. В България дългосрочната инициатива цели да насърчи кърменето на обществени места – музеи, библиотеки, галерии, големи търговски обекти, ресторанти, кафенета, обществен транспорт и др. Целта на инициативата, която ще продължи през следващите 2 години, е да се създаде обществена среда, която активно подкрепя, насърчава и защитава кърменето – на работното място, обществените места, както и в семейството и общността. „Инвалиди от Шумен и региона споделиха опит на семинар – обучение край Елхово“ е заглавие от стр.4 в броя. Ръководителите на Основни (Общински) организации към Съюза на инвалидите в България, Регионална организация – Шумен проведоха поредното обучение за работа с хората с увреждания в хотелски комплекс край Елхово област Ямбол. В работата на обучението взеха участие представители на инвалидните организации от Шумен, Велики Преслав, Нови пазар, Смядово, Каспичан, Хитрино и Никола Козлево. Целта на обучението беше увеличаване познанията в работата с хората с увреждания, както и доближаването до добрите практики и създаване на модерни европейски организации по общините. Интервюто в броя е с Венцислава Борисова, председател на Областния читалищен съвет в Шумен.", "date": "2017.08.01", "title": "Преглед на основните теми в шуменския печат"}
{"url": "http://www.focus-news.net/news/2017/08/01/2421460/varna-lyatnoto-ekouchilishte-na-mladezhkiya-voden-parlament-shte-izuchava-severnoto-chernomorie.html", "text": "Лятното екоучилище „Северно Черноморско крайбрежие“ - 2017 г. на Младежкия воден парламент ще бъде открито от 15.00 часа в Дирекцията на Природен парк „Златни пясъци“. Това съобщиха от пресцентъра на Басейнова дирекция „Черноморски район“. От 1 до 5 август ученици от 12 населени места в страната, както и представители на френския Младежки воден парламент към Агенцията по водите „Артоа-Пикарди”, ще се включат в мониторингови дейности и „фотолов” по Северното Черноморие. По време на екоучилището участниците ще посетят Шабленско, Дуранкулашко и Езерецко езеро и района на Тюленово, Камен бряг, Яйлата и залива Болата.\r\nЕкоучилището се осъществява с финансовата подкрепа на Министерството на околната среда и водите и с организационната помощ на Басейновите дирекции „Черноморски район“ и „Западнобеломорски район“.", "date": "2017.08.01", "title": "Варна: Лятното екоучилище на Младежкия воден парламент ще изучава Северното Черноморие"}
{"url": "http://www.focus-news.net/news/2017/08/01/2421461/shumen-neizvestni-izvarshiteli-sa-nanesli-poboy-na-29-godishen-mazh-ot-grada-i-sa-mu-otneli-nad-700-leva.html", "text": "На 30 юли 2017 г. около 04:15 часа в град Шумен на ул. Цар Освободител неизвестни извършители са нанесли побой на 29-годишен мъж от град Шумен и са му отнели сумата от 704 лева. Това съобщиха от ОДМВР-Шумен. По случая работят служители на Районно управление на МВР-Шумен.", "date": "2017.08.01", "title": "Шумен: Неизвестни извършители са нанесли побой на 29-годишен мъж от града и са му отнели над 700 лева"}
{"url": "http://www.focus-news.net/news/2017/08/01/2421459/sport-simon-kyaer-shte-premine-meditsinski-pregled-v-sevilya.html", "text": "Севиля обяви, че е сключила споразумение с Фенербахче за трансфера на защитника Симон  Кяер. 28-годишният датчанин днес ще пристигне в Испания за медицински преглед и подписването на договор. \r\nПрез последния сезон датският защитник изигра 43 мача и отбеляза 3 гола.  Виктор Турмаков", "date": "2017.08.01", "title": "Спорт: Симон Кяер ще премине медицински преглед в Севиля"}
{"url": "http://www.focus-news.net/news/2017/08/01/2421462/minka-salagyorova-zam-kmet-na-obshtina-petrich-blizo-25-km-eternitovi-vodoprovodi-v-tsentralnata-chast-na-grada-shte-badat-podmeneni.html", "text": "Близо 2.5 км етернитови водопроводи в централната част на Петрич ще бъдат подменени. Това каза за Радио „Фокус“ - Пирин Минка Салагьорова, заместник-кмет по строителството към Община Петрич. Тя отбеляза, че вече има избран изпълнител и най-късно следващата седмица трябва да започнат и ремонтните работи. „След подмяната на тези водопроводи съответно предвиждаме да направим със заделените 200 000 лв. от бюджета и т. нар. кърпежи – 5 500 кв. м както в града, така и в селата. Съответно имаме и други обекти, които са предвидени за благоустрояване и така ще се опитаме комплексно да решим проблемите“, уточни Салагьорова. Тя подчерта, че подмяната на водопроводите е била крайно наложителна, тъй като предишните им усилия да правят кърпежи по пътищата не са дали голям резултат, защото често се е случвало веднага след кърпежа да се получи водопроводна авария и да се налага веднага след това там, където е кърпено, отново да се правят ремонти. Заместник-кметът посочи, че затова този път са решили, че трябва да подменят стратегията, а именно да подменят водопроводите, там където най-често аварират.\r\nНатали СТЕФАНОВА", "date": "2017.08.01", "title": "Минка Салагьорова, зам.-кмет на Община Петрич: Близо 2.5 км етернитови водопроводи в централната част на града ще бъдат подменени"}
{"url": "http://www.focus-news.net/news/2017/08/01/2421466/blagoevgrad-niva-s-62-kanabisovi-rasteniya-s-obshto-teglo-12-kg-e-otkrita-v-zemlishteto-na-s-vlahi.html", "text": "На 31 юли 2017 г. в местността „Карирерата“ в землището на с. Влахи, община Кресна, от полицейски служители на Районно управление на МВР-Сандански, е открита нива с около 62 тревисти растения, реагиращи положително на канабис. Това съобщиха от ОДМВР-Благоевград. На място е задържан А. Х./28 г./ от гр. Кресна. Общото количество на растенията е около 12 килограма. За случая е уведомена Районна прокуратура-Сандански. Работата продължава.", "date": "2017.08.01", "title": "Благоевград: Нива с 62 канабисови растения с общо тегло 12 кг е открита в землището на с. Влахи"}
{"url": "http://www.focus-news.net/news/2017/08/01/2421467/kyustendil-ekskurzii-i-letuvaniya-sa-vklyucheni-v-kalendara-za-mesets-avgust-na-turistichesko-druzhestvo-osogovo.html", "text": "Екскурзии и летувания са включени в календара за месец август на Туристическо дружество „Осогово” в Кюстендил. Това съобщи за Радио „Фокус” – Кюстендил секретарят на дружеството Силвия Михова. По думите ѝ в края на тази седмица ще започне 7-дневна екскурзия в Полша. Ще бъдат посетени няколко хижи, солната мина „Виеличка”, градовете Краков и Будапеща, а при връщането си туристите ще разгледат и нощуват в Белград. „На 11 август е традиционното ни изкачване до Мальовица, посветено на кюстендилските алпинисти Людмил Янков и Стоян Наков”, каза Силвия Михова. Във втората половина от месеца ще се състои и екскурзионно летуване в Средна гора. „Ще посетим Старосел, Копривщица и местността „Оборище”, каза Силвия Михова.\r\nВенцеслав ИЛЧЕВ", "date": "2017.08.01", "title": "Кюстендил: Екскурзии и летувания са включени в календара за месец август на Туристическо дружество „Осогово”"}
{"url": "http://www.focus-news.net/news/2017/08/01/2421465/boyko-borisov-balgariya-e-destinatsiya-za-investitsii-na-nemskite-kompanii-zashtoto-interesat-kam-nas-ne-e-na-dumi-a-se-sluchva.html", "text": "Най-големият проблем в момента е работната ръка. Това каза премиерът Бойко Борисов при откриването на нов завод за автомобилни части на германската фирма „Костал“ в Пазарджик, предаде репортер на Радио „Фокус“ – Пазарджик. „До преди няколко години говорехме за безработица. Сега тя е под 7% и всъщност тези, които не искат да работят, са безработни. Да се надяваме, че новите собственици с това мощно и високотехнологично производство ще дават и добри заплати“, допълни Борисов. Той се обърна към работниците с думите: „Дойде време да се радваме, че ви има“. Той обясни, че само преди няколко дни в Ямбол е открита огромна инвестиция, която е най-голямата на Балканите като разпределителен център. „Ако е казал Господ през следващия месец ще открием в Плевен инвестиция за над 100 милиона лева с 8 000 работни места. Искам да благодаря на целия немски семеен бизнес, който е гръбнакът на немската икономика и разбира се на канцлера и на всички наши приятели там, защото България е дестинация за инвестиции на немските компании от Севлиево до Пазарджик, от Ямбол до Плевен. Из цяла България в момента строят заводи, а хубавото на тези заводи е, че всичко се изнася. Това може само да радва икономиката на една страна. И когато бяхме в Берлин дойде целият немски бизнес заедно с финансовия министър, защото интересът към нас не е интерес на думи, а той се случва“, каза още Борисов. Той допълни, че ние трябва да отговорим с квалифицирана, с дисциплинирана, с умна работна ръка, ако искаме просперитетът на държавата да върви. По думите му трябва само здраве и търпение, защото нещата вървят добре.\r\nНа откриването присъстваха вицепремиерът Екатерина Захариева, президентът през периода 2012 - 2017 г. Росен Плевнелиев, областният управител Стефан Мирев, кметът на Пазарджик Тодор Попов, Андреас Костал, собственик на германския концерн и Йоахим Грабовски, управител и генерален мениджър на чешкото представителство на компанията. Фирмата открива в Пазарджик предприятие, в което са вложени инвестиции за над 32 милиона евро, открити са 1 300 работни места, като има плановете за откриването на още 1 700 работни места.\r\nВаня НИКОЛОВА", "date": "2017.08.01", "title": "Бойко Борисов: България е дестинация за инвестиции на немските компании, защото интересът към нас не е на думи, а се случва"}
{"url": "http://www.focus-news.net/news/2017/08/01/2421468/warsaw-voice-andzhey-duda-vleze-v-konflikt-s-pravo-i-spravedlivost.html", "text": "Президентът на Полша Анджей Дуда влезе в конфликт с управляващата партия „Право и справедливост“, която единствени приема „радикална“ съдебна реформа, предложена от него, като напрежението между двата лагера остава високо, коментира  Warsaw Voice.\r\nДуда също така не е в добри отношения с министъра на отбраната Антони Мачиаревич, като враждата между тях отново „бе загряна“ относно разследването на  контраразузнаването над служителя Националното бюро за сигурност Ярослав Крашевски. \r\nДругите сфери на конфликт между президента и „Право и справедливост“ включват предложения от Дуда референдум за конституцията на страната, промените във функционирането на местните власти и потенциалните изменения в изборното законодателство.  Виктор Турмаков", "date": "2017.08.01", "title": "Warsaw Voice: Анджей Дуда влезе в конфликт с „Право и справедливост“"}
{"url": "http://www.focus-news.net/news/2017/08/01/2421469/sofiya-tezhka-katastrofa-e-stanala-na-bul-tsarigradsko-shose-v-posoka-orlov-most-pri-metrostantsiya-inter-ekspo-tsentar.html", "text": "Тежка катастрофа е станала на бул. „Цариградско шосе“, в посока \"Орлов мост\", в района на метростанция „Интер Експо Център“, съобщиха за Агенция „Фокус“ очевидци на инцидента. Лек автомобил е катастрофирал и се преобърнал по таван.", "date": "2017.08.01", "title": "София: Тежка катастрофа е станала на бул. „Цариградско шосе“ в посока \"Орлов мост\", при метростанция „Интер Експо Център“"}
{"url": "http://www.focus-news.net/news/2017/08/01/2421470/blagoevgrad-40-pchelni-koshera-sa-izgoreli-pri-pozhar-v-selo-padesh.html", "text": "40 пчелни кошера са изгорели при пожар в село Падеш. Това съобщиха от Областна дирекция на МВР - Благоевград. Сигналът за пожар в сухи треви в района е получен около 15.22 часа на 31 юли. Погасен е от 3 екипа на Районна служба „Пожарна безопасност и защита на населението“ - Благоевград.", "date": "2017.08.01", "title": "Благоевград: 40 пчелни кошера са изгорели при пожар в село Падеш"}
{"url": "http://www.focus-news.net/news/2017/08/01/2421464/the-local-daniya-se-kandidatira-za-privlichaneto-na-evropeyskata-agentsiya-po-lekarstvata-ot-london.html", "text": "Датското министерство на външните работи обяви, че е предало официална кандидатура  Копенхаген да стане ново седалище на Европейската агенция по лекарствата. Според министерството датската столица ще осигури „най-добрата среда“ за агенцията, която в момента е базирана в Лондон, пише  The Local.\r\nДания предлага агенцията да заеме без наем в срок от 20 години „нова, модерна и устойчива сграда с перфектна локация на по-малко от 10 минути от летището“. В кандидатурата се подчертава, че Дания има висок стандарт за живот за служителите на Европейската агенция по лекарствата, както и че има план работата на агенцията да протече плавно, докато тя се преместена от Лондон. \r\n„Лондон бе добър дом за агенцията в течение на години. Сега трябва да намерим добро място, което да даде същата добра обстановка, за да може тя да работи в полза на европейското здраве. Вярваме, че Копенхаген може да предложи това“, посочи датският министър на външните работи Андерс Самуелсен.  На свой ред здравният министър Елен Тране Ньорби посочи, че Дания има дълга история в медицинското изследване и нацията има процъфтяваща фармацевтична индустрия.   Агенция „Фокус” припомня:   \r\nВъв връзка с Брекзит редица европейски агенции, които в момента са базирани във Великобритания ще трябва да намерят нови места за централите си, след като страната напусне Европейския съюз.  Българското правителство е сред кандидатите Европейската агенция по лекарствата да бъде преместена на тяхна територия.  Виктор Турмаков", "date": "2017.08.01", "title": "The Local: Дания се кандидатира за привличането на Европейската агенция по лекарствата от Лондон"}
{"url": "http://www.focus-news.net/news/2017/08/01/2421472/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Терорист, който инфилтрира Въоръжените сили на Британия, получи 18 годишна присъда, след като съдът го намери за виновен по обвинение, че е снабдявал с бомби северноирландски републиканци, предава Irish Independent.\r\nБившият кралски морски пехотинец Киаран Максуел е крил противопехотни мини, минохвъргачи, амуниции и бомби в 48 локации в Северна Ирландия и Англия.\r\nВластите намериха материали за правенето на бомби, заровени в земята, както и униформа на северноирландската полиция, и служебна карта.\r\nБившият военен, който е на 31 година, е служил в отряд командоси „40“, базиран в Нортън Манър Кемп, Съмърсет.\r\nВойникът е притежавал снимки на банкови карти за измама, както и канабис.\r\nВластите заявиха, че той е използвал военните си познания, за да акумулира и конструира бомбите. Според главен инспектор Гилиан Кърни, инфилтрирането на армията от републикански терорист е „необичайно“.\r\nПолицията се страхува, че някои от оръжията, който Максуел е направил, все още циркулират.\r\n„Сигурен съм, че сте бил, и ще останете мотивиран от дисидентски републикански симпатии, и враждебност към Обединеното кралство“, заяви съдия Джъстис Суини.\r\nОсъденият е планирал нападения срещу полицейски управления, съвместно с членове на групировки, които претендират за приемственост с ИРА.\r\n Албанското посолство в Будапеща съобщи, че плановете в унгарската столица да бъде издигнат паметник на националния герой на Албания Георги Кастриоти – Скендербег ще внесат гордост в сърцата на албанците. Но снимките, публикувани в интернет страницата на посолството на полузавършения монумент, предизвикаха възмущение у албанското общество, защото в статуята „няма нищо албанско“, пише Nepszava.\r\n„Това може да е унгарец, сърбин или българин, но със сигурност не и албанец“, коментира в интернет преподавателя от университета в Тирана Адриан Исуфи. Професорът препоръча на унгарския скулптор Михай Габор да разгледа повече исторически източници. Той призова албанското външно министерство да реагира, твърдейки, че изображението на статуята изкривява представата на запад за албанските култура и история.\r\nСлед това към професора се присъединяват и албанските медии, \"Срам!\" е заглавието на статия от местен вестник. Според албанския художник Илир Лука най-големият проблем с скулптурата е, че слива албанците със славянските народи, създава впечатление, че албанците всъщност са славяни.\r\nПо-късно снимката на полузавършената статуя е премахната от страницата на посолството. Албанският посланик в Унгария, Ариан Спасе посочи, че „статуята ще се промени из основи, за да прилича повече на познатия ни и обичан борец за свобода Скендербег“.\r\nДатското министерство на външните работи обяви, че е предало официална кандидатура Копенхаген да стане ново седалище на Европейската агенция по лекарствата. Според министерството датската столица ще осигури „най-добрата среда“ за агенцията, която в момента е базирана в Лондон, пише The Local.\r\nДания предлага агенцията да заеме без наем в срок от 20 години „нова, модерна и устойчива сграда с перфектна локация на по-малко от 10 минути от летището“. В кандидатурата се подчертава, че Дания има висок стандарт за живот за служителите на Европейската агенция по лекарствата, както и че има план работата на агенцията да протече плавно, докато тя се преместена от Лондон.\r\n„Лондон бе добър дом за агенцията в течение на години. Сега трябва да намерим добро място, което да даде същата добра обстановка, за да може тя да работи в полза на европейското здраве. Вярваме, че Копенхаген може да предложи това“, посочи датският министър на външните работи Андерс Самуелсен. На свой ред здравният министър Елен Тране Ньорби посочи, че Дания има дълга история в медицинското изследване и нацията има процъфтяваща фармацевтична индустрия.\r\nАгенция „Фокус” припомня:\r\nВъв връзка с Брекзит редица европейски агенции, които в момента са базирани във Великобритания ще трябва да намерят нови места за централите си, след като страната напусне Европейския съюз. Българското правителство е сред кандидатите Европейската агенция по лекарствата да бъде преместена на тяхна територия. \r\n Президентът на Полша Анджей Дуда влезе в конфликт с управляващата партия „Право и справедливост“, която единствени приема „радикална“ съдебна реформа, предложена от него, като напрежението между двата лагера остава високо, коментира Warsaw Voice.\r\nДуда също така не е в добри отношения с министъра на отбраната Антони Мачиаревич, като враждата между тях отново „бе загряна“ относно разследването на контраразузнаването над служителя Националното бюро за сигурност Ярослав Крашевски.\r\nДругите сфери на конфликт между президента и „Право и справедливост“ включват предложения от Дуда референдум за конституцията на страната, промените във функционирането на местните власти и потенциалните изменения в изборното законодателство.", "date": "2017.08.01", "title": "Преглед на някои от основните теми в европейския печат ( Агенция „Фокус“ )"}
{"url": "http://www.focus-news.net/news/2017/08/01/2421474/varna-v-grada-prodalzhava-kampaniyata-za-bezplatno-izsledvane-na-riska-ot-sanna-apneya.html", "text": "Кампанията за безплатно изследване на риска от сънна апнея във Варна продължава и през август. Това съобщиха за Радио „Фокус“ – Варна от болница „Света Анна“ във връзка със зачестяващите запитвания от граждани на Варна и прилежащите населени места дали през август съвместната програма на Общината и болничното заведение за безплатно изследване на риска от сънна апнея ще бъде прекратена през отпускарския месец. Сертифицираният екип от специалисти, изследващи рисковете от Обструктивна сънна апнея в университетската МБАЛ „Света Анна – Варна“, няма да спре безплатните прегледи и през ваканционния месец август, уточниха от болничното заведение. Желанието на ръководството на лечебното заведение е да бъде осигурена възможност на всеки жител на община Варна и прилежащите ѝ населени места – Казашко, Каменар, Тополи, Звездица и Константиново, със симптоми на хъркане и апноични паузи по време на сън, да получат безплатен достъп до акустична рино и фарингометрия. Изследванията се извършват във Функционалния кабинет на Отделението по УНГ в МБАЛ „Св. Анна – Варна“. До момента през него са преминали почти 1/3 от заложените за финансиране от Община Варна 300 души. Първите възможни свободни часове за консулт в момента са за края на седмицата. И през август прегледите ще вървят в часовете между 9.00 и 12.00.\r\nДиагностичното изследване за риска от ОСА не е платено от НЗОК, извън програмата на Община Варна и  МБАЛ „Света Анна – Варна“. Този факт е причина голяма част от страдащите от този проблем да го подценяват и да отлагат трайното му решаване – с лечение, което е финансирано от здравната каса. На старта на програмата за безплатни изследвания на риска от ОСА началникът на отделението по УНГ в МБАЛ „Света Анна – Варна“ д-р Гален Шиваров припомни, че хъркането не e безопасно и изисква навременна адекватна диагностика и последващо лечение.\r\nМарияна ВАЛЕНТИНОВА", "date": "2017.08.01", "title": "Варна: В града продължава кампанията за безплатно изследване на риска от сънна апнея"}
{"url": "http://www.focus-news.net/news/2017/08/01/2421475/ria-novosti-pri-katastrofa-s-avtobus-v-kitay-sa-zaginali-chetirima-dushi-48-sa-ranenite.html", "text": "Най-малко четирима души са загинали, а други 48 са ранени при пътно произшествие с участието на автобус в северната част на Китай, предаде РИА Новости.\r\nСпоред местните власти автобусът се е преобърнал след сблъсък с камион, превозващ Цимент край град Тянцзин. Пострадалите са откарани в болницата без опасност за живота.  Виктор Турмаков", "date": "2017.08.01", "title": "РИА Новости: При катастрофа с автобус в Китай са загинали четирима души, 48 са ранените"}
{"url": "http://www.focus-news.net/news/2017/08/01/2421476/pleven-narodniyat-predstavitel-ot-gerb-plamen-tachev-prisastva-na-parvata-kopka-po-proekta-za-rehabilitatsiya-na-vik-mrezhata-na-obshtina-dolna-mitropoliya.html", "text": "Народният представител от ГЕРБ-Плевен Пламен Тачев заедно със заместник-министъра на околната среда и водите Красимир Живков и кметовете на Долна Митрополия и Плевен Поля Цоновска и Георг Спартански присъстваха на първата копка по проекта за рехабилитация на ВиК мрежата на община Долна Митрополия. Това съобщиха от пресцентъра на ПП ГЕРБ. Депутатът получи персонална благодарност от Поля Цоновска  за личния му принос, този проект след петгодишна работа да стартира. На подписването на договора в началото на т.г. в Плевен присъства лично премиерът Бойко Борисов. \r\nСтроителните работи са част от интегрирания воден цикъл на Плевен-Долна Митрополия, финансиран по Оперативна програма „Околна среда 2014-2020“. По думите на зам.-министър Живков това е най-мащабният проект от новия програмен период в сектор „Води“ и по него ще бъдат изградени над 76 км водопровод, 85,4 км битов канал и 2,3 км дъждовна канализация.\r\nОбщият размер на инвестицията е 117 150 300 млн. лв., а безвъзмездната финансова помощ възлиза на близо 88 млн. лв. Общо 12 686 жители  ще ползват по-качественото водоснабдяване, над 111 300 ще бъдат с подобрено пречистване на отпадъчните води, което определя проекта като инвестиция в здравето на хората от региона.\r\nПо проекта ще бъде изцяло модернизирана и ПСОВ-Плевен и след реконструкцията тя ще поеме отпадъчните води на още 4 населени места – градовете Долна Митрополия и Тръстеник и селата Ясен и Буковлък.", "date": "2017.08.01", "title": "Плевен: Народният представител от ГЕРБ Пламен Тачев присъства на първата копка по проекта за рехабилитация на ВиК мрежата на община Долна Митрополия"}
{"url": "http://www.focus-news.net/news/2017/08/01/2421463/shumen-dva-opita-za-telefonni-izmami-sa-registrirani-za-polovin-chas-v-odmvr.html", "text": "За периода от 09.30 часа до 10.00 часа в оперативната дежурна част на ОДМВР-Шумен са получени два сигнала от граждани, че на стационарните им телефони са се обадили лица, които се опитват да ги измамят. Това съобщиха от ОДМВР-Шумен. В двата случая лицата са се представили за полицейски служители – \"инспектор Стоев\" и \"Красимир от полицията\". При единия сценарий е предоставен и телефон за обратна връзка – 9151.", "date": "2017.08.01", "title": "Шумен: Два опита за телефонни измами са регистрирани за половин час в ОДМВР"}
{"url": "http://www.focus-news.net/news/2017/08/01/2421471/premierat-boyko-borisov-bsp-podkrepiha-nezavisim-kandidat-taka-che-nie-s-tyah-na-prezidentskite-izbori-ne-sme-se-sblaskvali.html", "text": "На президентските избори БСП кандидат нямаха – подкрепиха независим кандидат. Така че ние с тях на президентските избори не сме се сблъсквали. Това каза пред журналисти в Пазарджик премиерът Бойко Борисов по повод нападките на лидера на БСП Корнелия Нинова, че на изборите за президент председателят на ГЕРБ е понесъл първата си голяма загуба и не е можел да я преживее, предаде репортер на Радио „Фокус” – Пазарджик. „Корнелия Нинова не е спечелила президентските избори – първо с това подскачане от Бузлуджа лъжа до лъжа се говори. Второ, да бъдат малко по-скромни. На президентските избори те кандидат нямаха – подкрепиха независим кандидат. Така че ние с тях на президентските избори не сме се сблъсквали. Веднага след тях бяха парламентарните избори, когато бяхме аз и тя, и резултатът е категоричен – в полза на ГЕРБ – с 15 депутата повече”, обясни Борисов. \r\n„Като чух от Сметната палата за това, какви нарушения е открила за президентските избори, малко ще ме е страх да коментирам толкова смело подобен въпрос. Още повече, ние с президента Румен Радев се видяхме, поговорихме, че дирекцията „Антикорупция” в ДАНС ще отиде в този голям орган, се избира от парламента и се назначава от парламента и ще бъде равно отдалечен. А Корнелия Нинова чула – не дочула коментира”, коментира Борисов.\r\n„Корнелия Нинова не се беше явила на президентските избори. Аз знам какво правя и след това съм я победил категорично. И сега имаме 3,9% ръстът на икономиката, а по отношение на безработицата - на практика не можем да намерим работници. Бюджетът е на близо 2 млрд. лева излишък. С кои параметри Корнелия Нинова ще се похарчи – че събориха КТБ? В техния мандат събориха КТБ. Какви списъци на политици иска? При нейния мандат събориха КТБ – видяхте стенограмите – нали много се гласихте да видите стенограмите при президента, очаквайки да видите, че има нещо скрито. Защо не коментирахте това. Най-острият човек там бях аз по време на мандата на БСП – стига двуличие”, каза още Бойко Борисов.\r\nВъв връзка с очакванията му от визитата в Македония, той заяви: \"Аз никога нямам очаквания. Когато нещо свърши, то е документирано\".\r\n„Възползвали сме се от експертизата на всички, които са работили по този договор. С декларация парламентът го е подкрепил. Така че не виждам по какво може да се правят компромиси. Ние отиваме с ясен мандат от декларацията на парламента, че можем да подпишем този текст след като всички са го подкрепили в парламента, знаем, че ще се подпише и след това ще бъде ратифициран. Да изчакаме събитията“, коментира още Борисов, като подчерта, че жп и магистралната връзка между двете страни са особено важни. \r\nВаня НИКОЛОВА", "date": "2017.08.01", "title": "Премиерът Бойко Борисов: БСП подкрепиха независим кандидат – така че ние с тях на президентските избори не сме се сблъсквали"}
{"url": "http://www.focus-news.net/news/2017/08/01/2421478/veliko-tarnovo-obshtinata-e-vodesht-partnyor-v-proekt-za-preventsiya-na-kiberprestapnostta.html", "text": "Община Велико Търново и Областната дирекция на МВР са водещи партньори в проект за превенция на киберпрестъпността, който предстои да бъде реализиран на територията на десетте общини в областта. Това съобщиха от пресцентъра на Община Велико Търново. Целта е все по-широк кръг от обществени групи и все повече хора да бъдат информирани и да разпознават различните противоправни деяния, извършвани посредством интернет, както и да се предпазват от тях.\r\nОбщина Велико Търново бе домакин на работна среща на полицейски и общински служители, както и на представители на съответните местни комисии за борба с противообществените прояви на малолетни и непълнолетни в целия регион. Форумът бе открит от заместник-кмета на старопрестолния град проф. Георги Камарашев. Той подчерта, че проектът „Превенция на киберпрестъпността“ е поредната съвместна и полезна инициатива между общината и полицията. Концепцията бе представена от полицейските инспектори Ивелин Иванов и Боян Бартолов.\r\nВъв всяка от общините деца и младежи, с помощта на учители по информатика и експерти от комисиите за борба с противообществените прояви на малолетни и непълнолетни, ще изработят видеоклипове на тема „Поуки и препоръки за предпазване от киберпосегателства“. Инициативата ще има конкурсен характер, а най-добрата продукция ще бъде представителна за целия проект. Условията за участие и критериите ще бъдат разпространени в училищата с помощта на Регионалното управление по образование. Победителите ще бъдат обявени в рамките на събитията по повод Международния ден за безопасен интернет, който ще бъде отбелязан през февруари 2018 г.\r\nВ работната среща участваха председателят на Дарителско сдружение „Св. Иван Рилски“ Благовеста Факирова, началникът на отдел „Охранителна полиция“ към Областната дирекция на МВР комисар Стефан Николов, представители на общините Павликени, Елена, Стражица и Лясковец, полицейски служители от цялата област. Партньори по проекта са също Областна администрация – В. Търново, Регионалното управление по образованието, областният всекидневник „Борба“, „Телнет“ ЕООД, печатница „Сира“, преподавателят във Великотърновския университет доц. Емил Стоянов.", "date": "2017.08.01", "title": "Велико Търново: Общината е водещ партньор в проект за превенция на киберпрестъпността"}
{"url": "http://www.focus-news.net/news/2017/08/01/2421480/aleksandar-aleksandrov-vidinski-sayuz-na-zarnoproizvoditelite-zhatvata-na-pshenitsa-v-regiona-priklyuchi-pri-dobiv-560-kg-ot-dekar.html", "text": "Жътвата на пшеница в региона приключи при добив от 560 кг от декар. Това каза за Радио „Фокус“ – Видин Александър Александров, председател на Видинския съюз на зърнопроизводителите. Той посочи, че търговията с пшеница е на добра цена – 270 лв. за тон пшеница. \"Затрудненото корабоплаване по река Дунав ограничава търговията с пшеница. Баржите се движат, но заради ниското ниво не са натоварени изцяло. Търговията на пшеница с тежкотоварни автомобили е скъпо, увеличава цената и за това в момента се изчаква отново да тръгне нормално корабоплаването по Дунав\", каза Александров. Той посочи, че има засилено търсене на хлебна пшеница с високи показатели, но голяма част от видинските зърнопроизводители през последните години отглеждат предимно пшеница с по-ниски показатели за фураж. „Причината е в цената, която между пшеницата с високи показатели и тази фураж е различна с около 20 лв. за тон. А, разходите и грижите за пшеницата с високи показатели са много по-големи“, каза Александров. Приключила е и жътвата на рапица в областта, добивите са около 280 – 300 кг от декар.\r\nАнна ЛОЗАНОВА", "date": "2017.08.01", "title": "Александър Александров, Видински съюз на зърнопроизводителите: Жътвата на пшеница в региона приключи при добив 560 кг от декар"}
{"url": "http://www.focus-news.net/news/2017/08/01/2421481/dha-dnes-v-ankara-zapochna-nay-kritichniyat-sadeben-protses-vav-vrazka-s-opita-za-prevrat-ot-15-yuli-minalata-godina.html", "text": "В турската столица днес пред съда ще бъдат изправени 486 обвиняеми за участие в пуча от 15 юли м.г., предаде информационната агенция Догу хабер ажансъ (ДХА). \r\n Съдебното дело е срещу дейностите във военната база „Акънджъ”, използвана като централа на опита за преврат и място за съсредоточаване и изчакване за намеса на военните командири. За пръв път пред съда ще бъдат изправени и заловени в базата четири цивилни лица. Бившият командващ ВВС армейски генерал Акън Йозтюрк и някои военни се явяват на втори съдебен процес по повод пуча от 15 юли м.г. Обвиняем № 1 е живеещият в изгнание в САЩ религиозен проповедник Фетхуллах Гюлен. Делото се гледа от 4-ти състав на Съда за тежки престъпления в заседателната зала в двора на затвора „Синджан” край Анкара. Процесът ще продължи до 29 август, а в района са взети изключителни мерки за сигурност. Оборудвани са пропускателни пунктове, на които се извършва щателна проверка индивидуално на всеки влизащ; на покрива на затвора са разположени снайперисти; дронове на жандармерията непрекъснато правят заснемане от въздуха. Пред затвора са разположени много бронирани средства, има и едно водно оръдие, посочва още ДХА.", "date": "2017.08.01", "title": "ДХА: Днес в Анкара започна най-критичният съдебен процес във връзка с опита за преврат от 15 юли миналата година"}
{"url": "http://www.focus-news.net/news/2017/08/01/2421482/plovdiv-narodniyat-predstavitel-ot-gerb-d-r-hristo-grudev-se-sreshtna-za-poreden-pat-s-zhiteli-na-obshtina-asenovgrad.html", "text": "Народният представител от ГЕРБ д-р Христо Грудев се срещна за пореден път с жители на община Асеновград, съобщиха от пресцентъра на партията. Проблеми от лично естество като липса на работа и спорове за имущество бяха сред основните, които поставиха асеновградчани. На откритата приемна за съдействие дойде и кметът на село Новаково Милен Демирев. Той се оплака от факта, че нищо от заложената инвестиционна програма  за селото не се реализира. По думите му, общинският кмет Емил Караиванов толерира изцяло кметовете на БСП в общината, а пари за селата, управлявани от ГЕРБ, не получават и стотинка. Демирев поиска съдействие  от д-р Грудев за снабдяването на селото с дърва за огрев. Народният представител веднага разговаря с началника на Горското стопанство и проблемът бе разрешен. Милен Демирев обсъди с Грудев и визията си за  по-доброто водоснабдяване на Новаково. \r\nОказа се, че през летните месеци селото е на режим. Д-р Грудев проведе разговор и с управителя на ВиК-Пловдив като се разбраха да потърсят начини за решаване на проблема. След откритата приемна народният представител проведе среща с общинските съветници от ГЕРБ в Асеновград. \r\nС тях той разговаря за актуалната обстановка в общината и повдигнатите обвинения на кмета. Освен това  обсъдиха и новия заем от 10 милиона, който иска да тегли Общината. Присъстващите се обединиха около становището, че той е неоснователен и неаргументиран, затова съветниците от ГЕРБ няма да подкрепят това искане на сесията на 30 август. До момента община Асеновград е изтеглила 8 милиона за съучастие в реализирането на Водния цикъл на града.", "date": "2017.08.01", "title": "Пловдив: Народният представител от ГЕРБ д-р Христо Грудев се срещна за пореден път с жители на община Асеновград"}
{"url": "http://www.focus-news.net/news/2017/08/01/2421483/vratsa-posreshtnaha-chudotvornite-moshti-na-sv-panteleymon-v-hram-sv-nikolay-mirlikiyski.html", "text": "Чудотворните мощи на Св. Панталеймон бяха посрещнати от Врачанския митрополит Григорий, зам.-кмета на Община Враца Петя Долапчиева, народния представител Красен Кръстев, областния управител Малина Николова, духовници от цялата страна и стотици миряни. Това съобщиха от пресцентъра на Община Враца. Камбанен звън извести пристигането на Честната глава на почитания в целия православен свят великомъченик и изцерител на болните – Св. Панталеймон. Мощите бяха донесени от монаси от едноименния манастир в Света Гора. Заедно със светините, във Враца, пристигна и копие на чудотворната икона на светеца. След полагането на светите мощи в църквата „Св. Николай Мирликийски“ беше отслужена архиерейска света литургия и водосвет, оглавени от Врачанския митрополит Григорий.\r\nЧудотворните реликви ще останат в храма за поклонение до 10.30 часа на 2 август. Днес, от 17.00 часа, ще започне първият за Богородничния пост молебен канон към Света Богородица. Богослужението ще бъде водено от Врачанския митрополит Григорий в съслужение със свещеници и духовни лица от Враца и страната.\r\nНа 2 август, в 9.00 часа, в същата църква ще започне архиерейска света литургия, предстоявана от Врачанския митрополит Григорий. След това в 11.00 часа, в двора на МБАЛ “Христо Ботев” във Враца, ще бъде отслужен водосвет от митрополита и ще бъде положен основният камък на новостроящ се храм, който ще носи името на Св. Пантелеймон. Мястото за новата църква ще бъде осветено с мощите на светеца.\r\nВрачанската митрополия кани всички православни християни да вземат молитвено участие в празничните богослужения и поклонението пред мощите на Св. Пантелеймон.", "date": "2017.08.01", "title": "Враца: Посрещнаха чудотворните мощи на Св. Пантелеймон в храм „Св. Николай Мирликийски“"}
{"url": "http://www.focus-news.net/news/2017/08/01/2421484/sport-fernando-lyorente-shte-propusne-nachaloto-na-sezona-zaradi-schupena-raka.html", "text": "Нападателят на Суонзи Фернандо Льоренте ще пропусне началото на футболния сезон в Англия заради счупена ръка. Испанецът до няма да може да се възстанови  за мача срещу Саутхемптън, който ще се проведе на 12 август. \r\nОчаква се, обаче, той да се върне на терена по време на мача срещу Манчестър Юнайтед на 19 август. Льоренте си счупи ръката при падане от колело през юни.  Виктор Турмаков", "date": "2017.08.01", "title": "Спорт: Фернандо Льоренте ще пропусне началото на сезона заради счупена ръка"}
{"url": "http://www.focus-news.net/news/2017/08/01/2421473/sliven-vazrastna-zhena-e-stanala-zhertva-na-telefonna-izmama.html", "text": "78-годишна жена от град Сливен е станала жертва на телефонна измама. Това съобщиха от Областната дирекция на МВР – Сливен. Потърпевшата е била въвлечена в заблуждение, че помага на органите на реда при залавянето на престъпна група, занимаваща се с телефонни измами. Около 12,40 часа вчера жената е получила обаждане на стационарния телефон от лица, представящи се за инспектор от полицията и прокурор. Те обяснили на жената, че поводът за обаждането е да я предпазят от предстояща телефонна измама. Поискали номера на мобилния й телефон, за да бъдат в постоянна връзка с нея, като тя трябва да изпълнява всичко, което й кажат. След което на стационарния телефон се обадили с една от познатите схеми за измама. Въвлечена в измамната схема жената оставила пред входната врата на дома си сумата от 700 лева. По случая е образувано досъдебно производство", "date": "2017.08.01", "title": "Сливен: Възрастна жена е станала жертва на телефонна измама"}
{"url": "http://www.focus-news.net/news/2017/08/01/2421486/shumen-narodniyat-predstavitel-ot-gerb-d-r-rumen-genov-se-sreshtna-s-zhiteli-ot-varbitsa.html", "text": "Народният представител от ПП ГЕРБ – Шумен д-р Румен Генов се срещна с жители на община Върбица в областния офис на партията по време на своята редовна открита приемна. Това съобщиха от пресцентъра на ГЕРБ. Хората поставиха редица проблеми и обсъдиха с депутата още социални и трудово-правни казуси. Бяха поставени и множество проблеми в областта на здравеопазването, за които беше потърсена помощта на народния представител. \r\nВ края на срещата д-р Генов съобщи, че скоро той и другия народен представител от ПП ГЕРБ – Шумен Димитър Александров ще посетят община Върбица, за да се срещнат с повече хора, с чиито въпроси и проблеми да се запознаят.", "date": "2017.08.01", "title": "Шумен: Народният представител от ГЕРБ д-р Румен Генов се срещна с жители от Върбица"}
{"url": "http://www.focus-news.net/news/2017/08/01/2421487/pazardzhik-v-peshtera-zapochva-saniraneto-na-nay-golemiya-lot-ot-zhilishtni-sgradi-po-programata-za-energiyna-efektivnost.html", "text": "В Пещера ще започне „Първа копка“ по проект “Повишаване на енергийна ефективност на жилищни сгради в Пещера – ЛОТ 1” по схема за предоставяне на безвъзмездна финансова помощ по ОП „Енергийна ефективност в периферните райони”. Това съобщи за Радио „Фокус“ – Пазарджик Стоян Йовчев, експерт в общинската администрация в Пещера. Това ще е последното символично начало на дейностите по енергийната ефективност на 45 жилищни и административни сгради. „По този начин ще бъде даден старт на реновирането на следните жилищните сгради „Златното кормило“ на ул. “Цар Симеон“ №1 Вх. А и Вх. Б в Пещера, сграда „Родопи“ на ул. „Цар Борис I“ №6 Вх. А и Вх. Б в Пещера, сграда „Надежда“ на ул. „Петър Стайков“ №2А и ул. „Никола Дуров“ №10 в Пещера, сграда „Строител“ на ул. „Михаил Такев“ Бл. №3 в Пещера, сграда „Бор“ на ул. „Михаил Такев“ №1 в Пещера и сграда „Купена“ на ул. „Михаил Такев“ №37 в родопския град“, уточни Йовчев. Той допълни, че паралелно тече и санирането на сградите на Общината, пожарната и полицията в Пещера.\r\nАлбена ЖИЛЕКОВА", "date": "2017.08.01", "title": "Пазарджик: В Пещера започва санирането на най-големия ЛОТ от жилищни сгради по програмата за енергийна ефективност"}
{"url": "http://www.focus-news.net/news/2017/08/01/2421489/mariya-petrova-istorik-ofitserstvoto-i-revolyutsiyata-se-prevrashtat-v-sadba-za-polkovnik-anastas-yankov.html", "text": "Офицерството и революцията се превръщат в съдба за полковник Анастас Янков. Това каза за Радио „Фокус“ - Пирин историкът Мария Петрова по повод навършването на 160 години от рождението на полковник Янков. Тя отбеляза, че първоначално Янков учи в родното си село, а след това българското училище в Цариград, където завършва през 1875 година, точно когато назряват революционните събития в Босна и Херцеговина, Сърбия и България. По думите ѝ след това той заминава за Сърбия и участва като доброволец в Сръбско-турската война, а на следващата година отново е доброволец и опълченец в Руско-турската освободителна война, като е включен в списъка на втора рота, на пета дружина на българското опълчение. „Сражава се в боевете при Стара Загора, Шипка и Шейново, където е тежко ранен през декември 1877 година“, допълни Петрова. Тя уточни, че той се уволнява от опълчението на следващата година. „Полковник Янков участва Сръбско-българската война като командир на рота от харманлийската дружина, която се появява в боевете при превземането на Цариброд и Пирот. След войната служи в гарнизоните в Пловдив, Шумен, Добрич и София. За кратко време е произведен в чин капитан, майор, подполковник и полковник. В същия ден, когато е произведен за полковник, се уволнява и преминава до края на живота си в редиците на Вътрешно македоно-ондрински комитет и на българското спасително братство. Като техен деец, през лятото на 1902 година, прави неуспешен опит да вдигне въстание в Костурско и Леринско“, добави Мария Петрова. По думите ѝ по време на Илинденско-Преображенското въстание през 1903 година той се бие рамо до рамо с офицерите от българската армия – генерал Иван Цончев, полковник Стефан Николов, полковник Борис Дрангов, майор Димитър Джамбалаков и майор Петър Дървинков. „Всички те, след разгрома на въстанието, тайно участват във Върховния комитет. Един от най-непреклонните привърженици на Комитета, е именно полковник Янков“, посочи тя. Според нея полковник Анастас Янков е един от малкото, останали верни на Вътрешния македоно-одрински комитет.\r\nНатали СТЕФАНОВА", "date": "2017.08.01", "title": "Мария Петрова, историк: Офицерството и революцията се превръщат в съдба за полковник Анастас Янков"}
{"url": "http://www.focus-news.net/news/2017/08/01/2421490/reuters-indiyskata-politsiya-likvidira-glavatar-na-teroristi-v-kashmir.html", "text": "Индийската полиция съобщава, че е ликвидирала високопоставения главатар на ислямистката групировка „Лашкар е Тайба“  Абу Дуджана в района на Кашмир, предаде  Reuters.\r\n„Дуджана е ликвидиран южно от град Сринагар“ съобщава говорителят на местната полиция Манодж Пандита. „Действайки след постъпването на информация, полицията извършва претърсване в село Хадрипор в ранните часове на деня и ликвидира двама терористи по време на ожесточена престрелка“, посочи той. \r\nДуджана стои зад няколко терористични нападения в южната част на Кашмир и за главата му има обявена награда от 1,5 млн. рупии (40 хил. лв.).  Виктор Турмаков", "date": "2017.08.01", "title": "Reuters: Индийската полиция ликвидира главатар на терористи в Кашмир"}
{"url": "http://www.focus-news.net/news/2017/08/01/2421488/haskovo-deputatat-ot-gerb-evgeniya-angelova-prisastva-na-otkrivaneto-na-pametnik-na-botev-i-levski-v-selo-spahievo.html", "text": "Народният представител от ПП ГЕРБ-Хасково Евгения Ангелова присъства на откриването на общ паметник на Христо Ботев и Васил Левски в село Спахиево, община Минерални бани. Това съобщиха от пресцентъра на ПП ГЕРБ. Монументът е във формата на отворена книга, в страниците на която са вградени образите на Ботев и Левски. Идеята е на Христина Хубенова от Спахиево, която е основен дарител и организатор на дарителска кампания за изграждането на монумента.\r\nПаметникът е изработен от скулптора Господин Тенев-Гуспата и каменоделеца Петър Ташев.\r\n“Това е уникален паметник, единственият, в който са увековечени заедно двете икони на българското освободително движение. Благодаря Ви за инициативата, за това, че така помагате да се пази българската история”, каза в речта си  народният  представител Евгения Ангелова.\r\nВ церемонията участваха областният управител Станислав Дечев, кметът на Хасково Добри Беливанов и кметът на Минерални бани Мюмюн Искендер.", "date": "2017.08.01", "title": "Хасково: Депутатът от ГЕРБ Евгения Ангелова присъства на откриването на паметник на Ботев и Левски в село Спахиево"}
{"url": "http://www.focus-news.net/news/2017/08/01/2421477/ekaterina-zaharieva-dogovorat-s-makedoniya-e-edno-dobro-nachalo-no-predstoi-oshte-mnogo-rabota-i-ot-dvete-strani-za-da-mozhe-toy-da-se-prilaga.html", "text": "Договорът за добросъседство, приятелство и сътрудничество с Македония, който ще подпишем днес, е едно добро начало. Това каза за Радио „Фокус“ – Пазарджик вицепремиерът и министър на външните работи Екатерина Захариева. Тя уточни, че предстои много работа и от двете страни така, че той да се прилага такъв какъвто е, с духа, целта и разпоредбата на клаузите в него. „Очакваме отговорност след подписването, защото предстои и ратифициране. Благодаря на нашия парламент, че абсолютно всички парламентарно представени политически сили подкрепиха с декларации усилията на редица български правителства“, допълни Захариева. Тя уточни, че преговорите са били изключително интензивни. „Докато аз съм министър имаше два кръга от общо 12 кръга преговори, последният, от които водих и лично с министъра на външните работи на Македония Никола Димитров. Надявам се след това и македонските политици да бъдат национално отговорни, защото изборът пред тях е или продължаване на изолацията и проблемите с почти всички от съседите им, или нов начин и нов поглед, така че историята да ни обединява, а не да ни разделя“, каза още Захариева.\r\nВаня НИКОЛОВА", "date": "2017.08.01", "title": "Екатерина Захариева: Договорът с Македония е едно добро начало, но предстои още много работа и от двете страни, за да може той да се прилага"}
{"url": "http://www.focus-news.net/news/2017/08/01/2421479/deutsche-welle-makedoniya-istoricheski-den-v-otnosheniyata-mezhdu-skopie-i-sofiya.html", "text": "Министър-председателите на Македония и на България Зоран Заев и  Бойко Борисов ще подпишат договор за приятелство, добросъседство и сътрудничество между страните си. Правителството на СДСМ вижда в това възможност за европейски перспективи, а опозицията - капитулантско споразумение, предаде  Deutsche Welle в македонската си редакция.\r\nС най-високи държавни и военни почести днес по обяд пред правителството на Македония ще бъде посрещнат премиера Бойко Борисов и членовете на държавна делегация на България. От вчера улицата пред сградата на правителството е затворена за движение. С изпълнение на държавните химни на двете страни, с поздрав на знамето на Република Македония и с обиколка на почетната военна гвардейска единица, ще започне историческата среща на двамата премиери, които днес в 13:35 часа на специална церемония ще подпишат Договора  за приятелство , добросъседство и сътрудничество между Македония и България. \r\nДоговорът ще бъде подписан на официалните езици на договарящите се  страни , като и двата текста имат еднаква сила. В договора ще стоят подписите на премиерите Заев и Борисов, а след подписването му те ще дадат изявления пред  медиите в тържествената зала на правителството на Македония. Виктор Турмаков", "date": "2017.08.01", "title": "Deutsche Welle (Македония): Исторически ден в отношенията между Скопие и София"}
{"url": "http://www.focus-news.net/news/2017/08/01/2421485/blic-sarbiya-na-protest-v-skopie-makedontsite-kazaha-che-ne-iskat-dobrosasedski-otnosheniya-s-balgariya.html", "text": "На протест в Скопие македонците казаха, че не искат добросъседски отношения с България, пише белградският   \"Blic\".  \r\nВ съобщението се казва, че група граждани, организирани от дружество \"Блаже Коневски\" са започнали протеста си пред Министерството на външните работи и са стигнали до сградата на правителството.\r\nСпоред \"Blic\" по този начин македонските интелектуалци са изразили несъгласието си с пробългарската политика на премиера Заев, който предстои да подпише първия договор за добросъседство и приятелство с българския си колега Бойко Борисов.\r\nИзданието уточнява, че договорът съдържа 14 члена и предвижда създаването на двустранна комисия, която да контролира неговото спазване. Виктор Турмаков", "date": "2017.08.01", "title": "\"Blic\" (Сърбия) На протест в Скопие македонците казаха, че не искат добросъседски отношения с България"}
{"url": "http://www.focus-news.net/news/2017/08/01/2421493/sarbiya-ministarat-na-otbranata-aleksandar-vulin-obyavi-predstoyashto-vavezhdane-na-zadalzhitelno-voenno-obuchenie-za-vsichki-grazhdani.html", "text": "Министърът на отбраната на Сърбия Александър Вулин обяви предстоящото въвеждане на военно обучение за всички граждани в концепцията за национална сигурност на страната, пише \"Вечерне Новости\".\r\nПо време на посещение в казармата \"Топчи Дере\" новоназначеният министър на отбраната заяви, че \"през задължително военно обучение трябва да преминат всички сръбски граждани, които не служат в армията\".\r\nРешението за въвеждане на подобна мярка е взето след обсъждане на възможността за връщането на задължителната военна служба, което според финансови експерти на военното министерство ще струва на страната около 70 млрд. динара (около 1 138 млн. лв.). Виктор Турмаков", "date": "2017.08.01", "title": "Сърбия: Министърът на отбраната Александър Вулин обяви предстоящо въвеждане на задължително военно обучение за всички граждани"}
{"url": "http://www.focus-news.net/news/2017/08/01/2421494/varna-inovativna-sotsialna-usluga-shte-predlaga-grizhi-za-hora-s-uvrezhdaniya-v-ramkite-na-proekt-aktivni-v-truda.html", "text": "Иновативна социална услуга ще предлага грижи за хора с увреждания във Варна в рамките на проект „Активни в труда”, финансиран по европейската програма „Човешки ресурси”. Водеща организация по проекта е Фондация „Владиславово” с партньори  Фондация „Николаевка”, ОП „Управление на проекти и озеленяване”. Това съобщиха за Радио „Фокус“ – Варна от Фондация „Владиславово”. Две са основните дейности с редица съпътстващи елементи. Едната, това е професионално обучение на хора, които са полагали грижи за свои близки с увреждания. Към нея съпътстващ елемент ще бъде и реализация на пазара на труда и осигуряване на заетост. Лицата в тази дейност ще получат своята нова професия и ще бъдат назначени със средства по проекта на работа за срок от 6 месеца. Другата основна дейност ще бъде предоставяне на нова иновативна социална услуга – „Мобилен екип за социална и здравна работа на терен“. Специалистите и консултантите от мобилното звено ще могат да достигнат и до най-отдалечените и изолирани места и случаи, като окажат съдействие съобразно потребностите на потребителите на тази услуга. В цялото си разнообразие тази иновативна социална услуга ще предлага консултации и работа, свързана с целевата група. В нея ще се включат психолози, социални работници, логопеди, терапевти, трудови консултанти, здравни работници, юристи и икономисти.\r\nМарияна ВАЛЕНТИНОВА", "date": "2017.08.01", "title": "Варна: Иновативна социална услуга ще предлага грижи за хора с увреждания в рамките на проект „Активни в труда”"}
{"url": "http://www.focus-news.net/news/2017/08/01/2421495/sofiya-taksimetrov-avtomobil-i-bus-sa-se-udarili-na-bul-tsarigradsko-shose-na-vhoda-na-grada-nyama-tezhko-postradali.html", "text": "Таксиметров автомобил и бус са се ударили на бул. „Цариградско шосе“ на входа на София. Това съобщиха за Агенция „Фокус“ от пресцентъра на МВР. В 10.27 часа е получен сигнал за инцидент, в който леко са пострадали шофьор на такси и пътникът, който се е возил до него. Двамата мъже веднага са отведени за преглед в близката болница. Движението не е затруднено. Екипи на Пътна полиция изясняват обстоятелствата около инцидента.", "date": "2017.08.01", "title": "София: Таксиметров автомобил и бус са се ударили на бул. „Цариградско шосе“ на входа на града, няма тежко пострадали"}
{"url": "http://www.focus-news.net/news/2017/08/01/2421492/predsedatelyat-na-bsp-korneliya-ninova-kam-premiera-boyko-borisov-zashto-vi-e-strah-da-izlyazat-imenata-na-polititsite-zameseni-v-ktb-da-ne-bi-da-ste-sred-tyah.html", "text": "Г-н Борисов, от стенограмата за КТБ става ясно, че без да Ви е грижа за парите на хората, единственото, което искате, са оставки, т. е. - гоните само личния си и тяснопартиен интерес. Това написа във Фейсбук лидерът на БСП Корнелия Нинова в отговор на премиера, съобщиха от пресцентъра на НС на БСП. По думите й слуховете говорят различни неща за фалита на КТБ и единственото официално, институционализирано решение е докладът на Специализираната прокуратура. Тя подчертава, че там се говори за облагодетелствани политици. „От какво Ви е страх този списък да се публикува? Да не би да сте вътре?”, пита лидерът на БСП.\r\n„Що се отнася до президентските избори, че не съм се явила - дадох Ви 24 часа да се кандидатирате и веднага се изправях срещу вас. Да, ама не. Страх лозе пази”, пише още тя.\r\nПо темата за независимия орган за борба с корупцията по високите етажи на властта Нинова заявява: „На едно мнение сме, че членовете трябва да се избират от Народно събрание, но различно за директора. Искате да го назначавате Вие. Ние предлагаме президентът да го назначава, за да има взаимен контрол между властите”.\r\n„И най-вече - Бузлуджа е светиня за стотици хиляди българи. Знам кредото Ви - разделяй народа си и го владей. Моето е - обединявай и развивай”, подчертава Корнелия Нинова.", "date": "2017.08.01", "title": "Председателят на БСП Корнелия Нинова към премиера Бойко Борисов: Защо Ви е страх да излязат имената на политиците, замесени в КТБ, да не би да сте сред тях"}
{"url": "http://www.focus-news.net/news/2017/08/01/2421496/plovdiv-27-godishen-mazh-e-zadarzhan-za-proizvodstvo-i-razprostranenie-na-narkotichni-veshtestva-v-hisarya.html", "text": "Полицаи са задържали мъж за производство и разпространение на наркотични вещества в Хисаря. Това съобщиха от ОДМВР-Пловдив. В петък, при процесуални и следствени действия на адреса на 27-годишен местен жител, разследващите открили 11 бучки амфетамин с общо тегло близо 5.5 грама, около 1.2 грама марихуана и две механични мелнички със следи от нея. Допълнително били иззети 3 пакетчета със семена от коноп и саксии с 6 насаждения.  Извършителят бил отведен за едно денонощие в районното управление. Срещу него е образувано бързо производство, уведомена е прокуратурата.", "date": "2017.08.01", "title": "Пловдив: 27-годишен мъж е задържан за производство и разпространение на наркотични вещества в Хисаря"}
{"url": "http://www.focus-news.net/news/2017/08/01/2421491/ekaterina-zaharieva-osven-dogovora-za-dobrosasedstvo-s-makedoniya-shte-badat-podpisani-i-dva-vazhni-memoranduma-v-oblastta-na-transporta-i-energetikata.html", "text": "Освен договора с Македония днес ще бъдат подписани и два много важни меморандума, каза за Радио „Фокус“ – Пазарджик вицепремиерът и министър на външните работи Екатерина Захариева. Тя обясни, че става дума за меморандуми между министерствата на транспорта на двете страни така, че те да работят за осъществяване на връзките, на коридор №8, магистрала и нови ГКПП. „Освен това ще бъде подписан и меморандум между министерствата на енергетиката на двете страни за газова връзка“, уточни Захариева. „Това е бъдещето – да бъдем свързани. Договорът дава възможност да се говори за нова ера в отношенията между двете страни, но всичко това предстои“, каза още Захариева. \r\nПредстоящото подписване на договора между България и Македония коментира и президентът през периода 2012 - 1017 Росен Плевнелиев. Според него в Македония има немалко сили, политици и хора, които биха искали това споразумение да не влезе в сила или да бъде отхвърлено. „Подписването на днешния договор е символично отхвърляне на една погрешна идеология от миналото. Това е идеологията на македонизма. Надявам се днешният акт на македонското ръководство да бъде оценен като един мъдър акт с поглед към бъдещето“, допълни Плевнелиев. Той каза още, че ще се радва, ако днешният договор е началото на дълъг, устойчив и успешен процес са сближаване на двата народа – българския и македонския.\r\nВаня НИКОЛОВА", "date": "2017.08.01", "title": "Екатерина Захариева: Освен Договора за добросъседство с Македония ще бъдат подписани и два важни меморандума в областта на транспорта и енергетиката"}
{"url": "http://www.focus-news.net/news/2017/08/01/2421497/varna-98-ot-zasetite-ploshti-s-pshenitsa-v-oblastta-sa-rekoltirani.html", "text": "98% от засетите площи с пшеница във Варненско са реколтирани. Това каза за Радио „Фокус“ – Варна Даря Велинова, старши експерт в Главна дирекция „Аграрно развитие” към Областна дирекция „Земеделие” – Варна. Тя добави, че жътвата на пшеница продължава във всички общини на територията на областта. По оперативни данни към 31 юли са реколтирани 581 930 дка от засетите близо 591 500 дка площи с пшеница в региона. „Производството до момента е 304 327 тона“, каза още Даря Велинова. Средният добив на пшеница в региона е 523 кг/дка.\r\nМарияна ВАЛЕНТИНОВА", "date": "2017.08.01", "title": "Варна: 98% от засетите площи с пшеница в областта са реколтирани"}
{"url": "http://www.focus-news.net/news/2017/08/01/2421498/kosovo-voennata-koalitsiya-si-osiguri-mnozinstvo-v-parlamenta-shte-formira-pravitelstvo.html", "text": "Т.нар. \"Военна коалиция\" - ПАН (Демократичната партия на Косово, Алианс за бъдеще на Косово и Инициативата за Косово), начело с Рамуш Харадинай, е успяла да си осигури мнозинство в парламента и ще формира правителство, предава елeктронното издание \"Lajmi\", като се позовава на заместник-председателя на Алианс за бъдеще на Косово, Пал Лекай.\r\nСпоред Лекай новият парламент ще бъде свикан на първото си заседание на 3 август 2017 г., четвъртък, като се очаква правителството да бъде формирано в най-кратки срокове.\r\nКандидат на коалицията за поста министър-председател е лидерът на Алианс за бъдеще на Косово, Рамуш Харадинай, а за поста председател на парламента - Кадри Весели, лидер на Демократическата партия на Косово.Агенция \"Фокус\" припомня:\r\nКоалиция ПАН (Демократичната партия на Косово, Алианс за бъдеще на Косово и Инициативата за Косово), наричана \"Военната Коалиция, на Рамуш Харадинай и Хашим Тачи, спечели извънредните парламентарни избори в Косово на 11 юни 2017 г. с 34,6 % от гласовете, следвана от Движение \"Самоопределение\" на Албин Курти с 26, 2 % и Демократичната коалиция (Демократичен съюз за Косово на Иса Мустафа и Алианс за ново Косово на Беджет Пацоли ) с 25, 8 %. Виктор Турмаков", "date": "2017.08.01", "title": "Косово: \"Военната коалиция\" си осигури мнозинство в парламента, ще формира правителство"}
{"url": "http://www.focus-news.net/news/2017/08/01/2421499/plovdiv-dvama-dushi-sa-postradali-pri-paten-intsident-na-ul-rogoshko-shose-v-grada.html", "text": "Двама души са пострадали при пътен инцидент на ул. „Рогошко шосе” в Пловдив. Към 01.00 часа днес постъпил сигнал за лек автомобил „Опел”, който се движил към с. Скутаре и излязъл вляво извън пътното платно. Това съобщиха от ОДМВР-Пловдив. Медицинска помощ е оказана на 43-годишна жена от Скутаре, управлявала автомобила, и 29-годишен пътник. На жената е взета кръвна проба за алкохол. Работата по изясняване на причините за катастрофата продължава.", "date": "2017.08.01", "title": "Пловдив: Двама души са пострадали при пътен инцидент на ул. „Рогошко шосе” в града"}
{"url": "http://www.focus-news.net/news/2017/08/01/2421500/tass-parvata-voenna-baza-na-kitay-v-druga-strana-zapochva-deynost.html", "text": "Първият обект за материално-техническо осигуряване за военноморския флот на Китай зад граница започна днес дейност в Джибути, предаде ТАСС.\r\nТържествената церемония по издигането на китайското знаме започна в 8:00 часа сутринта (Съвпада с българското часово време). След приключването ѝ корабите на Китай ще влязат в базата. \r\nКитай обяви официално началото на строежа на обекта през февруари 2016 г.  Виктор Турмаков", "date": "2017.08.01", "title": "ТАСС: Първата военна база на Китай в друга страна започва дейност"}
{"url": "http://www.focus-news.net/news/2017/08/01/2421502/janes-defence-weekly-balgariya-obmislya-da-se-obarne-kam-ruski-predpriyatiya-za-moderniziraneto-na-mig-29s-i-su-25-s.html", "text": ". България обмисля да се обърне към руски предприятия за модернизирането на МиГ-29S и Су-25S, пише американското издание Jane's Defence Weekly, като посочва за причина за това намерение закъсняването на необходимите 1,5 млрд. лв. за закупуването на 8 нови изтребителя.\r\nИзданието цитира българския военен министър Красимир Каракачанов, който е заявил че вече е провел среща с представители на руската корпорация “РСК МиГ\" за ремонта на българските изтребители. Виктор Турмаков", "date": "2017.08.01", "title": "Jane's Defence Weekly - България обмисля да се обърне към руски предприятия за модернизирането на МиГ-29S и Су-25 S"}
{"url": "http://www.focus-news.net/news/2017/08/01/2421503/standard-makedoniya-v-gartsiya-se-boryat-s-gorski-pozhari.html", "text": "В Гърция бушуват горски пожари. През цялата изминала нощ десетки пожарникари са се  борили с пламъците на около 35 км югоизточно от Атина, предаде македонската медия “Стандард“, позовавайки се на местни медии.\r\nПоради силните ветрове огънят се движи заплашително към южните предградия на гръцката столица. В гасенето на огъня са се включили и пет хеликоптера.\r\nЗаради горещините и силните ветрове, горските пожари унищожават всяка година огромни площи в Гърция. Виктор Турмаков", "date": "2017.08.01", "title": "„Стандард“ (Македония): В Гърция се борят с горски пожари"}
{"url": "http://www.focus-news.net/news/2017/08/01/2421506/ep-evropeyskiyat-parlament-otlichi-parvite-si-uchilishta-poslanitsi-v-balgariya.html", "text": "Успешно приключи пилотното издание на Програмата за училища посланици на Европейския парламент. В проекта участваха 20 средни училища от областите Перник, София и Софийска, които се включиха в Програмата в рамките на учебната 2016/2017 година, предаде Информационното бюро на Европейския парламент в България \r\nЦелта на инициативата е да помогне за повишаването на осведомеността за Европа и европейската парламентарна демокрация сред младите хора, като им предостави по атрактивен начин знания за Европейския съюз и по-специално за Европейския парламент. Това включва не просто запознаване с фактите за ЕС, но и представяне на правата и задълженията ни като европейски граждани, какво означава на практика ЕС в ежедневието ни и как всеки може да участва в оформянето на тази Европа, в която искаме да живеем. \r\nВ пилотното издание на Програмата участваха над 40 старши (учители) и над 350 младши посланици (ученици) от 20 училища с гимназиален курс на обучение, които имаха възможността да получат нови знания за Европейския съюз и Европейския парламент, да развият нови умения, както и да предадат своя ентусиазъм за европейския проект на съучениците си. Преподавателите преминаха през два модула за обучение по европейски теми, а учениците получиха работни помагала, специално подготвени за целите на Програмата. \r\nВ рамките на проекта старши и младши посланиците организираха множество информационни кампании и събития в своите училища, демонстрирайки голяма креативност и мотивация. Широкият спектър от дейности в различните училища включваше учене чрез театър, базар на европейската книга, кулинарен базар с ястия от различни европейски държави, участие в срещи с български членове на ЕП, организиране на състезания по европейски теми, заснемане на видеоклипове. Две от участващите училища дори смениха мелодията на училищния звънец с химна на ЕС. \r\nСлед като постигнатото в рамките на учебната година бе оценено, в края на месец юни на специални церемонии всяко училище получи плакет за училище посланик на Европейския парламент, а старши и младши посланиците бяха наградени със сертификати за участието си в програмата. \r\nКато допълнителна награда за добрата работа в рамките на инициативата, Информационното бюро на ЕП в България награди младши посланиците от едно от участващите училища с участие в програма „Евроскола“ на ЕП в Страсбург, Франция. Отборът бе определен в състезание, проверяващо знанията на учениците за ЕС, неговата история и ценности, както и за актуалните теми от европейския дневен ред. Най-висок общ резултат постигнаха учениците от ЧПГЧО „Челопеч“, като с това гарантираха участието на своето училище в „Евроскола“ през октомври тази година. \r\nПрограмата за училища посланици на ЕП ще продължи и през учебната 2017/2018 година, като тя вече ще се провежда на територията на цялата страна, а броят на допуснати до участие нови учебни заведения ще бъде 30. Кампанията за кандидатстване ще започне в началото на месец септември 2017 г., а заявки ще се приемат до края на същия месец.", "date": "2017.08.01", "title": "ЕП: Европейският парламент отличи първите си училища посланици в България"}
{"url": "http://www.focus-news.net/news/2017/08/01/2421504/haskovo-tri-firmi-kandidatstvat-za-dovarshvane-na-mosta-za-s-lyubenovo.html", "text": "Три фирми кандидатстваха за изпълнение на довършителните работи на моста за село Любеново, община Хасково. Комисия с председател зам.-кмета Велин Балкански днес отвори подадените оферти по обществената поръчка на Общината. Това съобщиха от пресцентъра на Община Хасково. За поръчката по проекта на стойност 658 084.15 лв. без ДДС кандидатстват „Класико проект“ ЕООД-София, „АБ-АД“-Хасково, и ДЗЗД „Интегрирани екологични системи“-Димитровград. \r\nСлед административната проверка на документите, в следващо заседание на комисията ще бъдат отворени ценовите оферти на допуснатите до следващ етап на търга кандидати. \r\nПарите за довършването на моста са отпуснати с  постановление на Министерски съвет №76 от 18 април 2017 година. Средствата са от резерва на държавния бюджет за непредвидени и/или неотложни разходи за преодоляване овладяване на последиците от бедствия. \r\nМостът към село Любеново е недовършен от десетилетия. Старият мост е в изключително лошо състояние и създава предпоставка за наводнения в района при прииждане на повече вода в река Харманлийска при обилни валежи или снеготопене.", "date": "2017.08.01", "title": "Хасково: Три фирми кандидатстват за довършване на моста за с. Любеново"}
{"url": "http://www.focus-news.net/news/2017/08/01/2421505/sport-inter-e-gotov-da-prodade-zhofre-kondogbiya-za-35-mln-evro.html", "text": "Интер е готов да разгледа предложения за полузащитника  Жофре Кондогбия. Отборът е готов да продаде играча за 35 млн. евро.\r\nФутболистът премина в Интер през лятото на 2015 г. от Монако. Той бе купен за 46 млн. евро. През последния сезон футболистът проведе 24 мача в шампионата на Италия, отбелязвайки един гол . Виктор Турмаков", "date": "2017.08.01", "title": "Спорт: Интер е готов да продаде Жофре Кондогбия за 35 млн. евро"}
{"url": "http://www.focus-news.net/news/2017/08/01/2421507/adrianopolskiyat-episkop-evlogiy-poklonnicheskiya-pat-rilskiyat-chudotvorets-e-blagorodno-delo-uvlichashto-vsyaka-godina-vse-poveche-hristiyani.html", "text": "Поклонническия път „Рилският Чудотворец” е благородно дело, увличащо всяка година все повече християни. Това каза пред Радио „Фокус” – Кюстендил Адрианополският епископ Евлогий, игумен на Рилската света обител. По думите му поклонническият път представлява предполагаем маршрут, по който са връщани мощите на Свети Иван Рилски в манастира. Походът започва днес и ще продължи до 6 август. „По пътя те спират на определени места, четат акатист на Свети Йоан, извършват водосвещение. Цялото това пътуване е с молитва, хората духовно се пречистват, едно изпитание на духа и на волята”, каза Адрианополският епископ Евлогий. По думите му когато участниците пристигат в Рилския манастир, те са с други преживявания, с друго виждане за живота, което е много полезно. „Във всяко едно отношение, но на първо място духовно, това е едно полезно начинание”, каза Адрианополският епископ Евлогий.\r\nВенцеслав ИЛЧЕВ", "date": "2017.08.01", "title": "Адрианополският епископ Евлогий: Поклонническия път „Рилският Чудотворец” е благородно дело, увличащо всяка година все повече християни"}
{"url": "http://www.focus-news.net/news/2017/08/01/2421508/pazardzhik-bez-otkloneniya-sa-probite-na-piteyna-voda-vzeti-ot-regionalnata-zdravna-inspektsiya-v-perioda-15-31-yuli.html", "text": "Без отклонения са взетите от Регионалната здравна инспекция в Пазарджик проби на питейна вода в периода 15 – 31 юли, съобщиха от инспекцията. През периода не е имало места с въведено режимно водоподаване, с изключение на селата Бяга, Козарско и Исперихово, които са били без вода за определени часове на 14 и 15 юли. Нарушено водоподаване е имало в периода 25 – 28 юли във велинградските села Света Петка и Алендарова. Извършени са изследвания на питейната вода в 11 населени места. От тях няма несъответстващи на изискванията на Наредба №9 за качеството на водата, предназначена за питейно-битови цели. След постъпил сигнал за замърсяване на река Луда Яна вследствие изтичане на дренажни води от окисно насипище на открит рудник „Цар Асен” са взети 4 броя проби, като резултатите са показали, че водата в двете села може да бъде използвана за питейно-битови нужди без ограничения. През втората половина на месец юли е издадено предписание за хигиенни мероприятия до управителя на „ВиК” ЕООД в ликвидация в  град Пазарджик за проследяване на качествата на подаваната вода по показател рН в едноседмичен период, извършване на анализ за тежки метали и уведомяване на населението.", "date": "2017.08.01", "title": "Пазарджик: Без отклонения са пробите на питейна вода, взети от Регионалната здравна инспекция в периода 15 – 31 юли"}
{"url": "http://www.focus-news.net/news/2017/08/01/2421501/standard-makedoniya-spored-ekaterina-zahariev-dogovorat-s-makedoniya-e-dobro-nachalo-no-predstoi-oshte-mnogo-rabota.html", "text": "Според министърът на външните работи на България Екатерина Захариева „договорът за добросъседство, приятелство и сътрудничество с Македония, който ще подпишем днес, е добро начало“. Тя уточни, че предстои много работа и от двете страни, за да може той да се прилага такъв, какъвто е, с духа, целта и разпоредбата на клаузите в него, предаде „Стандард“.\r\n\"Очакваме отговорност след подписването, защото предстои и ратификация. Благодаря на нашия парламент, че абсолютно всички парламентарно представени политически сили подкрепиха с декларации усилията на редица български правителства \", добави Захариева. Тя уточни, че преговорите са били изключително интензивни.\r\n\"Докато аз съм министър имаше два кръга от общо 12 кръга преговори, последният от които водих и лично с министъра на външните работи на Македония Никола Димитров. Надявам се, че след това и македонските политици ще бъдат национално отговорни, защото изборът пред тях е или продължаване на изолацията и проблемите с почти всичките си съседи, или нов начин и нова перспектива историята да ни обединява, а не да ни разделя \", каза още Захариева. Виктор Турмаков", "date": "2017.08.01", "title": "„Стандард“ (Македония): Според Екатерина Захариев договорът с Македония е добро начало, но предстои още много работа"}
{"url": "http://www.focus-news.net/news/2017/08/01/2421509/haskovo-114-ta-godishnina-ot-ilindensko-preobrazhenskoto-vastanie-shte-bade-otbelyazana-v-grada.html", "text": "114-тата годишнина от Илинденско-Преображенското въстание ще бъде отбелязана в Хасково утре, 2 август, от 18.00 часа на площад „Свобода”. Това съобщиха от пресцентъра на Община Хасково. Венци и цветя пред паметника на Незнайния воин ще положат кметът на Общината Добри Беливанов, областният управител Станислав Дечев представители на държавни и общински структури, политически партии родолюбиви организации и граждани. В ритуала ще участват Духов оркестър Хасково и военни части от хасковския гарнизон. \r\nВ 18.30 часа на сцената на площад „Свобода” ще започне концерт на народен оркестър „Орлово”.", "date": "2017.08.01", "title": "Хасково: 114-та годишнина от Илинденско-Преображенското въстание ще бъде отбелязана в града"}
{"url": "http://www.focus-news.net/news/2017/08/01/2421511/varna-apelativniyat-sad-otkaza-da-izmeni-aresta-na-sluzhitelya-na-mvr-ot-silistra-razsledvan-za-prestapleniya-protiv-parichnata-i-kreditna-sistema.html", "text": "Апелативният съд във Варна остави без уважение жалбата на Младен Атанасов - началник група „Оперативен център“ в сектор „Пожарогасене и спасителна дейност“ в МВР – Силистра, против определение на Окръжния съд в Силистра, с което е била оставена без уважение молбата му за изменение на мярката за неотклонение от „задържане под стража“ в „парична гаранция“. Това съобщиха от пресцентъра на Апелативния съд във Варна. Атанасов е привлечен като обвиняем затова, че при условията на продължавано престъпление (от януари 2016 до 12 юни 2017 г.) придобил и пазил предмети и материали, за които знаел, че са предназначени за подправка на платежни инструменти. \r\nОт Апелативния съд припомнят, че разкриване на престъпната дейност на МВР служителя е станало, след като в Русе започнало разследване срещу шестима мъже, привлечени като обвиняеми за престъпления, свързани с източване на информация от платежни инструменти, използване на скривиращи устройства, извършени в престъпно сдружаване. Разследващите дейността на групата са събрали уличаващи доказателства спрямо Младен Атанасов. След като станало ясно, че служителят на МВР е извършил престъплението на територията на Силистра, материалите срещу него били изпратени в Окръжна прокуратура – Силистра. При задържането на Атанасов в дома му открили копия на документи за самоличност на различни лица, данни за кредитни карти, номера, дата на валидност, СVV-код и имената на собствениците им. \r\nЗащитата на обвиняемия днес посочи, че 50 дни след започване на досъдебното производство Атанасов все още не разбирал в какво е обвинен, въпреки че три пъти е бил викан на разпит. За разлика от защитата, прокуратурата намира, че законоустановеният срок за разследване (2 месеца) все още не е изтекъл, но обвиняемият за втори път иска изменение на процесуалната мярка за принуда.\r\nСъставът на Варненския апелативен съд споделя всички аргументи на първата съдебна инстанция, с които е отказано изменението на мярката. Продължава да е налично обоснованото предположение, свързано със съпричастието на Атанасов към повдигнатото обвинение. Припомняме, че от събраните в хода на следствените действия материали и доказателства става ясно, че полицейският служител е поддържал сървър и компютри, разположени в сграда, собственост на един от задържаните при разследването в Русе. Те били използвани за престъпната дейност против паричната и кредитната система. Обвиняемият е поддържал интензивна електронна комуникация с един от русенските обвиняеми чрез 3 електронни пощенски кутии. От 2016 г. до юни 2017 година те разменили 259 електронни писма, които съдържали информация за множество сканирани лични карти на трети лица, фактури и файлове, в които имало информация за електронни пощи, техните пароли и личните данни на притежателите им, потребителски имена и пароли за достъп до сайтове за залагания и електронни портфейли. \r\nРазследването разполага с писмени доказателства, според които обвиняем от Русе е поискал от служителя на МВР - Силистра да заличи компютърни данни и информация, съдържаща се в неговите имейл адреси. За втори път тези факти, мотивират втората съдебна инстанция да направи извод, че ако е с по-лека мярка за процесуална принуда, обвиняемият може да извърши престъпление.\r\nНа възражението на защитата относно правната квалификация на повдигнатото обвинение, съдът отговори, че в настоящия етап от разследването, тя е в правомощията на прокуратурата.\r\n                Определението, с което Апелативен съд - Варна потвърди отказа на ОС-Силистра да измени ареста на Младен Атанасов, привлечен като обвиняем затова, че при условията на продължавано престъпление придобил и пазил предмети и материали, за които знаел, че са предназначени за подправка на платежни инструменти не подлежи на обжалване.", "date": "2017.08.01", "title": "Варна: Апелативният съд отказа да измени ареста на служителя на МВР от Силистра, разследван за престъпления против паричната и кредитна система"}
{"url": "http://www.focus-news.net/news/2017/08/01/2421510/varna-pri-sreden-dobiv-487-kgdka-priklyuchi-pribiraneto-na-rekoltata-ot-echemik-v-oblastta.html", "text": "При среден добив 487 кг/дка приключи прибирането на реколтата от ечемик във Варненско. Това каза за Радио „Фокус“ – Варна Даря Велинова, старши експерт в Главна дирекция „Аграрно развитие” към Областна дирекция „Земеделие” – Варна. Полученото производство е 36 715 тона. Приключило е и прибирането на реколтата от маслодайна рапица. Производството е 19 482 тона при среден добив 301 кг/дка. Прибира се реколтата от тритикале, която традиционно се отглежда в община Вълчи дол. Тази година засетите площи с тази култура са 486 дка. Реколтирани са 94% от площите или 456 дка, производството е 174.5 тона при среден добив 383 кг/дка. „За всички култури можем да кажем, че продукцията е по-висока спрямо миналата година“, отбеляза Даря Велинова.\r\nМарияна ВАЛЕНТИНОВА", "date": "2017.08.01", "title": "Варна: При среден добив 487 кг/дка приключи прибирането на реколтата от ечемик в областта"}
{"url": "http://www.focus-news.net/news/2017/08/01/2421513/kyustendil-dva-novi-sluchaya-na-tuberkuloza-sa-ustanoveni-ot-regionalnata-zdravna-inspektsiya-prez-izminalata-sedmitsa.html", "text": "Два нови случая на туберкулоза са установени от Регионалната здравна инспекция. Това съобщи за Радио „Фокус” – Кюстендил д-р Илияна Кръстева, Директор на Дирекция „Надзор на заразните болести” към Регионална здравна инспекция – Кюстендил. Установените случаи са от последната седмица на месец юли, толкова са случаите и за месец юни, а от началото на годината новооткритите хора с туберкулоза са 19. Установени са по един случай на хепатит В, ротавирусен гастроентерит и дизентерия. Четири са случаите на варицела и 24 на ентероколит. Не са регистрирани епидемични взривове от заразни болести. Има повишаване в седмичната заболяемост от остри респираторни заболявания която е 58.00 на десет хиляди души, спрямо 36.25 през предходната седмица.\r\nВенцеслав ИЛЧЕВ", "date": "2017.08.01", "title": "Кюстендил: Два нови случая на туберкулоза са установени от Регионалната здравна инспекция през изминалата седмица"}
{"url": "http://www.focus-news.net/news/2017/08/01/2421517/stolichni-politsai-razkriha-domashna-oranzheriya-za-otglezhdane-na-kanabis-izzeti-sa-nad-135-grama-marihuana.html", "text": "Столични полицаи разкриха домашна оранжерия за отглеждане на канабис, иззети са над 135 грама марихуана. Това съобщиха от пресцентъра на МВР. На 28 юли, в рамките на полицейска операция по противодействие на наркоразпространението, служители на столичното Първо РУ предприели претърсване на адрес в ж.к. „Христо Смирненски”, обитаван от столичанина с инициали Р. Н. (на 32 г.) - криминално проявен и осъждан за престъпления, свързани с наркотици. Там те открили помещение, обособено като оранжерия за отглеждане на марихуана. За засетите посеви били осигурени влагомери, термометри, електрическа помпа, въздуховоди с филтри, стелажи. От помещението служителите на реда иззели множество саксии със засадени растения. Последвали процесуално-следствени действия и на втори адрес, обитаван от мъжа - в ж. к. „Гоце Делчев”. Там криминалистите намерили пластмасова кутия и полиетиленов плик, съдържащи растителна маса, дала характерната реакция на марихуана, с общо тегло 135.55 г. По случая било образувано досъдебно производство. След доклад на събраните материали в Софийска районна прокуратура, Р. Н. е привлечен като обвиняем за престъпление по чл.354 а от НК и му е наложена мярка за неотклонение „задържане под стража” за срок до 72 часа. С постановление на Софийски градски съд му е наложена мярка „домашен арест”.", "date": "2017.08.01", "title": "Столични полицаи разкриха домашна оранжерия за отглеждане на канабис, иззети са над 135 грама марихуана"}
{"url": "http://www.focus-news.net/news/2017/08/01/2421514/varhovna-administrativna-prokuratura-konstatira-nezakonosaobrazni-taksi-v-147-obshtinski-naredbi.html", "text": "Върховна административна прокуратура (ВАП) извърши поредна проверка по реда на надзора за законност спрямо разпоредби на подзаконови нормативни актове, приети от общински съвети, с които се претендират такси в размер на процент от стойност, избрана от местния орган на власт за производства за настаняване под наем, продажби, замени или учредяване на вещни права върху общински имоти, както и заплащане на т. нар. „режийни разноски“, чиято величина е фиксирана по идентичен начин. Това съобщиха от пресцентъра на прокуратурата.\r\nВ някои от случаите дължимостта произтича по силата на чл. 111 от Закона за местните данъци и такси, но ВАП намира, че следва да се спазват основните принципи за съразмерност на таксите на необходимите материално-технически и административни разходи по предоставяне на услугата. \r\nПри прилагане на въпросните разпоредби се създава ситуация, при която по идентични сделки с имоти, но на различна стойност се заплаща диференцирана такса. \r\nВ други хипотези, се въвеждат задължения за заплащане на такса, без от общината да се оказва реално насрещна услуга, което нарушава правилата на чл.6 и сл. от Закона за местните данъци и такси. \r\nПри проверката на ВАП са разкрити и разпоредбите, с които се въвеждат такси за ползване на автогари или за информационно обслужване и т. н., чийто размер се разграничава според цени на билети, дължина на маршрути и др. в нарушение на изискването за еднаквост на критериите спрямо всички превозвачи по чл.22, ал.3 от Закона за автомобилните превози. \r\nКъм настоящият момент са установени 147 общински наредби, с които са регламентирани местни такси без законова основа, натоварващи гражданите и юридическите лица с допълнителна финансова тежест, както и при неспазване на основните принципи за съразмерност на таксите на необходимите материално-технически и административни разходи по предоставяне на услугата. Подадени са 25 протестa до административните съдилища против разпоредби от подзаконови актове, действащи на територията на общините Добричка, Каварна, Шумен, Смолян, Габрово, Дупница, Кюстендил и др. \r\nЕфектът от проверката се открива в предприетите мерки за отстраняване на незаконосъобразните административни тежести за граждани и организации. \r\nПроверката на ВАП продължава.", "date": "2017.08.01", "title": "Върховна административна прокуратура констатира незаконосъобразни такси в 147 общински наредби"}
{"url": "http://www.focus-news.net/news/2017/08/01/2421515/ria-novosti-ruskoto-pravitelstvo-ne-vizhda-problemi-v-poseshtenieto-na-mayk-pens-v-estoniya-i-v-gruziya.html", "text": "Прессекретарят на Кремъл Дмитрий Песков, коментирайки посещението на вицепрезидента на САЩ Майк Пенс в Грузия и Естония заяви, че то не представлява проблем, а такива се появяват единствено, когато действията водят до разширяването на НАТО, предаде РИА Новости.\r\nТова са суверенни страни, които, без съмнение,  следват според своето мнение  отношенията с международните  партньори. Тук не може да има никакви проблеми“, заяви Песков. Според него подобно взаимодействие може да предизвика притеснения, ако е свързано с разширяването на НАТО в посока Русия. „Подобно сътрудничество става проблем за нас, когато то води до разширяване на различните съюзи и военните инфраструктури на тези алианси в посока нашите граници. Това предизвиква нашите притеснения“, подчерта той.\r\n„Без съмнение, ние с уважение се отнасяме към отношенията на нашите съседи със САЩ и другите страни по света“, посочи Дмитрий Песков.  Виктор Турмаков", "date": "2017.08.01", "title": "РИА Новости: Руското правителство не вижда проблеми в посещението на Майк Пенс в Естония и в Грузия"}
{"url": "http://www.focus-news.net/news/2017/08/01/2421516/zam-ministar-denitsa-nikolova-shte-uchastva-v-devetoto-zasedanie-na-komiteta-za-nablyudenie-na-programa-interreg-v-a-rumaniya-balgariya-2014-2020-g.html", "text": "Заместник-министърът на регионалното развитие и благоустройството Деница Николова ще участва в деветото заседание на Комитета за наблюдение на Програма ИНТЕРРЕГ V-A Румъния – България 2014 – 2020 г., което ще се състои на 2 август в Букурещ, Румъния. Това съобщиха от пресцентъра на министерството.\r\nПо време на заседанието ще бъдат представени резултатите от първата фаза на кандидатстване по Третата покана за набиране на проектни предложения и финалната версия на пакета от документи за кандидатстване. Очаква се да бъде приет списъкът с одобрени и отхвърлени заявления за интерес, подадени чрез електронната система за управление на програмата.", "date": "2017.08.01", "title": "Зам.-министър Деница Николова ще участва в деветото заседание на Комитета за наблюдение на Програма ИНТЕРРЕГ V-A Румъния – България 2014 – 2020 г."}
{"url": "http://www.focus-news.net/news/2017/08/01/2421518/apa-za-denonoshtie-armeniya-e-narushila-primirieto-v-nagorni-karabah-obshto-135-pati.html", "text": "За денонощие въоръжените сили на Армения са нарушили режима на прекратяване на огъня в Нагорни Карабах общо 135 пъти, предава APA. \r\nТова беше съобщено във вторник от Министерството на отбраната на Азербайджан.  Виктор Турмаков", "date": "2017.08.01", "title": "APA: За денонощие Армения е нарушила примирието в Нагорни Карабах общо 135 пъти"}
{"url": "http://www.focus-news.net/news/2017/08/01/2421512/libertas-makedoniya-spored-bivshiya-germanski-poslanik-v-skopie-v-dogovorat-za-dobrosasedstvo-nyama-ulovka.html", "text": "Според бившия посланик на Германия в Скопие Клаус Шрамайер 1 август 2017 г. е радостен ден за България и Македония, празник за Балканите и за  международната общност, македонската медия  „Либертас“.\r\n„Германия и Франция на 22 януари 1963 г. подписаха т.нар. \"Елисейски договор\" и с това сложиха край на така наречената наследствена враждебност.  България и Македония, с оглед на жестокостта на техните сблъсъци, имаше спешна нужда от такъв договор“, посочи Шрамайер. Той отбеляза, че според чл.8 се предвижда създаването на \"Обща мултидисциплинарна експертна комисия за исторически и образователни въпроси на паритетна основа\" , с която се отнема от политиците суверенитета за тълкуване на  различията в мненията около исторически личности или събития, вместо да се даде възможност за   експертна оценка от експерти. „Тази грешка сега се отстранява. За да не се появят съмнения се дава задача да се тълкува общата история според обективни, достоверни и научни критерии“, отбеляза дипломатът.\r\nТой изрази мнение, че в споразумението няма „скрити уловки“, но предупреди, че „договорът може и да не успее, ако изчезне добрата воля на едната или на другата страна“.  Виктор Турмаков", "date": "2017.08.01", "title": "„Либертас“ (Македония): Според бившия германски посланик в Скопие в Договорът за добросъседство „няма уловка“"}
{"url": "http://www.focus-news.net/news/2017/08/01/2421522/sofiya-danachnata-sluzhba-na-ul-gen-gurko-na-4-avgust-shte-priema-grazhdani-do-obed.html", "text": "На 4 август /петък/ 2017 г. от 13,00 ч отдел \"Общински приходи\" за районите \"Средец\" и \"Триадица\" на ул. \"Ген. Йосиф  В. Гурко\"12 в София няма да работи поради техническа профилактика. Това съобщиха от пресцентъра на Столична община. Гражданите могат да правят справки и плащания на местни данъци и такси във всеки от останалите 21 районни отдела на дирекция \"Общински приходи\", независимо от адреса на недвижимата собственост. Всички каси разполагат и с ПОС-устройства за плащане с дебитни или кредитни карти. Плащане на местни данъци и такси може да се прави по банков път или онлайн през електронната страница на общината https://www.sofia.bg/reference-for-commitments-and-payments.", "date": "2017.08.01", "title": "София: Данъчната служба на ул. \"Ген. Гурко\" на  4 август ще приема граждани до обед"}
{"url": "http://www.focus-news.net/news/2017/08/01/2421519/adm-malen-chubenkov-voennomorskata-baza-burgas-blagodarim-na-prof-bozhidar-dimitrov-za-podarenata-ikona-na-sv-tsar-tervel.html", "text": "Благодарим на проф. Божидар Димитров за подарената икона на Св. цар Тервел. Това каза за Агенция „Фокус” командирът на Военноморската база – Бургас адмирал Мален Чубенков. Иконата бе осветена в параклиса в база „Атия”. „Наред с всички останали икони се надяваме и вярваме, че тя ще ни помага за в бъдеще. Иконата е символ на мощта на цар Тервел и българската армия по отношение на всички битки и победи, които той е постигнал. Ненапразно тогава цяла Европа го е познавала”, подчерта адм. Чубенков. \r\nВоенноморската база в Бургас е първата, която получава от Националния исторически музей иконата на цар Тервел в рамките на инициативата на проф. Димитров такава да бъде подарена на църкви в Южното Черноморие. „Считам, че силата на иконата с изобразения цар Тервел е голяма. Ние сме първите, които я получаваме, за което много благодарим на проф. Божидар Димитров. Надяваме се, че тя ще ни помага в нашите дейности”, каза още адм. Мален Чубенков.", "date": "2017.08.01", "title": "Адм. Мален Чубенков, Военноморската база – Бургас: Благодарим на проф. Божидар Димитров за подарената икона на Св. цар Тервел"}
{"url": "http://www.focus-news.net/news/2017/08/01/2421521/pregled-na-mezhdunarodnite-novini-do-13-chasa-agentsiya-fokus.html", "text": "Палестинецът, който нападна клиентите в супермаркет в Хамбург, убивайки един, и ранявайки шестима, е извършил атаката си с надеждата, че ще стане „мъченик“, предава Arutz Sheva .\r\nФедералните прокурори, които се занимават с терористични случаи в Германия заявиха, че поемат разследването на заподозрения, който е идентифициран като Ахмад А.\r\nОт прокуратурата казаха, че няма доказателства мъжът да е член на „Ислямска държава“ или друга терористична организация.\r\n*** Министърът на отбраната на Сърбия Александър Вулин обяви предстоящото въвеждане на военно обучение за всички граждани в концепцията за национална сигурност на страната.\r\nПо време на посещение в казармата \"Топчи Дере\" новоназначеният министър на отбраната заяви, че \"през задължително военно обучение трябва да преминат всички сръбски граждани, които не служат в армията\".\r\nРешението за въвеждане на подобна мярка е взето след обсъждане на възможността за връщането на задължителната военна служба, което според финансови експерти на военното министерство ще струва на страната около 70 млрд. динара (около 1 138 млн. лв.).\r\n*** Според бившия посланик на Германия в Скопие Клаус Шрамайер 1 август 2017 г. е радостен ден за България и Македония, празник за Балканите и за международната общност.\r\n„Германия и Франция на 22 януари 1963 г. подписаха т.нар. \"Елисейски договор\" и с това сложиха край на така наречената наследствена враждебност. България и Македония, с оглед на жестокостта на техните сблъсъци, имаше спешна нужда от такъв договор“, посочи Шрамайер. Той отбеляза, че според чл.8 се предвижда създаването на \"Обща мултидисциплинарна експертна комисия за исторически и образователни въпроси на паритетна основа\" , с която се отнема от политиците суверенитета за тълкуване на различията в мненията около исторически личности или събития, вместо да се даде възможност за експертна оценка от експерти. „Тази грешка сега се отстранява. За да не се появят съмнения се дава задача да се тълкува общата история според обективни, достоверни и научни критерии“, отбеляза дипломатът.\r\nТой изрази мнение, че в споразумението няма „скрити уловки“, но предупреди, че „договорът може и да не успее, ако изчезне добрата воля на едната или на другата страна“. \r\n*** Тази нощ в региона на Додеканезките острови в Егейско море са регистрирани 14 нови слаби земетресения.\r\nНай-силното е било усетено в 0:16 ч. местно време (съвпада с българското), и е било с магнитуд 3, 2 по скалата на Рихтер. Епицентърът на труса е бил на 2 км.\r\nМагнитудът на останалите земетресения е в границите на между 2,1 и 3 по скалата на Рихтер.\r\n*** . Прессекретарят на Кремъл Дмитрий Песков, коментирайки посещението на вицепрезидента на САЩ Майк Пенс в Грузия и Естония заяви, че то не представлява проблем, а такива се появяват единствено, когато действията водят до разширяването на НАТО.\r\nТова са суверенни страни, които, без съмнение, следват според своето мнение отношенията с международните партньори. Тук не може да има никакви проблеми“, заяви Песков. Според него подобно взаимодействие може да предизвика притеснения, ако е свързано с разширяването на НАТО в посока Русия. „Подобно сътрудничество става проблем за нас, когато то води до разширяване на различните съюзи и военните инфраструктури на тези алианси в посока нашите граници. Това предизвиква нашите притеснения“, подчерта той.\r\n„Без съмнение, ние с уважение се отнасяме към отношенията на нашите съседи със САЩ и другите страни по света“, посочи Дмитрий Песков.\r\n*** . Китай обича мира, но няма да прави компромиси със защитата на суверенитета си, каза китайският президент Си Дзинпин.\r\nТова се случи по време на отбелязването на 90-тата годишнина от създаването на Народно-освободителната армия.\r\nСпоред експерти, Китай става все повече отстоява и налага позициите си, както в Азия, така и световно. Отношенията с Тайван са се влошили, откакто изборите в непризнатата от Пекин република спечели Цай Ин-вен от Демократично-прогресивната партия, която е за независимост.\r\nГоворейки във Великата зала на народа, Си Дзинпин не направи директна препратка към, който и да било териториален спор, но заяви, че Китай няма да прави компромиси с интересите си.\r\n„Китайците обичат мира. Никога няма да търсим агресия или експанзия, но имаме увереност, че ще победим всички инвазии“, каза китайският президент.\r\n„Няма да позволим на, които и да било хора, организации или политически партии да отделят, която и да е част от китайската територия от страната ни. Никой не бива да очаква, че ще преглътнем горчивия плод, който е вреден за суверенитета, сигурността или интересите ни за развитие“, добави той.\r\n***", "date": "2017.08.01", "title": "Преглед на международните новини до 13  часа /Агенция “Фокус”/"}
{"url": "http://www.focus-news.net/news/2017/08/01/2421524/varna-5-gorski-pozhara-sa-registrirani-prez-yuli-na-teritoriyata-na-severoiztochno-darzhavno-predpriyatie.html", "text": "5 пожара са регистрирани през изминалия месец на територията на Североизточно държавно предприятие, което стопанисва държавните гори в четирите области Варна, Добрич, Търговище и Шумен. Всички инциденти са причинени в резултат от човешка небрежност, като два от тях са възникнали вследствие на безотговорно хвърлени неизгасени цигари. Това съобщиха от пресцентъра на Североизточно държавно предприятие. Благодарение на бързата реакция на горските стражари и на служителите на Районните служби „Пожарна безопасност и защита на населението” при юлските пожари, обхванали обща площ от 5 дка, са горели само сухи треви. Четири от инцидентите са станали в обхвата на ДГС „Варна” –  три край варненския квартал „Виница” и един в землището на град Аксаково. Петият низов пожар е възникнал в боров масив на територията на ПП „Шуменско плато“.\r\nВ рамките на миналия месец на телефон 112 са получени 18 сигнала за огнени инциденти, като четири от тях са за горски пожари. От началото на годината до края на юли в обхвата на Североизточно държавно предприятие са регистрирани общо 13 пожара. Всички са низови, а общата площ, която са обхванали, е 71 дка, отчитат още от СИДП.\r\nГорските стражари апелират гражданите да бъдат внимателни при боравене с огън и напомнят, че глобата за запален огън на открито на разстояние по-малко от 100 метра от границите на горите е 500 лв. Същата санкция се налага и за палене на огън в горски територии извън определените за целта зони на държавните горски и ловни стопанства.", "date": "2017.08.01", "title": "Варна: 5 горски пожара са регистрирани през юли на територията на Североизточно държавно предприятие"}
{"url": "http://www.focus-news.net/news/2017/08/01/2421523/reuters-dvama-turski-voynitsi-sa-zaginali-pri-napadenie-na-pkk-v-provintsiyata-diarbekir.html", "text": "Турско военно превозно средство е било поразено от импровизиран експлозив в югоизточната провинция Диарбекир, убивайки двама войници, предаде  Reuters.\r\nУстройството е било взривено от ПКК, докато превозното средство преминава през път. В момента въоръжените сили на страната са се мобилизирали по суша и въздух, за да издирят нападателите.  Виктор Турмаков", "date": "2017.08.01", "title": "Reuters:  Двама турски войници са загинали при нападение на ПКК в провинцията Диарбекир"}
{"url": "http://www.focus-news.net/news/2017/08/01/2421525/sport-natsionalniyat-futbolen-otbor-na-turtsiya-predlozhi-na-mircha-luchesko-da-bade-negov-starshi-trenyor.html", "text": "Бившият старши треньор на Зенит Санкт Петербург Мирча Луческу в близко време може да заеме аналогичната позиция в националния отбор на Турция. В момента румънският специалист води преговори с Турската футболна федерация, предаде Интерфакс.\r\nПредишният старши треньор на турския национален отбор Фатих Терим подаде оставка преди седмица.   Виктор Турмаков", "date": "2017.08.01", "title": "Спорт: Националният футболен отбор на Турция предложи на Мирча Луческо да бъде негов старши треньор"}
{"url": "http://www.focus-news.net/news/2017/08/01/2421526/minka-salagyorova-zam-kmet-na-obshtina-petrich-v-kraya-na-sedmitsata-priklyuchva-protsedurata-za-izbor-na-izpalnitel-za-blagoustroyavane-na-chast-ot-malkite-naseleni-mesta-v-obshtinata.html", "text": "В края на седмицата приключва процедурата за избор на изпълнител за благоустрояване на част от малките населени места в общината. Това каза за Радио „Фокус“ - Пирин Минка Салагьорова, заместник-кмет по строителството към Община Петрич. „Предвиждаме да се прави и благоустрояване на отделни улици, където има най-много проблеми. Освен полагане на настилки, където е необходимо, имаме и подмяна на водопроводи и канализация в селата Яворница, Кръст, Ключ, Коларово, Кърналово, Михнево и Кулата, като обектите са на обща стойност над 200 000 лв. Също така имаме и подмяна на водопроводи и канализация. В това число ще се завърши и канализацията в Първомай“, отбеляза тя. Салагьорова уточни, че до 2 месеца подмяна на уличните водопроводи ще е приключила, а за останалите обекти все още е рано да се каже, но крайният срок, който дава на изпълнителите Община Петрич, е 3 месеца.\r\nНатали СТЕФАНОВА", "date": "2017.08.01", "title": "Минка Салагьорова, зам.-кмет на Община Петрич: В края на седмицата приключва процедурата за избор на изпълнител за благоустрояване на част от малките населени места в общината"}
{"url": "http://www.focus-news.net/news/2017/08/01/2421529/varna-apelativniyat-sad-potvardi-parvonachalniya-arest-na-dvama-mazhe-dushili-vazrastna-zhena-i-otkradnali-pari-ot-doma-y-v-selo-imrenchevo.html", "text": "Състав на Варненския апелативен съд днес потвърди в две съдебни заседания първоначалния арест на Евгени Иванчев и Кънчо Кънчев, привлечени към наказателна отговорност за грабеж на пари от възрастна жена, извършен при условията на опасен рецидив. Преди 10 дни Шуменският окръжен съд е определил най-тежката процесуална мярка за принуда спрямо двамата мъже, разследвани затова, че на 17 срещу 18 юли 2017, в село Имренчево, община Велики Преслав отнели 190 лв. от Калина Ив. И за двамата обвиняеми грабежът е при условията на опасен рецидив.\r\nСпоред разследващите, Евгени имал информация, че 91-годишната жена разполагала с 1000 лева. Той предложил на приятели си Кънчо да направят „удар“. Прескочили оградата на дома й, Евгени счупил стъклото на предверието на къщата и отключил вратата. Влезли в стаята, където спяла възрастната жена, а тя се събудила от шума. Евгени започнал да иска парите, но баба Калина обяснила, че има само 40 лева защото си купила дърва. Евгени започнал да тършува из стаята, за да търси скътани пари, а Кънчо му светел с мобилния си телефон. На различни места открили банкноти, чиято обща стойност възлизала на 190 лв. Евгени се опитал със сила да принуди възрастната жена да даде още пари, като я душил с ръцете си и ударил с възглавницата по главата. Баба Калина разпознала Кънчо по гласа. След като разследващите се насочили към евентуалните грабители, те върнали парите - предмет на грабежа, а Кънчев е разказал подробно за възникването на идеята и за осъществяването на грабежа.\r\nКакто за първата съдебна инстанция, така и за Варненския апелативен съд преценката на събраните в хода на следствените действия материали и доказателства обосновават предположението, че Евгени и Кънчо са осъществили състава на престъплението, за което са привлечени към наказателна отговорност. Грабежът, извършен при условията на опасен рецидив е тежко умишлено престъпление, за което се предвижда наказание „лишаване от свобода“ от 5 до 15 години.\r\nОбвиняемият Иванчев е осъждан за други престъпления от общ характер, за които е изтърпял ефективни наказания „лишаване от свобода”. Последно е освободен от затвора през февруари.2015 г. Богата е съдебната биография и на Кънчев. И за този съд е очевидно е, че предходните осъждания и ефективното изтърпяване на наказанията не са оказали  превантивно и възпитателно въздействие по отношение на двамата мъже. Нещо повече. Предвид тежестта на санкцията, която се предвижда за това престъпно деяние и ако им бъде определена по-лека мярка за неотклонение, то има опасност всеки един от двамата да извърши престъпление или да се укрие.\r\nОпределенията на Варненския апелативен съд, с които е потвърден първоначалния арест на Евгени Иванчев и Кънчо Кънчев, привлечени към наказателна отговорност за грабеж на пари от възрастна жена, извършен при условията на опасен рецидив са окончателни.", "date": "2017.08.01", "title": "Варна: Апелативният съд потвърди първоначалния арест на двама мъже, душили възрастна жена и откраднали пари от дома й в село Имренчево"}
{"url": "http://www.focus-news.net/news/2017/08/01/2421527/georgi-gyokov-bsp-za-balgariya-upravlyavashtite-tolerirat-stila-sudzhuk-geyt-i-po-mesta.html", "text": "Жителите на село Самуилово, община Стара Загора, дойдоха в приемната на БСП с дългогодишни неразрешени проблеми и жалби до различни инстанции. Пред депутатите от ПГ на \"БСП за България\" Георги Гьоков и Донка Симеонова и общинския съветник Иван Митров те обясниха, че отникъде не получават адекватен отговор. Това съобщиха от пресцентъра на НС на \"БСП за България\". „Писахме и до кмета на община Стара Загора и искаме да се проведе общо събрание в селото, самият той да присъства, за да чуе как са блокирани  читалищните дела от кмета – председател на читалищното настоятелство. Нужна е финансова ревизия в културната институция.”, настояха хората от Самуилово. По думите им проблемите се създават, заради липсата на ред и правила, които не се спазвали от кмета на кметството и от нежеланието на общинарите да го въведат. „Пътищата са непочистени, огромни дупки зеят по тях и множество крави и кози без пастир по селските улици.”, оплакаха се самуилци. „Ако за проблемите в Самуилово имаше политическа инициатива за тяхното решаване, днес нямаше да се срещнем в приемнта, заяви Гьоков. Той подчерта, че цени труда на всички читалищни дейци, които съхраняват българщината, но не разбира поведение, толерирано за „суджук - гейт” сред управляващите и по места.  „През есента ще внесем предложение на заседанията на местния парламент да присъстват и кметовете на кметства”, заяви Иван Митров.\r\nХората споделиха въпроси, свързани с данъчни кредити, отчуждителни процедури, строителство, социални услуги, с търсене на възможности за финансиране на  програми в сферата на образованието и др. Представители на Асоциацията на учителите коментираха с депутата Донка Симеонова необходимостта от Закон за българския език.\r\nУчителите обобщиха указателната информация в района и представиха свое становище, че трябва първо тя да е на български език и след него на преводния. „В книгите навлизат много чуждици, които липсват в речниците. Създава се нагласата, че в процеса на общуване използването им е признак на ученост, което реално принизява нивото на българския език.”, подчертаха от Асоциацията. Според тях това влияе и на самочувствието ни като българи, формира отношение към нашия език, а не акцентира върху родолюбието. От срещата с депутата Донка Симеонова, член на комисията по образованието и науката, стана ясно, че учителите са за конкретизиране на стандартите в образованието, за засилване качественото оценяване, а не за количественото. От Асоциацията на учителите поставиха въпроса и за неизползваемата общинска спортна база в училищата поради високите такси, а учениците трябва да акцентират върху своята физическа активност и спортни умения. „Въпроси като неадекватната дисциплина в училище, липсата на права на учителите, мандатност за директорите, необходимост от граждански контрол в образованието, са теми за дискусия, от която има нужда българското образование.”, смята Симеонова.", "date": "2017.08.01", "title": "Георги Гьоков, \"БСП за България\": Управляващите толерират стила \"суджук гейт\" и по места"}
{"url": "http://www.focus-news.net/news/2017/08/01/2421528/afp-23-grada-sa-kandidatstvali-da-priemat-sled-brekzit-tsentralite-na-baziranite-v-london-agentsii-na-es.html", "text": "Европейската комисия  съобщава, че 23 европейски града са се предложили като кандидати да приемат две базирани в Лондон агенции на ЕС, които трябва да намерят други седалища, след като Великобритания напусне Съюза, предаде  AFP.\r\n„19 града в Европа са кандидатствали да приемат Европейската агенция по лекарствата, докато осем са показали интерес да приемат Европейския банков орган“, съобщава Европейската комисия в официално свое заявление.  Виктор Турмаков", "date": "2017.08.01", "title": "AFP: 23 града са кандидатствали да приемат след Брекзит централите на базираните в Лондон агенции на ЕС"}
{"url": "http://www.focus-news.net/news/2017/08/01/2421531/sofiya-politsai-sa-proizveli-predupreditelni-izstreli-sreshtu-kradtsi-shestima-dushi-sa-zadarzhani-a-dvama-sa-postradali.html", "text": "В резултат на предприети светкавични действия, днес сутринта столични криминалисти задържали шестима участници в кражби на кабели и метални части от две халета в района на кв. „Подуяне“. Това съобщиха от пресцентъра на МВР. Разследването започнало вчера, след подаден сигнал за извършено престъпление на ул. „Майчина слава“. Тази сутрин към 09.00 часа било съобщено за аналогична кражба на съседно помещение. Веднага на място пристигнала оперативна група, която извършила оглед. Районът бил отцепен, а автопатрули на Пето РУ предприели заградителни и издирвателни действия. В хода им, на ул. „Стоян Попов“,  служителите на реда забелязали две каруци, натоварени с метални отпадъци и кабели, в тях пътували и група от мъже и жени.  Когато забелязали униформените, те започнали да хвърлят по тях и по служебните автомобили метални отпадъци. При оказаната съпротива е ранен в ръката единият от полицаите, на когото е оказана медицинска помощ. С оглед недопускане на разрастване на инцидента,  униформените произвели два предупредителни изстрела във въздуха със стоп патрони.  Част от пътуващата група успяла да избяга, задържани са шестима мъже и жени на възраст между 20 и 30 години, всички те са криминално проявени. Единият от тях – с 95 криминалистични регистрации и осъждан, е пострадал, оказана му е медицинска помощ. \r\nПо случая е образувано досъдебно производство по чл. 270 от НК. Предприети са действия по издирването на останалите участници в престъплението. Пълното документиране на случая се осъществява под наблюдението на прокуратурата.", "date": "2017.08.01", "title": "София: Полицаи са произвели предупредителни изстрели срещу крадци, шестима души са задържани, а двама са пострадали"}
{"url": "http://www.focus-news.net/news/2017/08/01/2421533/varna-v-obshtinite-avren-i-vetrino-e-zapochnalo-pribiraneto-na-rekoltata-ot-lavandula.html", "text": "В две от общините – Аврен и Ветрино, е започнало прибирането на реколтата от лавандула. Реколтирани към 27 юли са 132 дка при среден добив 300 кг/дка. Това каза за Радио „Фокус“ – Варна Даря Велинова, старши експерт в Главна дирекция „Аграрно развитие” към Областна дирекция „Земеделие” – Варна.\r\n479 кг/дка е средният добив на кайсии във Варненско тази година. Реколтирани са всички 178 дка в региона, допълни експертът. По оперативни данни към 27 юли в две от общините в региона е започнало прибирането на реколтата от праскови. Реколтирани са 180 дка при среден добив 217 кг/дка. Прибира се и реколтата от сливи, като към момента средният добив е 195 кг/дка, както и реколтата от круши при среден добив 120 кг/дка. Прибирането на реколтата от ягоди тази година е приключило със среден добив 155 кг/дка, а при малините – 205 кг/дка. \r\nМарияна ВАЛЕНТИНОВА", "date": "2017.08.01", "title": "Варна: В общините Аврен и Ветрино е започнало прибирането на реколтата от лавандула"}
{"url": "http://www.focus-news.net/news/2017/08/01/2421534/blagoevgrad-15-kontrolni-gorski-punkta-shte-badat-razkriti-na-teritoriyata-na-yugozapadno-darzhavno-predpriyatie.html", "text": "15 временни контролни горски пункта предстои да бъдат открити скоро на територията на Югозападното държавно предприятие. Създаването им е допълнителна мярка срещу незаконния превоз на дървесина и стъпка към постигане на по-висока ефективност при опазване на горите. Това съобщиха от пресцентъра на Югозападното държавно предприятие. Пет от пунктовете са в Благоевградска област – в районите на държавните горски стопанства в Гърмен, Якоруда, Петрич, Гоце Делчев и Разлог. В областите Кюстендил и Софийска се предвижда да бъдат разкрити по четири контролни поста – в Дупница, Радомир, Кюстендил, Брезник, Самоков, Елин Пелин, Ихтиман и Етрополе. Останалите два ще бъдат позиционирани в териториалните поделения в Белово и Тетевен.\r\nНа временните горски пунктове ще се извършват дежурства по утвърдени графици. Служителите ще следят за законния произход на транспортираната дървесина, дивечови и други недървесни горски продукти, като ползват автомобили със специален режим на движение. Местата, определени за контролни горски постове, ще бъдат обозначени с табела.", "date": "2017.08.01", "title": "Благоевград: 15 контролни горски пункта ще бъдат разкрити на територията на Югозападно държавно предприятие"}
{"url": "http://www.focus-news.net/news/2017/08/01/2421536/neweurope-mayk-pens-obeshta-podkrepata-na-sasht-i-nato-za-gruziya.html", "text": "Вицепрезидентът на САЩ Майк Пенс обеща подкрепата на Вашингтон за Грузия по време на срещата си с министър-председателя на страната Георги Квирикашвили в Тбилиси, предаде  NewEurope.\r\n„Виждаме Грузия като ключов стратегически партньор и стоим зад нейната териториална цялост и вашите желания да станете член на НАТО“, заяви Пенс. На свой ред Квирикашвили заяви, че „САЩ имат отдаден приятел в Грузия, стабилен геополитически съюзник и стратегически партньор“. \r\nПенс пристигна в Тбилиси от Естония, където той потвърди солидарността на Вашингтон към страните от региона на Балтийско море. Утре той ще посети Черна гора, чието присъединяване към НАТО през юни предизвика възражения у Русия.  Виктор Турмаков", "date": "2017.08.01", "title": "NewEurope: Майк Пенс обеща подкрепата на САЩ и НАТО за Грузия"}
{"url": "http://www.focus-news.net/news/2017/08/01/2421532/plyus-info-makedoniya-balgarskata-pravitelstvena-delegatsiya-pristigna-pred-sgradata-na-makedonskoto-pravitelstvo-v-skopie.html", "text": "Българската официална правителствена делегация начело с министър-председателя Бойко Борисов пристигна пред сградата на македонското правителство в Скопие, където бе посрещната от министър-председателя Зоран Заев, министрите от македонското правителство и от почетна гвардия. Изпълнени са химните на двете държави, предаде македонската медия „Плюс Инфо“.\r\nПо-късно днес , министър-председателите Зоран Заев и Бойко Борисов трябва да подпишат и Договора за приятелство, добросъседство и сътрудничество между двете държави. Виктор Турмаков", "date": "2017.08.01", "title": "„Плюс Инфо“ (Македония): Българската правителствена делегация пристигна пред сградата на македонското правителство в Скопие"}
{"url": "http://www.focus-news.net/news/2017/08/01/2421538/dobrich-62-godishen-mazh-zagina-pri-katastrofa-mezhdu-traktor-i-dzhip-na-patya-varna-albena-predi-kichevo.html", "text": "62-годишен мъж загина при катастрофа между трактор и джип на пътя Варна-Албена преди Кичево. Това съобщиха за Агенция „Фокус“ от пресцентъра на МВР – Добрич. Джип „Land rover“ се е врязал в колесен трактор, в следствие на което тракторът се преобръща и шофьорът загива на място. По предварителна информация няма други пострадали. Полицията изяснява причините за инцидента.", "date": "2017.08.01", "title": "Добрич: 62-годишен мъж загина при катастрофа между трактор и джип на пътя Варна-Албена преди Кичево"}
{"url": "http://www.focus-news.net/news/2017/08/01/2421530/a1on-makedoniya-tsyalo-skopie-e-ottsepeno-zaradi-poseshtenieto-na-boyko-borisov.html", "text": "Цяло Скопие е блокирано заради двудневното посещение на българския министър-председател Бойко Борисов и държавната делегация на България, предаде македонската медия „А1ON“.\r\nБлокирани са кръстовищата, забележимо е засилено присъствие на полицията и специалните части. Достъпът на журналисти до сградата на правителството е затруднен. Те трябва да обикалят с километри, за да достигнат там.\r\nМеждувременно  над македонската столица постоянно летят хеликоптери. Виктор Турмаков", "date": "2017.08.01", "title": "„А1ON“ (Македония): Цяло Скопие е отцепено заради посещението на Бойко Борисов"}
{"url": "http://www.focus-news.net/news/2017/08/01/2421540/burgas-nepalnoletno-momiche-e-dalo-nad-56-000-lv-na-telefonen-izmamnik-toy-e-osaden-na-10-mesetsa-zatvor.html", "text": "Ефективно наказание от 10 месеца „лишаване от свобода“ бе наложено на Стоян Михалев от с. Росен, общ. Созопол. Той е приел всички факти по делото и е признал вината си за това, че на 27 юли 2017 г. в град Царево, като помагач,  се възползвал от заблуждението на непълнолетно момиче  и получил от него сумата от  28 700 евро. Това съобщиха от  Апелативна прокуратура-Бургас. Случаят бе оповестен пред медиите от зам. апелативния прокурор на Бургас г-жа Йовита Григорова и Директора на ОДМВР – Бургас, старши комисар Калоян Калоянов.\r\nГригорова съобщи, че измамата е станала около 09.30 ч. на горепосочената дата, като на детето е позвънено на стационарен телефон. Непознат глас му е заявил, че е полицейски служител и работи съвместно с екип на „Нова телевизия“. Целта му била да изобличи телефонни измамници. Детето трябвало да му помогне, като му даде всички пари, които са налични в къщата. Момиченцето изпълнило заръката и поставило парите в торба, която изхвърлила през балона, както му било съобщено да направи. В последствие детето позвънило на своя баща, за да му каже, че е успяло да помогне на полицията. От своя страна бащата уведомил истинските служители на реда, които моментално започнали работа. \r\nСтарши комисар Калоянов съобщи, че извършителят е установен вечерта на същия ден. Парите са открити на две различни места, като едната част от сумата е била много добре укрита. Парите са били възстановени на семейството. Калоянов добави, че по случая продължава да се работи изключително интензивно с цел да бъдат установени и задържани и други лица, съпричастни към схемата.\r\nСправката за съдимост на Стоян Михалев показва, те той има предходни 6 осъждания, едно за грабеж, три за управление на автомобил без свидетелство за правоуправление, едно за кражба на гориво и едно за закана с убийство. За последното, което е от края на 2016., му е било наложено условно наказание от 7 м. „лишаване от свобода“. Тъй като настоящото деяние е извършено в изпитателния срок на същото, те ще бъдат изтърпени по отделно, което означава, че общата санкция за Михалев ще бъде ефективно наказание от общо 17 м. „лишаване от свобода“, изтърпявано при първоначален „общ“ режим.\r\nГригорова и Калоянов се обединиха около мнението, че доброто сътрудничество между Прокуратура и Полиция е довело до задържането на  Михалев и осъждането му само в рамките на 4 дни. Те призоваха най-вече възрастните хора, но и младите, да бъдат внимателни и да не се доверяват на телефонни обаждания по стационарен телефон от хора, които им съобщават, че са от правоохранителните органи, тъй като те нямат такава практика. Старши комисар Калоянов  апелира към гражданите при най-малко съмнение да се обаждат на телефон 112, за да съобщят за възможна измама.", "date": "2017.08.01", "title": "Бургас: Непълнолетно момиче е дало над 56 000 лв. на телефонен измамник, той е осъден на 10 месеца затвор"}
{"url": "http://www.focus-news.net/news/2017/08/01/2421541/reuters-blizo-70-dushi-sa-raneni-pri-opit-da-presekat-granitsata-v-ispanskiya-grad-seuta.html", "text": "Около 70 африканци са били ранени при опит да пресекат оградата с бодлива тел, разделяща северната част на Мароко с испанския анклав Сеута. Местната полиция съобщава, че около 200 се опитват да пресекат границата, за да достигнат до европейска територия, като 60 са успели, предаде  Reuters.\r\n„Мигрантите използваха ножици за тел в опит да преминат оградата“, съобщи говорител от властите в Сеута. „Около 1500 мигранти стоят в лагер в храсталака край границата, очаквайки възможност да преминат оградата“, добави той.\r\nМеждународният червен кръст съобщава, че 14 души са хоспитализирани със сериозни наранявания.  Виктор Турмаков", "date": "2017.08.01", "title": "Reuters: Близо 70 души са ранени при опит да пресекат границата в испанския град Сеута"}
{"url": "http://www.focus-news.net/news/2017/08/01/2421542/varna-apelativniyat-sad-ostavi-v-aresta-georgi-ganchev-obvinen-che-e-prichinil-po-nepredpazlivost-smartta-na-83-godishnata-si-lelya-sled-kato-y-e-nanesal-telesna-povreda.html", "text": "Георги Ганчев, обвиняем по досъдебно производство по описа на Трето Районно управление на МВР-Варна затова, че по непредпазливост, вследствие на умишлено нанесена телесна повреда причинил смъртта на 83-годишната си леля, ще продължи да обитава следствения арест. Варненският апелативен съд остави без уважение жалбата му срещу определение на Окръжен съд – Варна, с което е било отказано изменение в по-лека на мярката му за неотклонение.\r\nОт пресцентъра на Апелативния съд припомнят, че Ганчев е в ареста от 12 април тази година, първоначално е бил задържан под стража от Районен съд – Варна затова, че на 8 април причинил средна телесна повреда на  Климентина Хр.. Тогава пострадалата жена била отведена в МБАЛ „Св. Анна“ с множество травми по цялото тяло и следи от стари такива. Жената била с двустранно счупени множество ребра и тежка гръдна травма. Починала 10 дни по-късно. След като съдебно-медицинската експертиза установила, че между настъпилата смърт и травматичните увреждания в областта на гръдния кош има пряка причинно-следствена връзка, досъдебното производство е станало подсъдно на Окръжна прокуратура - Варна.\r\nДнес съставът на Варненския апелативен съд сподели всички основания на първата съдебна инстанция, с които е било отказано изменение на мярката за процесуална принуда. Няма нови обстоятелства и факти, които да мотивират съда за измени мярката. В хода на досъдебното производство били извършени редица процесуално-следствени действия, разпити на обвиняем, на свидетели, изготвени са били съдебно-медицински експертизи. Събраните доказателства обосновават предположението, че Ганчев е съпричастен към тежкото престъпление. От показанията на свидетелите и на пострадалата жена става ясно, че грижи за нея са полагали по-скоро съседите, докато обвиняемият след употреба на алкохол често е биел леля си. \r\nГанчев е бил условно предсрочно освободен от изтърпяване 15 годишна присъда за убийство. Освен това той има влезли в сила два нови съдебни акта за хулиганство, като при второто деяние е нанесъл побой на друг мъж. Тези данни водят съда до единствения възможен извод, че обществената опасност на обвиняемия е висока и има опасност ако е на свобода, той да извърши престъпление. По делото безспорно е установено, че след употреба на алкохол Ганчев ставал изключително агресивен и неконтролируем. И този съд намира, че промяна на мярката за неотклонение от „задържане под стража“ в по-лека ще е необоснована.\r\nСлед като обвиняемият поиска да бъде допуснат да се яви на ТЕЛК, съдът посочи, че прокурорът и водещият разследването следва да преценят кога и как да се осъществи медицинското наблюдение спрямо него.\r\nОпределението на Варненския апелативен съд, с което бе потвърден ареста на Георги Ганчев, разследван затова, че по непредпазливост, вследствие на умишлено нанесена телесна повреда причинил смъртта на 83 годишната си леля е окончателно.", "date": "2017.08.01", "title": "Варна: Апелативният съд остави в ареста Георги Ганчев, обвинен, че е причинил по непредпазливост смъртта на 83-годишната си леля, след като й е нанесъл телесна повреда"}
{"url": "http://www.focus-news.net/news/2017/08/01/2421537/makfaks-makedoniya-nechuvano-otrazyavane-na-poseshtenieto-na-boyko-borisov-v-makedoniya-prisastvat-100-zhurnalisticheski-ekipa-ot-balgariya.html", "text": "Нечувано е медийно покритие на посещението на българския министър-председател Бойко Борисов в Македония, коментира македонската медия \"Макфакс\", която сочи, че на място в Скопие присъстват 100 журналистически екипа от България.\r\nБронирани машини, голям брой полицаи и хеликоптери са разположени около сградата на правителството в Скопие заради посещението на българския премиер Бойко Борисов в страната. Околните улици  правителството са затворени и е забранен входът за превозни средства и хора.\r\nМедията коментира, че на събитието присъстват около 100 български журналистически екипа, дошли със самолети и автомобили. Това засега е най-голямата посещаемост на чуждестранни журналисти в страната. \"Никога досега, за нито един чуждестранен представител в държавата, не е имало такова медийно отразяване\", сочи \"Макфакс\". Виктор Турмаков", "date": "2017.08.01", "title": "\"Макфакс\" (Македония): Нечувано отразяване на посещението на Бойко Борисов в Македония:  присъстват 100 журналистически екипа от България"}
{"url": "http://www.focus-news.net/news/2017/08/01/2421539/aktsenti-v-predavaneto-chasat-na-karlovo-po-radio-fokus-plovdiv.html", "text": "Община Карлово ще присъжда награда за опазване чистотата на българския език на името на д-р Иван Богоров. Повече по тази тема ще чуете в предаването „Часът на Карлово” на Радио „Фокус“ - Пловдив днес от зам.-кмета Антон Минев. През март тази година Общината е подписала споразумение със Съюза на българските писатели за учредяването на наградата като израз на почитта към българския книжовник, писател и преводач д-р Иван Богоров, който е родом от Карлово. Също в предаването днес ще разберем как къща, която е на повече от 120 години, е на път да се превърне в едно от архитектурните бижута на Карлово. Сградата се намира на площад „Васил Левски“ и е собственост на църковното настоятелство към храма „Свети Николай“. Повече от три десетилетия тя се руши, а разбитите стаи доскоро бяха убежище на бездомници. Отскоро къщата е освежена, но още много предстои да се направи по нея. За всичко това ще ни информира архиерейският наместник на Карловската духовна околия отец Марко Тодоров.\r\nВъв втората част от предаването ще отидем до село Климент, където вършат чудеса в полза на малките жители. Класна стая на открито е най-новата придобивка, с която разполагат децата в детската градина в село Климент. Стаята е предназначена за занятия на открито и е обособена като цветно петно в двора на градината. Кметът на селото Мано Манов ще ни разкаже повече за новите придобивки. В днешното предаване ще разберем още докъде стигна въпросът със санирането в Карлово. Колко сгради са санирани, колко остават да чакат. За това ще говорим със зам.-кмета Данка Люртова.\r\nПредаването „Часът на Карлово” се излъчва всеки вторник, от 15.00 до 16.00 часа. Телефонът за връзка с нас е 032/65 25 65. Водещ е Цветана Тончева.", "date": "2017.08.01", "title": "Акценти в предаването „Часът на Карлово” по Радио „Фокус” - Пловдив"}
{"url": "http://www.focus-news.net/news/2017/08/01/2421545/shumen-zapochna-vtorata-chast-na-lyatnata-zabavachnitsa-v-kashta-muzey-panayot-volov.html", "text": "Започна втората част на лятната „Забавачница” в къща музей „Панайот Волов” в Шумен. Занятията ще продължат до 5 август, съобщи за Радио „Фокус” – Шумен главен уредник Милена Андреева. Заниманията през юли са привлекли голям брой деца на различна възраст, които сега отново са в музея. Андреева посочи, че „Забавачницата” работи в посока патриотичното възпитание, възпитание в грижа и съпричастност към нашето културно- историческо наследство. „Виждаме в нашето общество как се преекспонира патриотичното възпитание, как понякога се предава в грешни посоки, а ние искаме най-професионално да насочим вниманието на най-малките към любовта към българското, към българщината, към старите български традиции, обичаи и празници”, подчерта Андреева. По думите ѝ много важно е децата да научат и оценят, че се намират на свято, мемориално, паметно място и това да провокира у тях грижа към светинята. \r\n„Децата да се забавляват, за да бъде лятото им интересно”, подчерта Андреева.  Тя обясни, че основните модули на занятията касаят обучението и възпитанието към българския бит, традиции и култура, но винаги има и забавен елемент. „В първата част на „Забавачницата” организирахме „Магическо парти”, състезание по танци и много други по-съвременни забавления, които допълват емоцията на децата и техните интереси. За нас най-важното е общуването между децата – те са учители и ръководители един на друг, а по-големите дават пример на по-малките за дейности, които касаят грижа към нашия музей”, каза още Милена Андреева.\r\nИвелина ИВАНОВА", "date": "2017.08.01", "title": "Шумен: Започна втората част на лятната „Забавачница” в къща музей „Панайот Волов”"}
{"url": "http://www.focus-news.net/news/2017/08/01/2421544/plovdiv-obshtinskiyat-savet-otlozhi-slivaneto-na-mbal-sv-mina-i-mbal-sv-panteleymon-za-septemvri.html", "text": "Общинският съвет отложи сливането на МБАЛ „Св. Мина“ и МБАЛ „Св. Пантелеймон“ за септември, предаде репортер на Радио „Фокус“ - Пловдив. Предложението направи кметът Иван Тотев. Той обяви решението след среща между представители на двете болнични заведения и общински съветници от всички политически групи в местния парламент. По думите на кмета на следващата общинска сесия на 14 септември двете общински болници трябва да представят бизнес план за спасяването на МБАЛ „Св. Мина“. „Това, което виждам след срещата, е окрупняване на дейността на едно лечебно заведение, което ще има възможност да увеличи своя спектър от услуги. Това означава повече клинични пътеки, повече заработки и най-вече медиците да бъдат спокойни“, допълни Иван Тотев.\r\nКристиян ГАРОВ", "date": "2017.08.01", "title": "Пловдив: Общинският съвет отложи сливането на МБАЛ „Св. Мина“ и МБАЛ „Св. Пантелеймон“ за септември"}
{"url": "http://www.focus-news.net/news/2017/08/01/2421535/s-nay-visoki-darzhavni-i-voenni-pochesti-byaha-posreshtnati-premierat-boyko-borisov-i-balgarskata-delegatsiya-v-skopie.html", "text": "С най-високи държавни и военни почести бяха посрещнати премиерът Бойко Борисов и българската делегация в Скопие, предаде специалният пратеник на „Фокус“ в македонската столица. Борисов е придружаван от заместник министър-председателите Екатерина Захариева и Красимир Каракачанов, както и министрите Ивайло Московски и Теменужка Петкова, които ще проведат двустранни срещи със своите колеги от правителството на Република Македония. Те бяха посрещнати през сградата на Министерския съвет в Скопие с военни почести и изпълнението на химна на двете страни. На церемонията присъстваха министри от македонското правителство и дипломати.  Борисов и Заев приеха почетния строй. Двамата влязоха в сградата на Министерския съвет.\r\nОчаква се след минути да започне церемонията по подписване на Договора за добросъседство между България и Македония от министър-председателите Бойко Борисов и Зоран Заев.\r\nИзключително засилени са мерките за сигурност. \r\nАлбена ИВАНОВА", "date": "2017.08.01", "title": "С най-високи държавни и военни почести бяха посрещнати премиерът Бойко Борисов и българската делегация в Скопие"}
{"url": "http://www.focus-news.net/news/2017/08/01/2421546/afp-spored-es-reshenieto-na-vlastite-na-venetsuela-da-arestuvat-opozitsioneri-e-stapka-v-greshnata-posoka.html", "text": "ЕС изрази критика към арестите на двама опозиционни лидери във Венецуела, определяйки това като „крачка в грешната посока“, предаде  AFP.\r\n„Чухме новината днес и смятаме, че това е ясна стъпка в грешната посока“, заяви Катрин Рей, говорител на европейската дипломатическа служба.  Виктор Турмаков", "date": "2017.08.01", "title": "AFP: Според ЕС решението на властите на Венецуела да арестуват опозиционери е „стъпка в грешната посока“"}
{"url": "http://www.focus-news.net/news/2017/08/01/2421547/sport-morgan-de-sanktis-napuska-monako.html", "text": "Монако обяви, че се разделя с вратаря Морган де Санктис. \r\nДоговорът на 40-годишният италианец няма да бъде продължен и той ще напусне отбора като свободен агент.  Де Санктис игра за Монако един сезон, изпълнявайки ролята на дубъл на Даниел Субашич.    Виктор Турмаков", "date": "2017.08.01", "title": "Спорт: Морган де Санктис напуска Монако"}
{"url": "http://www.focus-news.net/news/2017/08/01/2421549/elena-andonova-rzi-kyustendil-prez-lyatoto-ima-uvelichenie-na-hranitelnite-otravyaniya.html", "text": "През лятото има увеличение на хранителните отравяния. Това каза пред Радио „Фокус” – Кюстендил Елена Андонова, експерт към Регионална здравна инспекция. Според медицинска статистика, с около 40% е увеличението на случаите на хранителни отравяния през летния сезон от годината. „През този период храната е добра среда за развитие на някои патогенни микроорганизми при висока температура и влажност”, обясни Андонова. Причините за хранителни отравяния най-често са неизмити плодове и зеленчуци, развалени меса и месни продукти, риба и яйца, развалени пасти и торти с крем. Препоръката на експертите е хранителните продукти и готовите храни да се съхраняват само в хладилни условия, както и да се спазва добрата термична обработка. Спазването на висока лична хигиена също е задължително.\r\nВенцеслав ИЛЧЕВ", "date": "2017.08.01", "title": "Елена Андонова, РЗИ – Кюстендил: През лятото има увеличение на хранителните отравяния"}
{"url": "http://www.focus-news.net/news/2017/08/01/2421550/spetsializiranata-prokuratura-predade-na-sad-chetirima-sluzhiteli-na-fond-za-lechenie-na-detsa.html", "text": "Специализираната прокуратура внесе в Специализирания наказателен съд обвинителен акт срещу четирима служители на Център „Фонд за лечение на деца“. Това съобщиха от пресцентъра на Апелативна специализирана прокуратура. През април 2016 г. те бяха обвинени за участие в престъпен сговор за незаконно присвояване и неправомерно разходване на средства от бюджета на фонда, за прехвърляне на задължения на фонда към НЗОК и за длъжностни престъпления.\r\nШест обвинения са повдигнати на Павел Александров - директор на Център „Фонд за лечение на деца. Пет са обвиненията срещу Катерина Котева, главен експерт във фонда, която неправомерно е била определяна от Александров за негов заместник (определянето на заместник е от компетенциите на здравното\r\nминистерство) и в негово отсъствие е продължавала престъпната му дейност.\r\nТатяна Радева – старши експерт „икономист, организатор на труда“, и Станислава Горанова – главен експерт „специалист обработка на данни“ и контрольор на дейността на фонда, са обвинени за участие в престъпното сдружение, като с подписите си са оформяли документи, с които неправомерно са изплащани суми от бюджета на институцията.\r\nСпоред доказателствата по делото през септември 2014 г. Павел Александров лично мотивирал тримата си колеги да участват в престъпното сдружение като подписват и узаконяват неправомерното изразходване на средства от бюджета на фонда. Така например, за командироване в чужбина без право и със средства на фонда лекари от различни болници - за участие в международни семинари или като придружители на болни деца. Според нормативната уредба придружител в подобни случаи може да бъде само едно лице, като на практика това е някой от родителите.\r\nАлександров неправомерно е сключвал и договори на фонда с фирма за съдействие при лечението на деца в чужбина, главно в болница Аджъбадем, Турция. Договорите са сключвани без провеждане на обществени поръчки, като на тяхно основание от бюджета на фонда през 2014 г. са изплатени 223 252 лв., а през 2015 г. – 230 096 лв. Плащанията към фирмата са продължили и след указание на МЗ да бъдат спрени, тъй като не са съобразени със ЗОП.\r\nБез да е лекар, и без решение на Обществения съвет към фонда – каквото е нормативното изискване, Павел Александров е взимал еднолични решения за изпращане на деца за лечение в чужди болници по неясни критерии и без да е посочена спешна необходимост.\r\nСъс средства на фонда е било финансирано и двегодишно обучение по английски и немски език на служители на фонда, при положение, че в длъжностната им характеристика е записано изискването за владеене на съответния чужд език.\r\nДоказателствата по делото сочат, освен от средствата на фонда, участниците са прехвърляли плащания на фонда към бюджета на НЗОК. Без да разполагат с правомощия за това, Александров и Котева са попълвали формуляри „S2“, с което са задължавали НЗОК да плаща на болници в чужбина за лечението на деца, изпратени там от фонда.\r\nС цел да се прикрият извършваните престъпления във фонда не е бил извършван адекватен и ефективен финансов контрол в съответствие с нормативно установения ред. Със заповеди на Александров  от 2014 и 2015 г.\r\nза финансов контрольор на фонда е била определена обвиняемата Татяна Радева. Доказателствата по делото сочат, че във фонда не е извършван предварителен контрол, не са издавани контролни листа и за поети финансови задължения.\r\nОбвинителният акт е от 500 страници. Основава се на множество събрани писмени доказателства, свидетелски показания и експертизи.", "date": "2017.08.01", "title": "Специализираната прокуратура предаде на съд четирима служители на „Фонд за лечение на деца“"}
{"url": "http://www.focus-news.net/news/2017/08/01/2421551/plovdiv-120-zayavleniya-ot-obshtina-karlovo-sa-ostanali-izvan-spisaka-za-sanirane-sled-pismo-ot-mrrb-za-preustanovyavane-na-priema.html", "text": "120 заявления от община Карлово са останали извън списъка за саниране, след като по средата на миналия месец от Министерството на регионалното развитие и благоустройство изпратиха писма до общините за преустановяване на приема на документи за саниране. Това съобщи за Радио „Фокус” - Пловдив зам.-кметът Данка Люртова. Общината е приключила приема на документи и очаква нови указания от МРРБ. „Възможно е да бъдат подготвени нови методически указания за санирането”, каза Люртова и поясни, че работна група в министерството обсъжда това. Досега Община Карлово е санирала 24 блока. Те са напълно готови, с изключение на 4 блока, които до месец ще са приключени също. По думите на Люртова една част от документите, които изчакват, са подадени в края на 2016 година. Има вероятност те също да бъдат приключени, тъй като са вече подадени в българската банка за развитие и изчакват тристранно споразумение между банка, община  и областта (представляваща МРРБ). Би трябвало финансирането за тях да е осигурено, но е твърде възможно в края на годината да има промяна в бюджета. за финансиране по тази програма.\r\nЦветана ТОНЧЕВА", "date": "2017.08.01", "title": "Пловдив: 120 заявления от община Карлово са останали извън списъка за саниране след писмо от МРРБ за преустановяване на приема"}
{"url": "http://www.focus-news.net/news/2017/08/01/2421548/burgas-pozhar-e-goryal-na-patya-aytos-burgas.html", "text": "Пожар е горял на пътя Айтос-Бургас. На място веднага са пристигнали пожарникари, които са загасили пламъците. Това съобщиха за Агенция „Фокус“ от Пожарната в Бургас. Трафикът е бил временно затруднен заради задимяването.", "date": "2017.08.01", "title": "Бургас: Пожар е горял на пътя Айтос-Бургас"}
{"url": "http://www.focus-news.net/news/2017/08/01/2421555/kyustendil-nad-14-000-kasa-tsigari-bez-balgarski-banderol-sa-izzeti-pri-proverka-v-kv-zapad-v-grada.html", "text": "Служители на Районно управление на МВР-Кюстендил са открили и иззели 14 320  къса цигари от различни марки и без български акцизен бандерол. Специализираната операция за пресичане на нерегламентираната търговия с акцизни стоки е проведена вчера. Това съобщиха от пресцентъра на МВР. В рамките на действията униформените иззели 4 стека от 52-годишния в Е.И. в кв. „Запад“ в града, а останалото количество цигари е открито в мазето му. Е.И. е задържан за 24 часа в полицейския арест. По случая е  започнато  досъдебно производство, уведомен  е дежурен прокурор. Задържаният е известен на полицията, наскоро е изтърпял осъдително наказание за нерегламентирана търговия с акцизни стоки.", "date": "2017.08.01", "title": "Кюстендил: Над 14 000 къса цигари без български бандерол са иззети при проверка в кв. \"Запад\" в града"}
{"url": "http://www.focus-news.net/news/2017/08/01/2421554/veliko-tarnovo-13-godishno-momche-e-v-bolnitsa-v-grada-sled-poboy.html", "text": "13-годишно момче е настанено за лечение в болница във Велико Търново, след нанесен му побой. Тази нощ в 00,20 ч. в полицията сигнализирала майка му и обяснила, че детето е настанено в болница с комоцио и травматични увреждания, причинени от побой. Това съобщиха от пресцентъра на МВР. В процеса на предприетата проверка по сигнала криминалистите установили, че около 18,00 ч. същата вечер в района на спирка \"Качица\" в областния град двама непознати са му нанесли побой. По случая е започнато досъдебно производство. Причините за разпрата между момчето и извършителите се изясняват.", "date": "2017.08.01", "title": "Велико Търново: 13-годишно момче е в болница в града след побой"}
{"url": "http://www.focus-news.net/news/2017/08/01/2421543/mkd-makedoniya-balgarskiyat-premier-boyko-borisov-e-posreshtnat-s-vsichki-pochesti-v-makedonskoto-pravitelstvo.html", "text": "На червен килим, с всички държавни и военни почести българския премиер Бойко Борисов и водената от него  правителствена делегация бяха посрещнати пред правителството на Република Македония, предаде македонската медия \"МКД\".\r\nБорисов бе приветстван от премиера Зоран Заев и от министрите в македонското правителството. След изпълнението на българския и македонската химн, последваха доклади на командващия почетната военна гвардейска единица, поздрав на знамето на Македония, както и обиколка на почетната военна гвардейска единица.\r\nСлед церемонията, премиерите Заев и Борисов ще проведат лична среща, а след това и среща на двете делегации.\r\nСпециална церемония е обявена за подписването на Договора за приятелство, добросъседство и сътрудничество между Република Македония и Република България в 13.35 часа (14:35 българско време ). В рамките на церемонията ще бъдат подписани и меморандуми за сътрудничество в различни области.\r\nПрограмата на посещението на правителствената делегация на България продължава работни двустранни срещи на отделните министри на двете делегации, а за днес са планирани  и срещи на българската делегация с президента на Македония Георге Иванов, както и с председателя на парламента Талат Джафери. Виктор Турмаков", "date": "2017.08.01", "title": "\"МКД\" (Македония) Българският премиер Бойко Борисов е посрещнат с всички почести в македонското правителство"}
{"url": "http://www.focus-news.net/news/2017/08/01/2421557/aktsenti-v-predavaneto-panagyurishte-stolitsa-na-svobodata-po-radio-fokus-pazardzhik.html", "text": "В днешното издание на съвместното предаване на Радио „Фокус“ – Пазарджик и Община Панагюрище „Панагюрище – столица на свободата”, в минутите на рубриката ни „Панагюрище днес“ ще погледнем към работата на Общинския съвет в Панагюрище. Колко заседания проведоха местните парламентаристи и кои са най-важните решения, които взеха през първата половина от годината, ще чуем от председателя на Общинския съвет Христо Калоянов. Във втората част на предаването сме предвидили време за интересни летни теми. След броени дни започва третата лагерна смяна на Панагюрски колонии, в която са включени деца, чийто интереси са свързани с танците – модерни и класически. Какво включва програмата на тази смяна ще чуете от нейния началник Мария Бензарова. В края на предаването ще ви разкажем за фолклорната група „Иглика“ от село Бъта, която ще участва в интересни летни фестивали. Повече за това как съхраняват народните традиции в селото ще разкаже секретарят на читалището Жечка Сиводошева. Предаването „Панагюрище – столица на свободата“ се излъчва всеки вторник по Радио „Фокус“ – Пазарджик от 15.00 до 16.00 часа. Телефоните за връзка със студиото са 0885 606692 и 034 420020. Водещ на предаването е Ваня Николова.", "date": "2017.08.01", "title": "Акценти в предаването „Панагюрище – столица на свободата“ по Радио „Фокус“ – Пазарджик"}
{"url": "http://www.focus-news.net/news/2017/08/01/2421552/smolyan-izplashtat-vaznagrazhdeniyata-na-uchastnitsite-v-misiya-smolyan-2017-vtora-smyana.html", "text": "От днес в стая 424 в администрацията започва изплащането на възнагражденията на участниците от втора смяна в младежката инициатива „Мисия Смолян- 2017”.Това съобщиха от пресцентъра на Общината. Средствата ще се изплащат срещу предоставена лична карта от младежите.", "date": "2017.08.01", "title": "Смолян: Изплащат възнагражденията на участниците в „Мисия Смолян – 2017” –  Втора смяна"}
{"url": "http://www.focus-news.net/news/2017/08/01/2421553/sputnik-moldova-vav-vrancha-e-registrirano-zemetresenie-s-magnitud-44.html", "text": "Във вторник, 1 август, в 13:27 местно време (съвпада с българското) във Вранча, Румъния е регистрирано земетресение с магнитуд 4,4 по скалата на Рихтер, предаде „Спутник“.\r\nТо е било усетено в близките градове Ковасна, Ънтурсул Бузеулуй, Тургу Секуйск, както и в съседна Молдова. Дълбочината на труса е 120 км.  Виктор Турмаков", "date": "2017.08.01", "title": "„Спутник“ (Молдова): Във Вранча е регистрирано земетресение с магнитуд 4,4"}
{"url": "http://www.focus-news.net/news/2017/08/01/2421558/sadiyskata-kolegiya-na-vss-obedini-dve-distsiplinarni-proizvodstva-sreshtu-metodi-lalov-sadiya-v-sofiyskiya-rayonen-sad.html", "text": "Съдийската колегия на Висшия съдебен съвет (ВСС) обедини дисциплинарно дело № 18/2017 г. и дисциплинарно дело № 44/2017 г., двете по описа на ВСС, образувани срещу Методи Орлинов Лалов – съдия в Софийския районен съд, в едно общо производство, което ще продължи по дисциплинарно дело № 18/2017 г. Това съобщиха от пресцентъра на ВСС. Те са образувани за установяване на извършени от него дисциплинарни нарушения по чл. 307, ал. 4, т. 3 и т. 4 от Закона за съдебната власт.", "date": "2017.08.01", "title": "Съдийската колегия на ВСС обедини две дисциплинарни производства срещу Методи Лалов – съдия в Софийския районен съд"}
{"url": "http://www.focus-news.net/news/2017/08/01/2421559/veliko-tarnovo-89-godishna-zhena-ot-grada-e-s-cherepno-mozachna-travma-sled-poboy.html", "text": "89-годишна жена от Велико Търново е настанена за лечение в болница в града с черепно мозъчна травма и кръвонасядания по тялото след нанесен й побой. Това съобщиха от пресцентъра на МВР. Сигнал за случая е получен вчера. На адреса на потърпевшата незабавно бил изпратен полицейски екип, който заварил пред жилището 64-годишния й син С.Н. и 17-годишен от с. Долна Липница, неизвестни до момента на полицията. Пострадалата жена веднага била откарана в Спешна помощ, където е настанена за лечение, с опасност за живота. Двамата са задържани за срок до 24 часа по ЗМВР, като работата по  изясняване на участието им към извършеното престъпление продължава в рамките на образуваното досъдебно производство.", "date": "2017.08.01", "title": "Велико Търново: 89-годишна жена от града е с черепно мозъчна травма след побой"}
{"url": "http://www.focus-news.net/news/2017/08/01/2421561/sadiyskata-kolegiya-na-vss-sprya-delo-sreshtu-nikola-popov-distsiplinarno-osvoboden-ot-dlazhnost-sadiya.html", "text": "Съдийската колегия на Висшия съдебен съвет (ВСС) спря производството по дисциплинарно дело № 38/2017 г. по описа на ВСС срещу Никола Николов Попов – дисциплинарно освободен от длъжност „съдия“ в Софийския районен съд с решение на Колегията по протокол № 17/25.04.2017 г., т. 3 до решаването с окончателен съдебен акт на дисциплинарното дело № 1/2016 г. по описа на ВСС. Това съобщиха от пресцентъра на ВСС. \r\nПроизводството по дисциплинарно дело № 38/2017 г. е образувано по предложение на Инспектората към ВСС за налагане на дисциплинарно наказание за продължаващо неизпълнение на служебните задължения от страна на съдия Попов. Срещу него през 2016 г. са образувани още три дисциплинарни производства, обединени с решение на Съдийската колегия на ВСС в едно общо производство по дисциплинарно дело № 1/2016 г. по описа на ВСС. С решение по протокол № 17/25.04.2017 г.  Колегията е наложила на съдия Попов дисциплинарно наказание по чл. 308, ал. 1, т. 6 от ЗСВ „дисциплинарно освобождаване от длъжност“ за извършени от него нарушения по чл. 307, ал. 3, т. 1 и т. 4 от ЗСВ. Това решение е обжалвано пред Върховния административен съд. По тази причина Колегията спря производството по дисциплинарно дело № 38/2017 г. до решаване с окончателен съдебен акт на дисциплинарното производство по дисциплинарно дело № 1/2016 г. по описа на ВСС.", "date": "2017.08.01", "title": "Съдийската колегия на ВСС спря дело срещу Никола Попов, дисциплинарно освободен от длъжност „съдия“"}
{"url": "http://www.focus-news.net/news/2017/08/01/2421556/nova-tv-makedoniya-balgarskiyat-premier-boyko-borisov-posreshtnat-v-skopie-s-visoki-pochesti.html", "text": "Премиерът Бойко Борисов, заедно с Българската държавна делегация пристигна в правителството на Македония, където заедно с премиера Зора Заев ще подпише Договора за добросъседство между двете държави, предаде македонската медия \"НОВА Телевизия\".\r\nПред правителството българският премиер бе посрещнат с висши военни почести, от неговия колега Зоран Заев, както и от министрите в кабинета му. Съвсем скоро се очаква и подписване на договора между двете страни, който договориха преговарящите екипи, ръководени от министрите на външните работи Никола Димитров и Екатерина Захариева. След като бъде подписан договор за добросъседство, сред министрите ще бъдат подписани и отделни меморандуми за сътрудничество.\r\nЗаедно с българската делегация в Скопие от България пристигнаха над 60 журналистически екипи, които следят посещението и подписването на Договора.", "date": "2017.08.01", "title": "\"Нова ТВ\" (Македония): Българският премиер Бойко Борисов посрещнат в Скопие с високи почести"}
{"url": "http://www.focus-news.net/news/2017/08/01/2421563/insp-botyo-girginov-patna-politsiya-plovdiv-sas-137-po-malko-sa-patnotransportnite-proizshestviya-v-oblastta-ot-nachaloto-na-godinata.html", "text": "Със 137 по-малко са пътнотранспортните произшествия на територията на Пловдив и областта от началото на годината, в сравнение със същия период на 2016 година. Това съобщи пред журналисти днес инспектор Ботьо Гиргинов, от КАТ „Пътна полиция” - Пловдив, предаде репортер на Радио „Фокус” - Пловдив. „С 16 са по-малко и загиналите на пътя, а 117 по-малко са ранените”, добави Гиргинов. Най-честото нарушение на водачите е превишаване на допустимата скорост. „Намалението на пътнотранспортния травматизъм ни задължава да продължим с активните действия, включително през почивните дни и особено през активния летен сезон”, каза още инспектор Гиргинов. От Пътна полиция напомнят за абсолютната забрана да се шофира в аварийната лента по магистрала „Тракия“.\r\nДнес КАТ „Пътна полиция” - Пловдив проведе акция на Карловско шосе по време на която водачите бяха проверявани за редовни документи и употребата на алкохол.\r\nЦветана ТОНЧЕВА", "date": "2017.08.01", "title": "Инсп. Ботьо Гиргинов, „Пътна полиция” - Пловдив: Със 137 по-малко са пътнотранспортните произшествия в областта от началото на годината"}
{"url": "http://www.focus-news.net/news/2017/08/01/2421565/d-r-tsvetan-devedzhiev-mbal-sv-mina-plovdiv-parva-gradska-bolnitsa-mozhe-da-sashtestvuva-samostoyatelno-i-da-pecheli.html", "text": "Първа градска болница може да съществува самостоятелно и да печели. Това заяви пред журналисти д-р Цветан Деведжиев във връзка със отложеното сливане на МБАЛ „Св. Мина“ с МБАЛ „Св. Пантелеймон“, предаде репортер на Радио „Фокус“ - Пловдив. По думите му вина за финансовия колабс на болницата имат предишните управители. „Имаме възможност да работим лимити за над 350 000 лв. Това означава, че можем сами да се движим напред, както в миналото. Ще изготвя бизнес план за спасяването на болницата в самостоятелен вид\", заяви още д-р Деведжиев. Той отбеляза, че от началото на годината лечебното заведение е натрупало нови задължения в размер на 700 000 лв. \"През последния месец служителите в МБАЛ „Св. Мина“ са получили 73% от заплатите си\", каза още д-р Деведжиев.\r\nКристиян ГАРОВ", "date": "2017.08.01", "title": "Д-р Цветан Деведжиев, МБАЛ „Св. Мина“ - Пловдив: Първа градска болница може да съществува самостоятелно и да печели"}
{"url": "http://www.focus-news.net/news/2017/08/01/2421564/veliko-tarnovo-spirat-avtobusite-po-ulitsa-vasil-levski-ot-2-avgust-zaradi-preasfaltiraneto.html", "text": "Цялостното преасфалтиране на улица „Васил Левски“, която е сред най-натоварените във Велико Търново, налага спиране на движението на автобусите от обществения транспорт. Досега те бяха единствените превозни средства, пропускани докато траеха дейностите, предшестващи полагането на новата настилка: фрезоване, подмяна на металните решетки и капаците на дъждоприемните и ревизионните шахти. Това съобщиха от пресцентъра на Община Велико Търново.\r\nПредвид цялостното преасфалтиране, от 2 до 6 август общественият транспорт ще се движи по обходни маршрути заедно с останалите автомобили. Забраната ще важи във всеки от дните за времето от 8,30 до 17.00 часа (или до приключване на работния процес). В тези периоди спирките „МДТ „Константин Кисимов““ и „Община“ няма да бъдат обслужвани. \r\nАвтобусите, движещи се по направления от бул. „България“ и бул. „Никола Габровски“ към центъра на Велико Търново, ще пътуват по следния начин: спирки „Пазара I“ и „Пазара II”, ул. „Бачо Киро“, ул. „Седми юли“, ул. „Христо Ботев“, откъдето ще продължават по маршрутите си. В обратна посока движението от ул. „Независимост“ ще се осъществява по улиците „Христо Ботев“, „Седми юли“ и „Бачо Киро“, а след Съдебната палата обществените транспортни средства ще се движат без промяна.\r\nЗабранено ще бъде както паркирането по ул. „Васил Левски“, в участъка от Музикално-драматичния театър до Студентски стол №2, така и използването на таксиметровата стоянка. Рестрикцията важи за същите период и часове както при автобусния транспорт.\r\nВодачите на автомобили следва да използват обходните маршрути през улиците „Христо Ботев“, „Марно поле“, „Цар Самуил“, „Цар Тодор Светослав“, „Бачо Киро“, „Седми юли“. При възникване на необходимост и по преценка на контролните органи на МВР, движението може да бъде временно ограничавано или спирано и извън посочените часове. \r\nНад 200 тона е количеството фрезован асфалт при първия етап от ремонта на настилката – в отсечката на ул. „Васил Левски от кръстовището с улиците „Христо Ботев“ и „Независимост“ до пресечката с ул. „Цар Освободител“. Материалът ще бъде предоставян по заявки от кметове на населени места и кметски наместничества в общината, както и за възстановяване на засегнати настилки в междублоковите пространства.", "date": "2017.08.01", "title": "Велико Търново: Спират автобусите по улица „Васил Левски“ от 2 август заради преасфалтирането"}
{"url": "http://www.focus-news.net/news/2017/08/01/2421566/sadiyskata-kolegiya-na-vss-obedini-dve-distsiplinarni-proizvodstva-sreshtu-emiliyan-lakov-sadiya-v-sofiyskiya-rayonen-sad.html", "text": "Съдийската колегия на Висшия съдебен съвет (ВСС) обедини производствата по дисциплинарно дело № 26/2017 г. и по дисциплинарно дело № 40/2017 г., двете по описа на ВСС, образувани срещу Емилиян Любенов Лаков – съдия в Софийския районен съд, в едно общо производство, което ще продължи по дисциплинарно дело № 26/2017 г. Това съобщиха от пресцентъра на ВСС. Дисциплинарните дела са образувани за установяване на извършени от него дисциплинарни нарушения по чл. 307, ал. 4, т. 1 и т. 2 от Закона за съдебната власт.", "date": "2017.08.01", "title": "Съдийската колегия на ВСС обедини две дисциплинарни производства срещу Емилиян Лаков – съдия в Софийския районен съд"}
{"url": "http://www.focus-news.net/news/2017/08/01/2421560/maykata-izostavila-trimesechnoto-si-bebe-v-stolichniya-zhk-mladost-beshe-privlechena-kato-obvinyaema.html", "text": "Под ръководството и надзора на Софийска районна прокуратура се провежда разследване във връзка с изоставеното от майка му тримесечно бебе, съобщиха от пресцентъра на прокуратурата. Мария Иванова е привлечена като обвиняема на 31 юли за това, че на 30 юли в обедните часове оставила тримесечното си бебе без надзор и достатъчна грижа в градинка в столичния ж.к. „Младост“. По този начин обв. Иванова е създала опасност за неговото физическо и душевно развитие, доколкото детето е изоставено само, на слънце, безпомощно с оглед възрастта му, без храна и вода. \r\nДетето е било забелязано от свид. И.Б., живуща в близкия блок. Същата незабавно е слязла при него, като заедно с друга жена, която в този момент е била в градинката, са сигнализирали органите на полицията. На място е пристигнал екип на полицията, инспектор при детска педагогическа стая и екип на „Спешна медицинска помощ“. След проведени оперативно-издирвателни мероприятия от страна на полицейските органи при 7 Районно управление - СДВР е била установена майката на тримесечното бебе. \r\nМария Иванова е неосъждана към настоящия момент. Спрямо същата е взета мярка за неотклонение „Подписка“. \r\nНа 01.08.2017 г. на Иванова е предявено обвинението за престъпление по чл. 182, ал. 1 НК, за което са предвидени наказания „лишаване от свобода“ до 3 години и „обществено порицание“. Същата се е възползвала от възможността да даде обяснения, като пред разследващия полицай е заявила, че се намира в тежко материално положение. \r\nРазследването по делото продължава.", "date": "2017.08.01", "title": "Майката, изоставила тримесечното си бебе в столичния ж.к. „Младост“, беше привлечена като обвиняема"}
{"url": "http://www.focus-news.net/news/2017/08/01/2421568/ria-novosti-teroristite-ot-islyamska-darzhava-sa-iztlaskani-ot-reditsa-rayoni-na-rakka.html", "text": "Сирийските демократически сили са поели през последното денонощие ключови райони от сирийския град Ракка, отбивайки „Ислямска държава“ от тях, предаде  РИА Новости.\r\n„Значителен прогрес в Ракка за последните 24 часа: бяха поети под контрол ключови райони и освободени стотици цивилни“, заяви представителя на САЩ в коалицията, бореща се срещу „Ислямска държава“ Брет Макгърк.  Представителят на влизащите в Сирийските демократически сили кюрдски части Нури Махмуд съобщи, че терористите са отбити и от южните квартали на града „Назлет Шахад“ и „Хишам бин Абдел Малик“. \r\nВ момента Сирийските демократически сили се намират на няколко стотин метра от щаба на „Ислямска държава“, където терористите устройват публични екзекуции.  Виктор Турмаков", "date": "2017.08.01", "title": "РИА Новости: Терористите от „Ислямска държава“ са изтласкани от редица райони на Ракка"}
{"url": "http://www.focus-news.net/news/2017/08/01/2421574/sadiyskata-kolegiya-na-vss-obedini-tri-distsiplinarni-proizvodstva-sreshtu-petya-krancheva-tropcheva-sadiya-v-sofiyskiya-gradski-sad.html", "text": "Съдийската колегия на Висшия съдебен съвет (ВСС) обедини производствата по дисциплинарно дело № 20/2017 г. и по дисциплинарно дело № 22/2017 г., двете по описа на ВСС, образувани срещу Петя Георгиева Крънчева-Тропчева – съдия в Софийския градски съд, в едно общо производство, което ще продължи по дисциплинарно дело № 20/2017 г. Това съобщиха от пресцентъра на ВСС. Колегията обедини също производството по дисциплинарно дело № 20/2017 г. и по дисциплинарно дело № 43/2017 г., двете по описа на ВСС, образувани срещу Петя Крънчева-Тропчева - съдия в Софийския градски съд, в едно общо производство, което да продължи по дисциплинарно дело № 20/2017 г. Те са образувани за установяване на извършени от нея дисциплинарни нарушения по чл. 307, ал. 4, т. 1, т. 2, т. 3 и т. 4 от Закона за съдебната власт.", "date": "2017.08.01", "title": "Съдийската колегия на ВСС обедини три дисциплинарни производства срещу Петя Крънчева-Тропчева, съдия в Софийския градски съд"}
{"url": "http://www.focus-news.net/news/2017/08/01/2421573/varna-apelativniyat-sad-ostavi-v-aresta-dve-zheni-ot-tutrakan-izdirvani-v-belgiya-za-svodnichestvo-eksploatatsiya-na-prostituirashti-zheni-sas-zaplahi-i-prinuda-prane-na-pari.html", "text": "В две отделни заседания днес Варненският апелативен съд потвърди първоначалния арест на Стефка Йорданова и на Светла Захариева от Тутракан, задържани под стража на 21 юли тази година с определения на Окръжен съд – Силистра по искане на белгийските съдебни власти. Това съобщиха от Апелативен съд-Варна. От пресцентъра на съда припомнят, че двете жени са издирвани с европейски заповеди за арест (ЕЗА), издадени от съдия следовател от съд в Брюксел, Кралство Белгия, за участие в организирана престъпна група за сводничество, експлоатация на проституиращи жени със заплахи и принуда, пране на пари и предоставяне на помещение за извършване на развратни действия. Компетентните белгийски власти настояват за ареста и екстрадицията на двете българки, като в ЕЗА са посочени три престъпления, квалифицирани по седем правни норми от Белгийския наказателен закон. Описаните в ЕЗА факти, свързани с престъплението са извличане на големи печалби от проституцията на млади жени в квартала на витрините в Брюксел. Посочва се, че сънародничките ни заставяли всяка една от тях да им предоставя не само фиксираната сума от 50 евро за 1 работна смяна, но и комисионни за всеки курс. Белгийските власти са записали в ЕЗА, че тези пари не се декларирани в кралството, а се инвестирали в България. Със заплахи нашенките принуждавали  жените да поемат повече работа. При тази схема събирали от 120 до 160 евро на ден. След сигнали, подадени от потърпевшите, тамошните власти следили продължително време действията на българките. Те пренасяли парите у нас най-често в брой. Днес съдът не коментира фактите, посочени в ЕЗА. Това ще стори утре, 2 август 2017 година Окръжният съд в Силистра, когато ще разгледа по същество искането на властите в Белгия за екстрадирането на Стефка Йорданова и на Светла Захариева. Въпреки, че Йорданова изрази желание да бъде екстрадирана незабавно в Брюксел, това волеизявление остана без коментар от втората съдебна инстанция. Този съд днес решава единствено въпросите, свързани със задържането й под стража.\r\nНа възраженията на защитата на двете българки, която оспори законосъобразността на ЕЗА, Апелативният съд във Варна посочи, че документът е получен по реда, предвиден в рамките на международното сътрудничество по наказателни дела и е съобразен с изискванията на ЗЕЕЗА. Съдът разясни  на задържаните жени, че мярката за неотклонение по този закон се взима, за да бъде обезпечено присъствието им на разглеждане на ЕЗА по същество, което ще стане утре в съдебно заседание пред ОС – Силистра. Утре първата съдебна инстанция ще вземе решение дали да предаде българките на съдебните власти в Белгия или ще намери основание да откаже екстрадицията им.\r\nВарненският апелативен съд намира, че съдът в Силистра правилно е определил първоначалната мярка за неотклонение „задържане под стража“ на всяка една от двете жени. Съдът взема предвид както наличието на всички атрибути в ЕЗА, които законът изисква, така и високия размер на наказанието от 15 - 20 години затвор, което се предвижда в Белгия за престъпленията, по които се разследват сънародничките ни. Както Йорданова, така и Захариева често пътували към Брюксел, а този факт се отчита от съда като реална опасност да се укрият от наказателно преследване.\r\nАпелативният съд във Варна остави без уважение въззивните жалби срещу първоначалния арест на Стефка Йорданова и на Светла Захариева, разследвани в Белгия за участие в организирана престъпна група за сводничество, експлоатация на проституиращи жени със заплахи и принуда, пране на пари и предоставяне на помещение за извършване на развратни действия, и потвърди мерките им за неотклонение „задържане под стража“.", "date": "2017.08.01", "title": "Варна: Апелативният съд остави в ареста две жени от Тутракан, издирвани в Белгия за сводничество, експлоатация на проституиращи жени със заплахи и принуда, пране на пари"}
{"url": "http://www.focus-news.net/news/2017/08/01/2421572/burgas-sadat-otmeni-tekstove-ot-naredbata-za-priem-v-detski-gradini-v-obshtina-karnobat.html", "text": "Тричленен състав на Административен съд – Бургас отмени текстове от Наредбата за реда и условията за приемане, преместване, отписване и посещение на децата в детските градини на територията на Община Карнобат. Това съобщават от пресцентъра на Административен съд - Бургас. В отменените разпоредби бе предвидено задължение на родителите да представят документ за платена такса от предходна детска градина, като условие за: преместване на детето, получаване копия на медицинските му документи и служебна бележка при преместването. Предвидено бе също да бъдат отписвани децата от детската градина, при допуснати неизвинени отсъствия за повече от два последователни месеца.\r\nТекстовете от Наредбата, приета от Общински съвет - Карнобат с решение №173 от 2 септември 2017 г., бяха оспорени от Окръжна прокуратура - Бургас. Съдебният състав прие, че оспорваните разпоредби са незаконосъобразни, поради съществено нарушение на административнопроизводствени правила и противоречие с нормативни актове от по-висока степен. В съдебното решение се сочи, че те не съответстват на установения в Закона за местните данъци и такси ред за обезпечаване и събиране на таксите, както и на регламентираните в Закона за предучилищното и училищното образование принципи на равен достъп до качествено образование и равнопоставеност при провеждане на предучилищното и училищното образование.\r\nРешението не е окончателно и може да се обжалва пред Върховния административен съд на Република България в 14-дневен срок от съобщението.", "date": "2017.08.01", "title": "Бургас: Съдът отмени текстове от Наредбата за прием в детски градини в Община Карнобат"}
{"url": "http://www.focus-news.net/news/2017/08/01/2421571/pazardzhik-zhitelite-na-selo-varvara-sa-vnesli-podpiskite-si-za-proverka-na-tsyalostnata-finansova-politika-v-obshtina-septemvri-do-glavniya-prokuror.html", "text": "Внесени са подписките от жителите на село Варвара, които са с по над петстотин подписа до Главния прокурор, Сметната палата и Агенцията за държавна финансова инспекция (АДФИ) с искания да се провери цялостната финансова политика в Община Септември и да се установи краде ли се от обществените поръчки и печелят ли се те от приближен кръг от фирми до кмета на Общината. Това съобщи за Радио „Фокус“ – Пазарджик Николай Баташки от Инициативния комитет „Да спасим община Септември“. Той обясни, че напрежението сред населението не е намаляло, а се увеличава след провокативни изказвания на общинския кмет, че протестите имат политически характер. „Подготвяме поредния протест на жителите на село Варвара с искания за подобряване условията на живот в селото и продажба на обществени имоти само след съгласието на хората за това. Тъй като кметът на Септември отказва среща и разговори с протестиращите, искаме среща с управляващите в София, за да поставим проблемите си и да търсим решенията им“, допълни Баташки.\r\nВаня НИКОЛОВА", "date": "2017.08.01", "title": "Пазарджик: Жителите на село Варвара са внесли подписките си за проверка на цялостната финансова политика в Община Септември до главния прокурор"}
{"url": "http://www.focus-news.net/news/2017/08/01/2421575/varna-golyamo-kolichestvo-naryazan-tyutyun-bez-aktsizen-banderol-e-otkrit-pri-politseyska-aktsiya-v-zemlishteto-na-selo-avren.html", "text": "100 кг нарязан тютюн и 17 бали по 25 кг ненарязан тютюн без акцизен бандерол е открит при полицейска акция, проведена днес, в землището на село Аврен. Това съобщиха от пресцентъра на Районна прокуратура – Варна. По време на полицейска акция, извършена в землището на село Аврен, местност Бялата вода, полицейски служители на ОДМВР – Варна, Сектор „Икономическа полиция“, под ръководството на РП – Варна са намерели и иззели голямо количество тютюн – 100 кг. нарязан и 17 бали по 25 кг. ненарязан тютюн  без акцизен бандерол, който се изисква по закон. По случая е започнато досъдебно производство срещу виновните лица.", "date": "2017.08.01", "title": "Варна: Голямо количество нарязан тютюн без акцизен бандерол е открит при полицейска акция в землището на село Аврен"}
{"url": "http://www.focus-news.net/news/2017/08/01/2421576/makedonskiyat-premier-zoran-zaev-dogovorat-e-edno-porachenie-kam-es-i-nato-che-stranite-ot-regiona-imat-politicheski-rakovodstva-koito-stroyat-mostove.html", "text": "Договорът е едно поръчение към ЕС и НАТО, че страните от региона имат политически ръководства, които строят мостове. Това каза македонският премиер Зоран Заев след подписването на Договор за приятелство, добросъседство и сътрудничество, предаде специалният пратеник на  „Фокус“ в Скопие. „Подписването на Договора за приятелство, добросъседство и сътрудничество между България и Македония показва, че там, където има политическо желание и идея за прогрес въпросите ще се решат. Р България и Р Македония направиха историческа стъпка напред заедно“, добави той. „Историята оставихме като основа за бъдещето и открихме път за стабилност и развитие на двете държави и за Балканския район. Затворихме въпроси, с които недвусмислено направихме пътя за сътрудничество между нашите страни“, коментира Заев. \r\nПо думите му договорът е  общ успех, като ще допринесе за стабилността на държавите и в региона, в който се намираме. „Нека това бъде пример, модел за сътрудничество в региона и целия свят. Правителството на Р Македония реши да прави политика на решения, а не на проблеми. В правителството на Р България видяхме конструктивен партньор, със същите цели. Р Македония и Р България показаха отговорност към гражданите си. Това наше приятелство е пример как дългогодишна спирачка може да стане мотор за свързване на народните, за подобряване на живота на гражданите и развитие на региона“, заяви Заев. „Договорът осигурява шансове за икономически развой на двете държави, сътрудничество във всички области. Въпросът за добросъседските отношения е въпрос на капацитета на зрялост. Този договор е едно поръчение към ЕС и НАТО, че страните от региона имат политически ръководства, които строят мостове. Заслужават европейската перспектива“, поясни той.  „Р България от днес е още по-добър приятел на Р Македония и наш съюзник в евроатлантическата перспектива. Моят народ днес има пълно право да бъде щастлив за стъпката, която направиха Р България и Р Македония“, каза Зоран Заев.\r\nАлбена ИВАНОВА", "date": "2017.08.01", "title": "Македонският премиер Зоран Заев: Договорът е едно поръчение към ЕС и НАТО, че страните от региона имат политически ръководства, които строят мостове"}
{"url": "http://www.focus-news.net/news/2017/08/01/2421578/sport-hesus-navas-se-zavrashta-v-sevilya.html", "text": "Севиля обяви че подписва договор с полузащитника Хесус Навас. Договорът с испанеца е предвиден за четири години.\r\nВ състава на Севиля Навас е играл и преди, провеждайки 393 мача за десет сезона и забивайки 34 гола. В Манчестър Сити той игра между 2013 и 2017 година, провеждайки 183 мача.   Виктор Турмаков", "date": "2017.08.01", "title": "Спорт: Хесус Навас се завръща в Севиля"}
{"url": "http://www.focus-news.net/news/2017/08/01/2421562/r-balgariya-i-r-makedoniya-podpisaha-dogovor-za-priyatelstvo-dobrosasedstvo-i-satrudnichestvo.html", "text": "Премиерът Бойко Борисов и македонският му колега Зоран Заев подписаха Договор за приятелство, добросъседство и сътрудничество, предаде специалният пратеник на  „Фокус“ в Скопие. \r\nПодписването на документа е основа за трайно и устойчиво изграждане на приятелски и добросъседски отношения и ще допринесе за засилване на сътрудничеството в двустранен и многостранен план, за разширяването на транспортните връзки и комуникации, за улесняване на контактите между гражданите на двете страни.\r\nТранспортните министри на Р България и Р Македония подписаха Меморандум за разбирателство за развитието на железопътните връзки между София и Скопие.\r\nЕнергийните министри на Р България и Р Македония подписаха Меморандум за сътрудничество в областта на природния газ. „Фокус“ публикува пълния текст на Договора за приятелство, добросъседство и сътрудничество между Република България и Република Македония", "date": "2017.08.01", "title": "Р България и Р Македония подписаха Договор за приятелство, добросъседство и сътрудничество"}
{"url": "http://www.focus-news.net/news/2017/08/01/2421570/standard-makedoniya-zoran-zaev-i-boyko-borisov-podpisaha-dogovora-za-dobrosasedstvo.html", "text": "Министър-председателите на Македония и България Зоран Заев и Бойко Борисов на 1 август 2017 г. в Скопие подписаха Договора за приятелство, добросъседство и сътрудничество между своите държави, предаде македонската медия \"Стандард\".\r\nДоговорът, който е подписан на македонски език съгласно конституцията на Македония и на български съгласно конституцията на България, предвижда подкрепата на София за евроатлантическите стремежи на Скопие, сътрудничество на двустранно и многостранно равнища, подобряване на транспортните връзки и комуникации, облекчаване на митническите и граничните формалности, отделяне на средства за регионални инфраструктурни и трансгранични проекти, както и улесняване на контактите между гражданите на двете държави.\r\nБорисов, който оглавява българската правителствена делегация, по-рано бе посрещнат пред правителството на Македония с най-високите държавни и военни почести. Виктор Турмаков", "date": "2017.08.01", "title": "\"Стандард\" (Македония): Зоран Заев и Бойко Борисов подписаха Договора за добросъседство"}
{"url": "http://www.focus-news.net/news/2017/08/01/2421580/shumen-chastichen-izbor-za-kmet-na-kmetstvo-tsani-ginchevo-e-nasrochen-za-8-oktomvri.html", "text": "Частичен избор за кмет на кметство Цани Гинчево, община Никола Козлево, е насрочен за 8 октомври с президентски указ, предаде репортер на Радио „Фокус“ - Шумен. Със свое решение от 15 май Общинската избирателна комисия – Никола Козлево е прекратила предсрочно пълномощията на кмета на кметство Цани Гинчево Красимир Горанов Георгиев. Причината е, че той е напуснал поста по собствено желание и  е започнал работа като автобусен шофьор. Броят на жителите с постоянен адрес в Цани Гинчево към 15 май е 520 души.\r\nИвелина ИВАНОВА", "date": "2017.08.01", "title": "Шумен: Частичен избор за кмет на кметство Цани Гинчево е насрочен за 8 октомври"}
{"url": "http://www.focus-news.net/news/2017/08/01/2421582/minka-salagyorova-zam-kmet-na-petrich-remonti-za-nad-100-000-leva-shte-se-izvarshvat-v-uchilishta-i-detski-gradini.html", "text": "Финализираха се много от търговете и се очертава едно наистина много силно лято. Това каза за Радио „Фокус“ - Пирин Минка Салагьорова, заместник-кмет по строителството към Община Петрич. Тя отбеляза, че трябва да изградят една много стройна организация, защото се очаква в един и същи момент да започне строителството по много обекти и трябва да има много добра координация. Салагьорова уточни, че за над 100 000 лева ще ремонтират училища и детски градини. „Отделно от това започват ремонти в пенсионерски клубове и читалище. Започват и благоустройствените дейности. Също така ще приключи процедурата, която в момента е обявена за изграждане на покрит градски пазар. Като добавя към всичко това и че най-мащабните обекти, които са по одобрената инвестиционна програма „Региони в растеж“ – парка, образователната инфраструктура – три училища и една детска градина, а също така и санирането на сградите на Пожарната и Полицията, се получава една пълна картина“, каза още тя. Според нея инфраструктурните проекти, по които Община Петрич работи през 2017 година, никак не са малко.\r\nНатали СТЕФАНОВА", "date": "2017.08.01", "title": "Минка Салагьорова, зам.-кмет на Петрич: Ремонти за над 100 000 лева ще се извършват в училища и детски градини"}
{"url": "http://www.focus-news.net/news/2017/08/01/2421569/makedonskiyat-premier-r-balgariya-i-r-makedoniya-napraviha-istoricheska-stapka-zaedno-napred.html", "text": "Р България и Р Македония направиха историческа стъпка заедно напред. Това каза македонският премиер Зоран Заев след подписването на Договор за приятелство, добросъседство и сътрудничество, предаде специалният пратеник на  „Фокус“ в Скопие. „Подписването на Договора за приятелство, добросъседство и сътрудничество показва, че там, където има политическо желание въпросите ще се решат. Р България и Р Македония направиха историческа стъпка напред заедно“, добави той.\r\nОчаквайте подробности \r\nАлбена ИВАНОВА", "date": "2017.08.01", "title": "Македонският премиер: Р България и Р Македония направиха историческа стъпка заедно напред"}
{"url": "http://www.focus-news.net/news/2017/08/01/2421581/reuters-iran-smyata-che-sanktsiite-na-sasht-narushavat-yadrenoto-sporazumenie.html", "text": "Председателят на парламента на Иран Али Лариджани изрази мнение, че САЩ нарушават ядреното споразумение със страната, налагайки срещу нея нови санкции, предаде  Reuters.\r\n„Тялото за надзор за Ядреното споразумение на Иран смята, че новите санкции на САЩ противоречат с части от него“, заяви Лариджани. „Иран се оплака на това пред Съвета за сигурност на ООН“, добави той. \r\nИранските медии обявиха, че президентът на страната Хасан Роухани скоро ще обяви какви мерки ще предприеме правителството като реакция срещу новите санкции на САЩ.  Виктор Турмаков", "date": "2017.08.01", "title": "Reuters: Иран смята, че санкциите на САЩ нарушават ядреното споразумение"}
{"url": "http://www.focus-news.net/news/2017/08/01/2421584/montana-blizo-1-mln-lv-sa-zabavenite-trudovi-vaznagrazhdeniya-v-oblastta-ot-nachaloto-na-godinata.html", "text": "990 000 лв. са забавените трудови възнаграждения в областта от началото на годината, каза за Радио „Фокус“ – Видин Димитър Петров, директор на „Инспекция по труда“ – Монтана. Той посочи, че след намесата на експертите от инспекцията, от тях са изплатени 340 000 лв. „Две са фирмите, които бавят заплати в област Монтана. Това е едно здравно заведение и предприятие за производство на птиче месо“, каза Димитър Петров. Директорът на инспекцията уточни, че при здравното заведение за първи път е имало индикация за забавени заплати през месец декември 2016 година. „Стремят се да наваксат изоставането. През последните години нямаме в областта нарастване на броя на фирмите, които да забавят заплати, напротив, ограничили сме ги до две“, обясни Димитър Петров. Той допълни, че проблемът със забавените трудови възнаграждения през 2012 и 2013 г. е бил актуален за много от работещите фирми в региона.\r\nАнна ЛОЗАНОВА", "date": "2017.08.01", "title": "Монтана: Близо 1 млн. лв. са забавените трудови възнаграждения в областта от началото на годината"}
{"url": "http://www.focus-news.net/news/2017/08/01/2421579/premierat-boyko-borisov-v-skopie-reshihme-da-gledame-napred-ubeden-sam-che-sled-10-godini-rezultatite-shte-badat-vidimi-i-za-dvete-darzhavi.html", "text": "Решихме да гледаме напред, убеден съм, че след 10 години резултатите от Договора за добросъседство ще бъдат видими за двете държави. Това каза премиерът Бойко Борисов на пресконференция след подписването на Договора за добросъседство между България и Македония, предаде специалният пратеник на „Фокус“ в Скопие. „Можеше ли да не подпишем такъв договор – можеше. Години наред  не е подписан. Затова искам да поздравя на премиера Заев, външните министри и екипите  ни работиха няколко месеца изключително  активно, за да имаме подписания днес договор с толкова хубавото име - „за добросъседство“, заяви Борисов. По-думите му двата подписани меморандума за развитието на железопътните и транспортни връзки между София и Скопие и за сътрудничество в областта на природния газ, също са изключително важни. „Транспортният коридор №8  е връзката, която присъединява целите Балкани. Той дава излаз не само по оста север-юг, дава възможност за присъединяване на всяка една страна от Балканите са търгува, да прави бизнес и да развива туризма с другите, това ще бъде изключително важно и за двете стари“, допълни Борисов. „Това можеше да го направим и без договор. Този договор има смисъл. Не знам дали за първи път, но между нашите две държави, без ментори и посредници сме стигнали до извода, че мирът, дружбата и добросъседството е по-важно от всичко останало.  Това ни прави силни, независим и значими. Гледайки назад ще се спънеш и ще паднеш, затова ние решихме да гледаме напред и  съм убеден, че след 10 години резултатите от тази среща ще бъдат видни за двете държави“, каза още българския премиер. \r\nАлбена ИВАНОВА", "date": "2017.08.01", "title": "Премиерът Бойко Борисов в Скопие: Решихме да гледаме напред, убеден съм, че след 10 години резултатите ще бъдат видими и за двете държави"}
{"url": "http://www.focus-news.net/news/2017/08/01/2421585/makedonskiyat-premier-zoran-zaev-dogovorat-za-dobrosasedstvo-pravi-i-dvete-strani-ednakvo-shtastlivi-zashtoto-otvarya-perspektivi.html", "text": "Използвам това събитие още веднъж да потвърдя, че този договор е резултат на един минал труд, който не е само лично  мой и на моето правителство. Това каза македонският премиер Зоран Заев след подписването на Договора за добросъседство между България и Македония, предаде специалният пратеник на „Фокус“ в Скопие. „Предишният премиер Груевски направи много за постигането на подписването на договора. Договорът винаги може да бъде по-добър. Генерално за подписването на договори казват: „когато и двете страни еднакво не са щастливи, тогава има договор“. Този договор прави и двете страни еднакво щастливи, защото отваря перспективи, а на Македония ѝ трябва национално единство по въпроси, които са от интерес за гражданите“, каза още Заев. „Използвам това събитие да ги призова да дават подкрепа за нещо, за което сме дали много труд в миналото. Сега и правителствата ще споделят този успех“, добави той. По думите ми тузи договор ще бъде и за гражданите на двете страни – България и Македония.\r\nАлбена ИВАНОВА", "date": "2017.08.01", "title": "Македонският премиер Зоран Заев: Договорът за добросъседство прави и двете страни еднакво щастливи, защото отваря перспективи"}
{"url": "http://www.focus-news.net/news/2017/08/01/2421590/targovishte-zavarshi-zhatvata-na-echemik-i-rapitsa-v-oblastta.html", "text": "Жътвата на ечемик и рапица в област Търговище завърши, съобщиха за Радио „Фокус“- Шумен от Областната дирекция „Земеделие“. Средният добив при ечемика е 504 кг/дка, което е с 24 килограма повече спрямо предходната година. Общо в областта са реколтирани 40 685 дка, като получената продукция е 20 500 тона. Пропадналите площи с ечемик са 1068 дка. Най-висок среден добив са получили стопаните в община Попово- 571 кг/дка, следвани от община Търговище- 485 кг/дка и община Опака- 417 кг/дка. В община Омуртаг са получени 359 килограма ечемик средно от декар, а в община Антоново- 343 кг/дка. От засетите 53 676 дка със зимна маслодайна рапица са реколтирани 47 603 дка, като са получени 16 300 тона продукция. Средният добив е 342 кг/дка. Пропадналите площи с рапица са 5 643 дка. Най- висок е средният добив в община Попово- 355 кг/дка, а най- нисък в община Омуртаг- 296 кг/дка.\r\nИвелина ИВАНОВА", "date": "2017.08.01", "title": "Търговище: Завърши жътвата на ечемик и рапица в областта"}
{"url": "http://www.focus-news.net/news/2017/08/01/2421587/dha-nepredvidena-sreshta-na-erdogan-s-binali-yaldaram-predi-utreshnoto-zasedanie-na-visshiya-voenen-savet.html", "text": "Турският президент Реджеп Тайип Ердоган и премиерът Бинали Йълдъръм се срещат непредвидено в резиденция „Тарабия” в Истанбул, предаде информационната агенция Догу хабер ажансъ (ДХА).\r\n В официалната програма и на двамата за днес не е включена подобна среща. Прави впечатление, че тя става преди утрешното редовно годишно заседание на Висшия военен съвет, на което по традиция се извършват назначенията и разместванията на висшия команден състав на турската армия, посочва още ДХА. Георги Димов", "date": "2017.08.01", "title": "ДХА: Непредвидена среща на Ердоган с Бинали Йълдъръм преди утрешното заседание на Висшия военен съвет"}
{"url": "http://www.focus-news.net/news/2017/08/01/2421591/burgas-samolet-e-katsnal-avariyno-na-letishte-burgas.html", "text": "Самолет тип Боинг 737-800 на авиокомпания Травел Сървис изпълняващ полет QS1580 от Братислава кацна аварийно на летище \"Бургас\" в 13.35 часа днес, съобщиха от летището. Сформирана е аварийно спасителна група. Самолетът каца нормално, преминава проверка и пътниците, 188 на брой, слизат от самолета. Летище \"Бургас\" е отворено и не се очакват закъснения. Отменена е общата тревога.", "date": "2017.08.01", "title": "Бургас: Самолет е кацнал аварийно на Летище \"Бургас\""}
{"url": "http://www.focus-news.net/news/2017/08/01/2421586/lokalno-makedoniya-boyko-borisov-i-zoran-zaev-podpisaha-dogovora-za-dobrosasedstvo.html", "text": "Българският премиер Бойко Борисов и македонският му колега Зоран Заев днес, малко преди 14 часа в сградата на правителството на Република Македония подписаха Договора за приятелство, добросъседство и сътрудничество между двете държави, предаде македонската медия  \"Локално\". \r\n\"Правителството на република Македония реши да води политика на решения, а не проблеми,\",   заяви Заев в обръщението си след подписването на договора. Според него споразумението позволява лесно сътрудничество в икономически и политически план, ще увеличи обмена на стоки, услуги и капитали и ще позволи митнически облекчения за гражданите. \"Това е послание до ЕС и НАТО, че двете страни водят политики, които строят мостове\", смята Заев. \"От днес, България е още по-голям приятел на Македония, а народът има право да бъде горд заради тази стъпка, която направиха двете държави\", добави , смята Заев.\r\nБългарският премиер заяви, че това може би е първият път, две държави да подпишат толкова важно споразумение, без посредници, защото добросъседството и сътрудничеството е по-важно от всичко. Виктор Турмаков", "date": "2017.08.01", "title": "\"Локално\" (Македония): Бойко Борисов и Зоран Заев подписаха Договора за добросъседство"}
{"url": "http://www.focus-news.net/news/2017/08/01/2421583/premierat-boyko-borisov-poslanieto-ni-e-mladite-hora-da-imat-perspektiva-i-da-sedyat-na-balkanite.html", "text": "Посланието ни е младите хора да имат перспектива и да седят на Балканите, Договорът не е насочен срещу съседите ни. Това каза премиерът Бойко Борисов след подписването на Договор за приятелство, добросъседство и сътрудничество, предаде специалният пратеник на „Фокус“ в Скопие.\r\n„2014 г. започва Берлинският процес за Западните Балкани, реално сега финишира в Триест. Подписаха се споразумения, които много ясно казват какви са перспективите за Балканите като цяло.  Радостен съм, че след посещението на г-н Заев в София и след съвместното ни искане от Комисията за включването на „Коридор 8“ влезе в Берлинския процес и то на самия финал. Предполагам, че днес ЕК ще има прессъобщение по темата – дали подкрепя, или не подобни действия. Но съм убеден, че с отличните връзки и приятелство със Сърбия, Гърция, изрично казвам този договор не е насочен срещу никой от съседите ни, той е насочен само като перспектива между двете държави“, обясни Борисов. „Освен посланията за мир, дружба, просперитет, добър инвестиционен бизнес климат, усвояване на европейски предсъединителни фондове по инфраструктурата, посланието ни е младите хора да са щастливи, да имат перспектива и да седят на Балканите“, каза премиерът Борисов.", "date": "2017.08.01", "title": "Премиерът Бойко Борисов: Посланието ни е младите хора да имат перспектива и да седят на Балканите"}
{"url": "http://www.focus-news.net/news/2017/08/01/2421593/kyustendil-raznoobrazni-turisticheski-i-sastezatelni-proyavi-shte-badat-podpomognati-finansovo-prez-avgust-ot-obshtinata.html", "text": "Разнообразни туристически и състезателни прояви ще бъдат подпомогнати финансово през месец август от Община Кюстендил. Това съобщиха за Радио „Фокус” – Кюстендил от отдел „Младежки дейности и спорт” към Община Кюстендил. Спортните прояви са включени в календара на Община Кюстендил за месец август и тяхното провеждане се подпомага със средства от общинския бюджет. Този месец предстои провеждането на автомобилното рали „Осогово”, което отново ще събере най-добрите автомобилни състезатели от страната. Предвидено е провеждането на открит турнир по снукър, както и състезание по спортно ориентиране. Включени са и две туристически прояви. Едната от тях е изкачване на Черни връх, а другата – тристранна среща с туристи от България, Сърбия и Македония на пирамида 456 и изкачване на връх Китка в Осоговска планина.\r\nВенцеслав ИЛЧЕВ", "date": "2017.08.01", "title": "Кюстендил: Разнообразни туристически и състезателни прояви ще бъдат подпомогнати финансово през август от Общината"}
{"url": "http://www.focus-news.net/news/2017/08/01/2421588/premierat-boyko-borisov-shte-sam-shtastliv-i-nikola-gruevski-da-podkrepi-evropeyskata-perspektiva-na-makedoniya-dogovorat-ne-e-nasochen-sreshtu-nito-edna-druga-darzhava.html", "text": "Договорът за добросъседство с Македония не е насочен срещу нито една друга държава. Това каза пред журналисти премиерът Бойко Борисов след подписването на документа заедно с македонския си колега Зоран Заев, предаде специалният пратеник на „Фокус” в Скопие. „Още една положителна страна на днешната среща и подписването на договора – с колегата Зоран Заев сме от различни европейски политически семейства – той е от ПЕС, а аз от ЕНП. Вашата опозиция в лицето на Никола Груевски е от моята европейска партия. Заедно с него много работихме по подписването на договора”, подчерта Борисов. \r\nТой зададе контра въпрос на присъстващите журналисти: какво е постигнато до сега, преди подписването на документа? „Република Македония да е член на НАТО, перспектива за членство в ЕС? Аз бих казал – не. Обратното, давайки тон за политическа стабилност, за политическа зрялост, за спазване на всички европейски принципи, за демокрация, свобода, свобода на словото и т.нат. Това дава перспектива! Затова аз съм окуражен и от двустранните срещи в Триест, които колегата Зоран Заев направи и с канцлера Ангела Меркел, и президента Еманюел Макрон, и всички, които бяхме там”, каза още Борисов. \r\nПо думите му, критики около договора за добросъседство винаги ще има. Такава е имало и в България. „Моите опоненти казват: „Защо е нужно? По отношение на този, който иска да отива в НАТО и ЕС – можем да бъде по-твърди, когато това зависи от нашия глас”. Това приятелско ли е, добросъседско ли е, това носи ли перспектива? Според мен – не. Демокрацията е това – ще има критики”, подчерта Бойко Борисов.\r\nБългарският премиер счита, че договорът е гаранция за просперитет. Той даде за пример родната му страната, която е усетила подобрение след влизането си в ЕС. Като доказателство той посочи инфраструктурни проекти, чрез които са подобрени пътищата в България; както и увеличение на пътникопотока по новите отчески.\r\n„Всички сме си дали сметка, че с днешния договор, с двата меморандума има по-добра перспектива – той не е насочен срещу никого, а е само за добро”, подчерта Бойко Борисов. \r\nАлбена ИВАНОВА", "date": "2017.08.01", "title": "Премиерът Бойко Борисов: Ще съм щастлив и Никола Груевски да подкрепи европейската перспектива на Македония, Договорът не е насочен срещу нито една друга държава"}
{"url": "http://www.focus-news.net/news/2017/08/01/2421596/targovishte-rekoltirani-sa-241-500-dka-s-pshenitsa-v-oblastta.html", "text": "Реколтирани са 241 500 дка с пшеница в област Търговище. Това съобщиха за Радио „Фокус“- Шумен от Областната дирекция „Земеделие“. Получената продукция е 124 767 тона, при среден добив от 515 кг/дка. Има пропаднали 8 502 дка. Най-напреднала е жътвата на пшеница в община Омуртаг- 81.33% при среден добив от 400 кг/дка, следвана от община Попово - близо 70% при среден добив от 565 кг/дка, община Опака- 67.37% при среден добив от 561 кг/дка и община Търговище - 65.24% при среден добив от 515 кг/дка. В община Антоново са ожънати 58.28% от посевите, като средно от декар са прибрани по 360 килограма зърно.\r\nИвелина ИВАНОВА", "date": "2017.08.01", "title": "Търговище: Реколтирани са 241 500 дка с пшеница в областта"}
{"url": "http://www.focus-news.net/news/2017/08/01/2421589/mkd-makedoniya-balgariya-i-makedoniya-podpisaha-dogovora-za-dobrosasedstvo-priyatelstvo-i-satrudnichestvo.html", "text": "Премиерът на Македония Зоран Заев и премиерът на България Бойко Борисов подписаха Договора за добросъседство, приятелство и сътрудничество. Заев заяви, че това споразумение представлява историческа стъпка и призова Никола Груевски и ВМРО-ДПМНЕ да дадат подкрепа, предаде македонската медия „МКД“.\r\n\"Подписването на споразумението показва, че там, където има политическа воля и идея за прогрес, въпросите могат да бъдат решен. Направихме исторически пробив и отворихме път за стабилност и растеж и за двете страни. Този договор е взаимен успех и принос към политическа стабилизация  за региона и извън него. Избрахме да водим политически решения, а не проблеми. В България видяхме конструктивен партньор с едни и същи цели. Това сътрудничество ще помогне за подобряване на пътната и газовата инфраструктура на двете страни. Изпращането на добросъседските отношения е въпрос на зрялост и затова този договор е важно послание към ЕС и НАТО, че страните имат политически ръководства, които изграждат мостове. България от днес е още по-голям приятел и съюзник за  евроатлантическите перспективи. Моят народ има право да бъде щастлив \", заяви Заев след подписване на договора.\r\n Премиерът на България Бойко Борисов заяви, че се подписва споразумение което е много важно. \"Искам да поздравя премиера Заев. Вашите министри работиха няколко месеца, за да имаме договор с толкова хубаво име - \"добросъседство\". Ще видите и реакцията на ЕС за  този договор, двете страни без модератори и посредници стигнаха до решение, че мирът, дружбата и добросъседството са по-важни от всичко. Не случайно хората казват, гледайки назад ще се препънеш  и ще паднеш. Ето защо решихме да гледаме напред. Резултатите ще видите след  известно време. Терминът обща история е термин, който дава общи гледни точки, а не раздяла“, заяви Борисов. Виктор Турмаков", "date": "2017.08.01", "title": "„МКД“ (Македония): България и Македония подписаха Договора за добросъседство, приятелство и сътрудничество"}
{"url": "http://www.focus-news.net/news/2017/08/01/2421592/afp-pakistanskiyat-parlament-izbra-shahid-hakan-abasi-za-nov-ministar-predsedatel.html", "text": "Парламентът на Пакистан избра бившия министър на петрола Шахид Хакан Абаси за министър-председател на страната, дни след като дългогодишният му предшественик Наваз Шариф бе отстранен от Върховния съд, предаде  AFP.\r\n„Абаси от управляващата партия ПМЛ получи 221 гласа в 342-членния парламент“, обяви председателят на парламента Сардар Аяз Садик. „Той ще встъпи в длъжност във вторник“, добави той.  Виктор Турмаков", "date": "2017.08.01", "title": "AFP: Пакистанският парламент избра Шахид Хакан Абаси за нов министър-председател"}
{"url": "http://www.focus-news.net/news/2017/08/01/2421594/obshtina-smolyan-voennite-shte-provezhdat-planirani-strelbi-horata-da-ne-navlizat-v-zabranenite-zoni.html", "text": "Военното формирование 28330 предупреждава гражданите на Смолян, че на 3, 16, 17, 22 и 24 август  т.г. от 8.00 до 13.30 ч. на гарнизонното стрелбище на поделението ще се проведат планирани стрелби. Това съобщиха от пресцентъра на Община Смолян . На  29, 30 и 31 август  планираните стрелби ще се проведат от 8,00 до 23,00 ч.  За да не се допускат инциденти, хората трябва се съобразяват с поставените предупредителни табели и да не навлизат в забранените зони, съобщават от Военното формирование . При намиране на невзривени боеприпаси, незабавно да се уведоми дежурният по формирование на телефон 0301/63071.", "date": "2017.08.01", "title": "Община Смолян: Военните ще провеждат планирани стрелби, хората да не навлизат в забранените зони"}
{"url": "http://www.focus-news.net/news/2017/08/01/2421597/sofiya-darvo-e-padnalo-varhu-zhena-na-bul-dondukov-postradalata-e-hospitalizira-v-isul-sas-schupvaniya.html", "text": "Дърво е паднало върху жена на бул. „Дондуков”, пострадалата е хоспитализира в ИСУЛ със счупвания, съобщиха за Агенция „Фокус” от ЦСМП – София. Три са сигналите на тел. 112 за инцидента, като първоначално адресът, на който е била повикана линейка, е бил грешен. Екипът, отзовал се на обаждането в 14.39 часа, тръгва от ВМА минута по-късно. Забавянето на Спешна помощ е било заради неточния адрес и ремонтите на бул. „Дондуков”. Жената е хоспитализирана в най-близката болница - ИСУЛ.", "date": "2017.08.01", "title": "София: Дърво е паднало върху жена на бул. „Дондуков”, пострадалата е хоспитализира в ИСУЛ със счупвания"}
{"url": "http://www.focus-news.net/news/2017/08/01/2421598/plovdiv-okrazhniyat-sad-nalozhi-myarka-za-neotklonenie-zadarzhane-pod-strazha-na-politseyskiya-sluzhitel-zadarzhan-za-otglezhdane-konopeni-rasteniya-v-selo-razhevo-konare.html", "text": "Окръжен съд-Пловдив наложи мярка за неотклонение „задържане под стража“ на Димо Т. Това съобщиха от пресцентъра на Съдебна палата-Пловдив. Спрямо Димо Т. са повдигнати следните обвинения:\r\n- за престъпление по чл. 354а, ал.1, пр.1 от НК – за това, че на 28 юли 2017 г. в с. Ръжево Конаре, обл. Пловдивска, без надлежно разрешително с цел разпространение е държал високорисково наркотично вещество – марихуана; \r\n- и за престъпление по чл. 354в, ал.1 от НК – за това, че на 28.07.2017 г. в с. Ръжево Конаре, обл. Пловдивска, е отглеждал растения от рода на конопа /канабис/ в нарушение на установените в Закона за контрол на наркотичните вещества и прекурсорите правила.\r\nСъдът намери, че въпреки краткия срок на разследване от събраните до момента доказателства може да се направи обосновано предположение Димо Т. да е извършил престъпленията, в които е обвинен. Като служител на МВР обвиняемият Димо Т. е призван да брани обществото от престъпления и извършеното е особено укоримо. Съдът прецени, че с оглед на професията му има опасност да извърши престъпление и да въздейства върху свидетели. \r\nЗа извършеното престъпление по чл. 354а от НК  предвижда наказание „лишаване от свобода“ от 2 до 8 години и глоба от 5000 до 20 000 лева, а за престъплението по чл. 354в от НК законодателят предвижда наказание „лишаване от свобода“ от 2 до 5 години и глоба от 5000 до 10 000 лева.\r\nОпределението не е окончателно и подлежи на протест и обжалване пред Апелативен съд – Пловдив на 8 август 2017 г. от 10.00 часа.", "date": "2017.08.01", "title": "Пловдив: Окръжният съд наложи мярка за неотклонение „задържане под стража“ на полицейския служител, задържан за отглеждане конопени растения в село Ръжево Конаре"}
{"url": "http://www.focus-news.net/news/2017/08/01/2421601/targovishte-novi-shteti-po-zemedelskite-kulturi-e-nanesla-poslednata-burya-v-targovishtko-i-popovsko.html", "text": "Нови щети по земеделските култури е нанесла бурята на 26 срещу 27 юли в община Търговище и община Попово. Това съобщи за Радио “Фокус”- Шумен Драгомир Драгнев, мл. експерт към Областна дирекция “Земеделие”.  Има подадени близо 20 заявления. Силният вятър е причинил полягане на слънчогледа, а в община Търговище е засегнат район, където се отглеждат много винени лозя. За оглед са подадени  6 312 дка с тези насаждения. \"Има и други поразени култури, но в по-малък процент\", уточни Драгнев. Той посочи, че след бурята в началото на месец юли, подадените заявления за щети са достигнали 180.\r\nИвелина ИВАНОВА", "date": "2017.08.01", "title": "Търговище: Нови щети по земеделските култури е нанесла последната буря в Търговищко и Поповско"}
{"url": "http://www.focus-news.net/news/2017/08/01/2421595/fokus-makedoniya-spored-boyko-borisov-sporazumenieto-s-makedoniya-e-postignato-bez-direktivi.html", "text": "Българският министър-председател Бойко Борисов направи обръщение, след като заедно с македонския си колега Зоран Заев подписа Договора за добросъседство между двете държави, предаде македонската медия \"Фокус\".  \r\n\"Без директиви постигнахме споразумение. Мирът и добросъседството са по-важни от всичко друго\", посочи Борисов. \"Нашите екипи са работили няколко месеца активно, за да имаме подписване на договор с толкова хубаво име - за добросъседство. Двата екземпляра са изключително важни за вас и за нас, тъй като транспортен коридор номер 8 е връзката, която свързва Балканите. Този транспортен коридор позволи изход не само на север и на юг, но и възможността да всяка друга страна от Балканите, да си сътрудничи с другите\", добави той\r\n\"Договорът и показва на Европейския съюз, че е възможно да има мир на Балканите\", посочи българският министър-председател.\r\n\"Този договор има смисъл, защото показва на ЕС, че на размирните Балкани, където само преди 20 години имаше такова кръвопролития и ужаси за десетки хиляди хора, сега ще се види реакция, която ще бъде положителна. След десет години резултати от днешната среща ще бъдат видими за двете страни \", добави той. Виктор Турмаков", "date": "2017.08.01", "title": "\"Фокус\" (Македония): Според Бойко Борисов споразумението с Македония е постигнато \"без директиви\""}
{"url": "http://www.focus-news.net/news/2017/08/01/2421604/veliko-tarnovo-zapochnaha-remonti-na-ulitsi-v-kilifarevo-i-debelets.html", "text": "Започнаха ремонти на улици в Килифарево и Дебелец, съобщихаот пресцентъра на Община Велико Търново. Строителните дейности са финансирани от бюджета на Община Велико Търново и имат за цел да подобрят състоянието на пътните мрежи в двете градчета, както и условията за безопасност на движението.\r\nВ Килифарево улица „Васил Левски“ е цялостно преасфалтирана, заедно с кръстовището с ул. „М. Яламов“. Ремонтирани са решетките на отводнителните съоръжения по двете отсечки. Възстановени са и нарушените пътни настилки на мостовете над р. Белица – към с. Плаково и към стадиона в градчето. Ремонтните дейности са по проект, финансиран чрез общинската програма „Инициативни на местните общности – 2017“. \r\nВ Дебелец също стартираха дейности по възстановяване на компрометирани участъци от пътната мрежа. Части от натоварените улици, с обща площ от около 600 кв. метра, ще бъдат подготвени, фрезовани и запълнени с асфалтова смес.", "date": "2017.08.01", "title": "Велико Търново: Започнаха ремонти на улици в Килифарево и Дебелец"}
{"url": "http://www.focus-news.net/news/2017/08/01/2421605/dots-petko-nedev-mbal-sv-panteleymon-nyama-drug-pat-za-finansovo-ozdravyavane-na-mbal-sv-mina-osven-vlivaneto--v-mbal-sv-panteleymon.html", "text": "Няма друг път за финансово оздравяване на МБАЛ „Св. Мина“ освен вливането ѝ в МБАЛ „Св. Пантелеймон“. Това каза пред журналисти управителят на втора градска болница доц. Петко Недев, предаде репортер на Радио „Фокус“ - Пловдив. По думите му чистото вливане на двете лечебни заведения носи голям финансов риск за болницата, която той управлява и допълни, че от двете болници трябва да се създаде една нова многопрофилна болница с вдигане на категоризацията. Доц. Недев посочи и кои ще са новите елементи в структурата на преструктурираната болница. „Първо трябва да имаме спешно отделение, ДКЦ, трябва да се разкрие и кръвна банка. При съчетаването на двете болници ще имаме и детско отделение“, добави доц. Недев\r\nКристиян ГАРОВ", "date": "2017.08.01", "title": "Доц. Петко Недев, МБАЛ „Св. Пантелеймон“: Няма друг път за финансово оздравяване на МБАЛ „Св. Мина“ освен вливането ѝ в МБАЛ „Св. Пантелеймон“"}
{"url": "http://www.focus-news.net/news/2017/08/01/2421602/kmetat-na-stara-zagora-zhivko-todorov-privlichaneto-na-investitori-v-regiona-e-obshta-zadacha-za-obshtinata-darzhavata-i-biznesa-v-grada.html", "text": "Община Стара Загора има постигнат консенсус с държавата, както и с бизнеса в региона, че трябва да бъдат обединени усилията ни към привличане на високотехнологични компании и инвеститори, които да произвеждат продукти с висока добавена стойност. Заедно можем да изградим един работещ и добър модел, който да води не до разкриване на количество работни места, а до качествени – такива, които ще бъдат атрактивни за младите специалисти. Това каза кметът на Стара Загора Живко Тодоров, който днес бе домакин на дискусионна среща на бизнеса от старозагорски регион с министъра на икономиката Емил Караниколов, съобщиха от пресцентъра на Община Стара Загора. Темата бе създаването на Индустриална зона „Загоре“, като публично-частно партньорство между общината и бизнеса. Председателят на Клуба на работодателя Димитър Гайдаров, Георги Стоев, управляващ съдружник в компания Industry Watch, председателят на Общинския съвет Таньо Брайков и областният управител Гергана Микова обсъдиха още с представителите на местния бизнес някои административни пречки и необходимостта от законодателни промени за отстраняването им.  \r\n „Статистиката за Стара Загора показва, че населението тук не намалява, за разлика от много други райони в България. Стара Загора има устойчив темп, като в същото време и безработицата е на ниски нива. Това показва, че ние не трябва да се стремим да привличаме масовост на работните места, а високотехнологични производства“, допълни градоначалникът. „Като приоритет пред нас стои задържането на старозагорските младежи, които получават добро образование някъде другаде, но не се връщат тук, а избират София или заминават за чужбина. Целта ни е да задържим тях, за да бъдат полезни и да се развиват тук. Това може да се случи само с добре заплатени позиции и възможности за кариерна перспектива. Това показва и анализът на Industry Watch, каза още Живко Тодоров. \r\nСъздаването на модерна Индустриална зона в Стара Загора ще бъде механизъм за привличането на качествени инвестиции в региона. Това подчерта министърът на икономиката Емил Караниколов. Той изтъкна, че развитието на индустриалните зони в България е много важен аспект от успешното стимулиране и привличане на инвестиции в страната ни и подобряването на бизнес средата. \r\nСпоред проучването на Industry Watch,  Стара Загора разполага с всички предпоставки да защити позициите си като регион с висока степен на развитие. Данните на компанията сочат, че около града има няколко възможни зони, които да отговорят на инвеститорския интерес. Обсъдени бяха резултатите от проучването на Industry Watch на няколко от перспективните райони в града – в близост до квартал „Зора“, между квартал „Железник“ и село Богомилово, както и летището, което е в непосредствена близост и разполага с едни от най-добрите инфраструктурни комуникации. \r\nПо време на срещата стана ясно, че са водени редица разговори с потенциални инвеститори, които са показали необходимост от развитие не само на подходяща инфраструктура в индустриалната зона, а и гарантирането в дългосрочен план на квалифицирана работна ръка, както и на модерно образование и здравеопазване. \r\nМинистър Караниколов посочи, че Министерството на икономиката подкрепя  дуалната  форма на обучение като плавен преход от обучение към работа, доказал успеха си в страни като Швейцария, Австрия и Германия. Той подчерта, че това е един от начините за осигуряване на подходящи кадри за бизнеса и решаване на проблемите на пазара на труда. \r\nСтара Загора е в топ 3 на развитите и готови за инвестиране бизнес региони. Налични са добрите условия, които търсят инвеститорите – добри комуникации, ниски нива на данъчните ставки. Това каза Георги Стоев, управляващ съдружник в компания Industry Watch. „Темата какви инвеститори и в кой сектор трябва да търсим, поне към момента не стои пред България, тъй като се борим за всеки един, защото трябва да се вдигне нивото на всички региони. Разбира се, насочили сме усилията си към високотехнологичните сектори, които носят и висока стойност, но наблюдаваме развитие и при логистиката. Трябва да се работи и с микро, малките и средните предприятия, защото те са от изключително значение за икономиката“, допълни той. Компаниите вече искат да дойдат наготово, за около 10 месеца да построят работещо предприятие, за което трябва да се обмислят и законодателни промени, защото само административното утежняване на процедурите губи толкова време. Това стана ясно по време на срещата.  \r\nВ обсъждането на бизнес развитието в Старозагорско участваха още народни представители, общински съветници, представители на различни браншови организации и други.", "date": "2017.08.01", "title": "Кметът на Стара Загора Живко Тодоров: Привличането на инвеститори в региона е обща задача за общината, държавата и бизнеса в града"}
{"url": "http://www.focus-news.net/news/2017/08/01/2421607/minka-salagyorova-zam-kmet-na-petrich-mostovite-saorazheniya-na-teritoriyata-na-obshtinata-sa-v-dobro-sastoyanie.html", "text": "Мостовите съоръжения на територията на общината са в добро състояние, експлоатират се нормално. Това каза за Радио „Фокус“ - Пирин Минка Салагьорова, заместник-кмет по строителството към Община Петрич. „Имахме наскоро случай с мост в Коларово. Заради атмосферните влияния и подпочвените води бе изнесена основата на настилка. Засега направихме аварийни дейности по този мост, за да можем го да обезопасим и да не се стига до допълнителни аварийни рискови ситуации“, посочи тя. Салагьорова допълни, че Общината е подготвила проект, с който кандидатства пред Междуведомствената комисия за възстановяване и подпомагане, когато има такива случаи. По думите й, в последно време това е единственият такъв случай. \r\nМинка Салагьорова подчерта, че хората уведомяват Общината за подобни проблеми, така че да може да се реагира бързо при нужда.\r\nНатали СТЕФАНОВА", "date": "2017.08.01", "title": "Минка Салагьорова, зам.-кмет на Петрич: Мостовите съоръжения на територията на общината са в добро състояние"}
{"url": "http://www.focus-news.net/news/2017/08/01/2421599/meta-makedoniya-boyko-borisov-i-zoran-zaev-opredeliha-podpisvaneto-na-dogovora-za-dobrosasedstvo-mezhdu-balgariya-i-makedoniya-kato-istoricheska-stapka.html", "text": "Македонският министър-председател Зоран Заев заяви, че от днес България е още по-голям приятел на Македония и неин съюзник в евроатлантическата перспектива. Той заяви това по време на  съвместна пресконференция с българския премиер Бойко Борисов след подписването на Договора за добросъседство и приятелство между двете държави, \"Македония\".\r\n\"Подписването на Договорът за добросъседство и приятелство с България показва, че там, където има политическа воля, въпросите ще се решават. Македония и България направиха исторически пробив и заедно поставиха миналото като основа за бъдещето и отвориха път за стабилност и за развитие на двете държави. Този договор е взаимен успех и принос към политическа стабилизация и в държавите в региона. Македония и България показаха отговорност към своите граждани. Нашето приятелство и добросъседство са пример за това как спирачката може да се превърне в двигател на сътрудничество\",заяви Заев. Македонският премиер подчерта, че споразумението е и важно послание до ЕС и НАТО, че страните от региона имат политически ръководства, които изграждат мостове подкрепени от демократични граждани.\r\nБългарският министър Бойко Борисов заяви, че терминът обща история е термин, който дава перспективи и обединява, а не разделя.\r\n\"Ще видите, че реакцията на ЕС ще бъде положителна, не знам дали е за първи път, без посредници, без указания от страни, за да разбере, че дружбата и добросъседството са важни. Това ще повиши конкурентоспособността, ще ни направи силни, значителни и независими. Ние решихме да гледаме напред и съм убеден, че след 10 години резултатите от срещата ще бъдат видими за двете държави\", посочи Борисов.\r\nЗаев призова опозиционната партия ВМРО-ДПМНЕ да подкрепи Договора. Той посочи, че  за да се достигне до споразумението е било взето решение да се \"гледа на  чашата като на полупълна, а не полупразна\", за да могат страните да вървят напред.\r\nБорисов на свой ред заяви, че Договорът не трябва да плаши никого , защото е насочен само за изграждането на перспективи за двете страни. Той похвали смелостта на Заев да подпише споразумението. Виктор Турмаков", "date": "2017.08.01", "title": "\"Мета\" (Македония) Бойко Борисов и Зоран Заев определиха подписването на договора за добросъседство между България и Македония като историческа стъпка"}
{"url": "http://www.focus-news.net/news/2017/08/01/2421609/ria-novosti-v-moskovskiya-oblasten-sad-e-imalo-prestrelka-trima-zapodozreni-sa-ubiti.html", "text": "В Московския областен съд е имало престрелка, като трима заподозрени са били убити при опит да избягат, предава РИА Новости.\r\nВъв вторник съдът е разглеждал делото за „бандата ГТА“. Около 14 ч. охраната е съпровождала към залата петимата арестувани. Докато са били в асансьора, един от задържаните е нападнал охранител и е започнал да го души. В това време другите заподозрени са успели да се освободят и да вземат оръжията на охранителите. Единият от охранителите е успял да извика подкрепление. \r\nНа третия етаж на съда е имало престрелка между подсъдимите и органите на реда. Трима от престъпниците са били убити, двама са приети в болница в тежко състояния. \r\nОт сградата на съда са евакуирани всички служители и посетители, заседанията са отложени.  Мария Динкова", "date": "2017.08.01", "title": "РИА Новости: В Московския областен съд е имало престрелка, трима заподозрени са убити"}
{"url": "http://www.focus-news.net/news/2017/08/01/2421600/premierat-boyko-borisov-v-skopie-praznitsite-ni-sa-obshti-zashto-da-ne-gi-praznuvame-zaedno-ot-voyni-dokarahme-balkanite-do-nay-izostanaloto-myasto-na-evropa.html", "text": "Празниците са общи, защо да не ги празнуваме заедно, да се бием ли, от войните ги докарахме Балканите да са най-бедното и най-изостаналото място на Европа. Това каза премиерът Бойко Борисов на пресконференция след подписването на Договора за добросъседство между България и Македония, предаде специалният пратеник на „Фокус“ в Скопие.\r\n„Имаме рядък исторически шанс в две посоки  - Берлинският процес за възстановяване, укрепване, присъединяване на Балканите и Българското председателство, което дава възможност Черноморската и Дунавската стратегия да се поставят на видимо място. На вниманието на ЕС вече стоят Балканите“, отбеляза Борисов. \r\n„Договор нямаше да се подпише, ако не беше куражът на колегата Заев. За нас този договор е пожелателен, важен, даващ тон пред Европа за това, че можем да бъдем действително добросъседи. А колегите трябва много усилено и бързо да вървят по-пътя на ЕС и НАТО. Аз мога да кажа за България – всичко хубаво се е случило, от както сме в ЕС. Мога да пожелая на Република Македония и на македонските граждани бързо да влязат в голямото европейско семейство. За нас, за България, друга алтернатива не виждам. По-хубаво от ЕС няма, това мога да го твърдя със сигурност. А и гледам и младите хора къде отиват – ако отиват на Изток, ще обърнем и ние на изток. Отиват на Задпад, това е мястото“, коментира той.\r\nВ отговор на въпрос във връзка с общото празнуване на празници от двете страни, той подчерта: „Празниците са общи, защо да не ги празнуваме заедно? Да се сбием ли? Това години наред сме го правили и сме се били, защото всички сме велики – Велика България, Велика Албания, Велика Сърбия, Велика Македония. Всички сме велики и от войните ги докарахме Балканите да са най-бедното и най-изостаналото място на Европа. Ако искате да се върнем назад? Ние с колегата искаме да вървим напред  и да достигнем равнищата на Германия, Австрия, Холандия, Франция, там искаме да отидем. Това е празник, който и ние обичаме, извинявайте, че го празнуваме“.\r\nАлбена ИВАНОВА", "date": "2017.08.01", "title": "Премиерът Бойко Борисов в Скопие: Празниците ни са общи, защо да не ги празнуваме заедно, от войни докарахме Балканите до най-изостаналото място на Европа"}
{"url": "http://www.focus-news.net/news/2017/08/01/2421603/mia-makedoniya-federika-mogerini-i-yohanes-han-privetstvaha-podpisvaneto-na-dogovora-za-dobrosasedstvo-mezhdu-balgariya-i-makedoniya.html", "text": "Европейският съюз приветства подписването на Договора за добросъседство между България и Македония, заявиха във вторник върховният представител на блока по въпросите за външните работи и политикате за сигурност Федерика Могерини и еврокомисарят за съседската политика и преговорите за разширяване Йоханес Хан, предава МИА. \r\n„Това споразумение показва решимостта на двете страни да преодолеят двустранните проблеми и е вдъхновение за целия регион. То е положителна стъпка напред за добри съседски отношения и за увеличаването на перспективите за влизане в ЕС на Бившата югославска република Македония, което е в интерес на нейните граждани“, отбелязаха Могерини и Хан в съвместно изявление.  Мария Динкова", "date": "2017.08.01", "title": "МИА (Македония): Федерика Могерини и Йоханес Хан приветстваха подписването на Договора за добросъседство между България и Македония"}
{"url": "http://www.focus-news.net/news/2017/08/01/2421611/sled-ustanoveni-nesaotvetstviya-na-podzakonovata-normativna-uredba-v-zakona-za-kulturnoto-nasledstvo-vap-vnese-predlozhenie-za-izmeneniya-do-ministara-na-kulturata.html", "text": "В хода на проверка извършена от Върховна административна прокуратура (ВАП) на Наредба № Н-3/03.12.2009 г, която касае реда за извършване на идентификация и за водене на Регистъра на движими културни ценности, издадена от министъра на културата и обн. ДВ бр.101/18.12.2009 г., е установено, че част от текста на наредбата, а именно чл. 5 т. 3, не е приведен в съответствие със промените в Закона за културното наследство (ЗКН), съобщиха от пресцентъра на Прокуратурата на Р България. \r\nГорепосоченият текст е бил съобразен с първоначалната редакция на чл. 7 ал. 3 от ЗКН. С измененията на Закона публикувани в ДВ бр.54/15.07.2011 г. в чл. 7 ал. 4 обаче е дадено ново определяне на предметите, които не са културни ценности по смисъла на закона. \r\nСъгласно ЗКН не подлежат на идентификация и регистрация археологически предмети, монети и произведения на изобразителните изкуства, внесени на територията на страната само в случаите, в които са придружени с документ за произход и за способа на придобиването им. В настоящия текст на Наредбата не се съдържа подобно изискване за наличие на документ за произход и следва да се допълни именно в тази част, така че да отговаря на законовите изисквания в пълнота. \r\nТъй като съобразно чл. 107 ал. 1 от ЗКН в правомощията на министъра на културата е издаването на наредбата, то съответно и измененията на същата следва да бъдат извършени също от него. \r\nС оглед на това ВАП е изготвила предложение до министъра на културата за предприемане на действия за изменения на наредбата и привеждането й в съответствие със законовите изисквания.", "date": "2017.08.01", "title": "След установени несъответствия на подзаконовата нормативна уредба в Закона за културното наследство ВАП внесе предложение за изменения до министъра на културата"}
{"url": "http://www.focus-news.net/news/2017/08/01/2421614/hurriyet-turtsiya-i-katar-zapochnaha-savmestni-voenni-ucheniya.html", "text": "Във вторник Турция и Катар започнаха съвместни военни учения с участието на повече от 250 турски военнослужещи и над 30 бронирани машини, пише вестник Hurriyet. \r\nТурските сухопътни сили участват в първата фаза на съвместните военни учения, като втората фаза ще включва военноморските сили на двете държави. \r\nДълго планираните учения са част от съвместното споразумение, целящо „засилване на отбранителните възможности на двете страни“ и „за поддържане стабилността в региона“.\r\nНа 7 юни турският парламент ратифицира закон, който позволява повече войски да бъдат разположени във военната база в Катар, част от подписаното през 2014 г. споразумение.   Мария Динкова", "date": "2017.08.01", "title": "Hurriyet: Турция и Катар започнаха съвместни военни учения"}
{"url": "http://www.focus-news.net/news/2017/08/01/2421608/premierat-boyko-borisov-ochakva-dogovorat-za-dobrosasedstvo-s-republika-makedoniya-da-bade-razgledan-prioritetno-ot-parlamentite-na-dvete-strani.html", "text": "В България съществува широк политически консенсус относно подписването с Република Македония на Договора за приятелство, добросъседство и сътрудничество. Недвусмислен израз на желанието за отваряне на нова страница в отношенията между двете държави е категоричната подкрепа на парламента, изразена в единодушно приетата от народните представители на 27 юли т. г. декларация. Това заяви министър-председателят Бойко Борисов при срещата си с председателя на Събранието на Република Македония Талат Джафери, съобщиха от правителствената информационна служба.\r\nМинистър-председателят посочи, че подписаният днес Договор за приятелство, добросъседство и сътрудничество е база за трайно и устойчиво изграждане на приятелски и добросъседски отношения. Той изрази очакване документът, който дава перспектива за сътрудничество, основано на европейските ценности, да бъде разгледан приоритетно и ратифициран от парламентите на двете страни.\r\n„След сключването на Договора очакваме конкретни стъпки за неговото прилагане, които нагледно да покажат както на гражданите на нашите две страни, така и на европейските ни партньори, наличието на воля за укрепване на отношенията ни на нова основа”, каза българският министър-председател като подчерта, че парламентът е трибуната, която може да предложи работещи решения.\r\n„Договорът е една добра перспектива за добросъседство между двете държави. Видна е разликата във всички отношения между страните-членки на ЕС и останалите държави. Искрено ви подкрепяме за ЕС и НАТО“, отбеляза премиерът Борисов. По време на срещата той благодари за отправената покана към председателя на Народното събрание Димитър Главчев за посещение в Република Македония.  \r\nМинистър-председателят посочи, че в Европа също приветстват подписването на Договора. По думите му документът отваря нови възможности пред страните за бизнес, икономика, развитие на инфраструктурата.\r\n„Критици има навсякъде. Но истината е, че ако направим Коридор номер 8, свързвайки с Дунавската стратегия, с Черноморската стратегия, ще отворим региона си навсякъде“, заяви още премиерът Борисов.", "date": "2017.08.01", "title": "Премиерът Бойко Борисов очаква Договорът за добросъседство с Република Македония да бъде разгледан приоритетно от  парламентите на двете страни"}
{"url": "http://www.focus-news.net/news/2017/08/01/2421615/varna-uchilishteto-v-selo-tsonevo-e-preobrazuvano-ot-osnovno-v-obedineno.html", "text": "Училището в село Цонево е преобразувано от основно в обединено. Това каза в интервю за Радио „Фокус“ – Варна Ферхан Хасан, началник отдел „Хуманитарни дейности и образование“ в Община Дългопол. Той заяви, че за новата учебна година на територията на общината няма да има закрити училища. „Още в самото начало на мандата кметът на Община Дългопол Георги Георгиев заяви, че закрити училища на територията на община Дългопол в неговия мандат няма да има. Напротив, опитваме се да развием максимално добре образователната инфраструктура, съвместно с Регионалното управление по образованието във Варна. Благодаря им за подкрепата, която винаги ни оказват“, подчерта Ферхан Хасан. Той допълни, че на територията на общината към момента има 7 училища, от които 2 са средни. „През тази учебна година с колегите от село Цонево подготвихме документацията и преобразувахме основното училище в населеното място в обединено. Обединеното училище е с възможност за обучение до 10 клас или първа степен на гимназиален етап. По този начин се предоставя възможност на децата да продължат образованието си в населеното място, в което живеят“, заяви Ферхан Хасан.\r\nМарияна ВАЛЕНТИНОВА", "date": "2017.08.01", "title": "Варна: Училището в село Цонево е преобразувано от основно в обединено"}
{"url": "http://www.focus-news.net/news/2017/08/01/2421613/bozhidar-mihaylov-byuro-po-truda-varna-turisticheskiyat-bransh-prodalzhava-da-tarsi-izpalnitelski-kadri.html", "text": "Туристическият бранш във Варна продължава да търси изпълнителски кадри, въпреки че сме в средата на сезона. Това каза в интервю за Радио „Фокус“ – Варна Божидар Михайлов, директор на Дирекция „Бюро по труда“ – Варна. „В момента има голямо търсене на работни места, свързани с туризма, специално за изпълнителски кадри – работници в кухня, камериери. Работодателите по-рано успяха да заемат обявените места за по-отговорните длъжности, в момента основно се търсят изпълнителски кадри“, допълни Божидар Михайлов. По думите му работодателите предлагат различни опции. Освен транспорт и храна, работодателите осигуряват и нощувки за тези, които са от по-отдалечени населени места. „Правим възможно да сме в контакт с колегите от другите населени места и от другите бюра по труда, за да се популяризират всички работни места, които можем да заемем с хора от вътрешността на страната“, посочи Божидар Михайлов.\r\nМарияна ВАЛЕНТИНОВА", "date": "2017.08.01", "title": "Божидар Михайлов, Бюро по труда – Варна: Туристическият бранш продължава да търси изпълнителски кадри"}
{"url": "http://www.focus-news.net/news/2017/08/01/2421606/pravitelstvata-na-balgariya-i-makedoniya-shte-uvelichat-sigurnostta-na-energiynite-dostavki-v-yugoiztochna-evropa.html", "text": "Правителствата на Република България и Република Македония потвърждават политическото си намерение за увеличаване сигурността на енергийните доставки за двете страни, региона на Югоизточна Европа и Европейския съюз, както и изразяват подкрепата си за формирането на Европейски енергиен съюз. Това предвижда подписаният днес между двете страни меморандум за разбирателство и сътрудничество в областта на природния газ, съобщиха от правителствената информационна служба. Документът бе подписан от министъра на енергетиката на Република България Теменужка Петкова и министъра на икономиката на Република Македония Крешник Бектеши. Меморандумът за разбирателство в сферата на енергетиката се подписа по време на визитата на българската делегация, водена от министър-председателя Бойко Борисов, в Скопие. \r\nБългарката и македонската страна да проучат възможностите за изграждане на нова директна газова връзка между двете газови системи, е записано в документа. За целта се създава съвместна газова работна група, в която се включват представители на министерствата на двете страни, както и експерти от газопреносните оператори. В срок от шест месеца след влизането в сила на меморандума следва да бъде изготвен технико-икономически анализ, който да представи техническите, правните, пазарните, икономическите, финансовите и регулаторните параметри, необходими за реализацията на проекта. Решението за изграждане на нова газова връзка България и Македония ще вземат и на база съществуващата газопреносна инфраструктура, както и реализацията на проектите за интерконекторите Гърция-България,  Турция-България и концепцията за газоразпределителен център „Балкан“. \r\nМинистър Петкова покани министъра на икономиката на Македония Бектеши да посети София между 10-ти и 15-ти октомври, за да се проведе първо засениe на работната група. По време на среща двамата министри обсъдиха потенциала на двустранното сътрудничество в енергийния отрасъл. По думите на Теменужка Петкова значителна част от износа на електроенергия от страната ни е насочен към Република Македония. Успешна е съвместната ни дейност и в областта на минерално-суровинния отрасъл, припомни още тя. Македонската страна оцени високо напредъка на България по изграждане на интерконекторите с Гърция, Сърбия и Турция и прояви интерес към реализацията на концепцията за изграждане на газоразпределителен център \"Балкан\". Двете страни изразиха съгласие, че с подписването на меморандума в сферата на природния газ ще се даде възможност Македония да получава енергийни ресурси от хъб \"Балкан\".  \r\nЕнергийното Сътрудничество между България и Македония ще гарантира диверсификация на източниците и маршрутите за доставка на природен газ и либерализацията на пазара в региона на Югоизточна Европа, каза още министър Петкова.", "date": "2017.08.01", "title": "Правителствата на България и Македония ще увеличат сигурността на енергийните доставки в Югоизточна Европа"}
{"url": "http://www.focus-news.net/news/2017/08/01/2421616/ruse-pozharnikari-sa-pomognali-za-izvazhdane-na-kon-propadnal-v-shahta.html", "text": "Пожарникари от Втора Районна служба „Пожарна безопасност и защита на населението“ в Русе са реагирали на сигнал за животно в беда и са помогнали за изваждането на пропаднал кон. Това съобщиха от пресцентъра на МВР. Сигнал за случая е подаден вчера към 19.00 часа. Животното се оказало безпомощно в шахта на ул. „Табия“ в града. Екип е изпратен за съдействие. Служителите са преценили ситуацията и организирали изваждането на животното от около 5 метра дълбочина със специализирана техника, без да бъде наранено.", "date": "2017.08.01", "title": "Русе: Пожарникари са помогнали за изваждане на кон, пропаднал в шахта"}
{"url": "http://www.focus-news.net/news/2017/08/01/2421617/plovdiv-padnali-kamani-sa-zatrudnili-dvizhenieto-po-patya-asenovgrad-smolyan-na-1-km-sled-asenovgrad.html", "text": "Паднали камъни са затруднили движението по пътя Асеновград – Смолян, на 1 км след Асеновград, преди Бачково. Това съобщи за Радио „Фокус” - Пловдив дежурен в Областно пътно управление. Участъкът вече е разчистен, но водачите все още трябва да карат внимателно там, каза дежурният. Забранено е преминаването на камиони с височина над 4 метра през тунелите по същия път. Обходният маршрут е по пътя Кричим-Девин. Ограничено е преминаването по пътя Тополово-Леново-Поройна, в района на км 19, заради влошено състояние на пътната настилка. Затворен за движение все още е пътят Белица-Загражден-Давидково, в участъка от км 13 до км 18, заради разрушена настилка.\r\nЦветана ТОНЧЕВА", "date": "2017.08.01", "title": "Пловдив: Паднали камъни са затруднили движението по пътя Асеновград – Смолян, на 1 км след Асеновград"}
{"url": "http://www.focus-news.net/news/2017/08/01/2421610/diplomat-1-na-republika-makedoniya-nikola-dimitrov-kam-ekaterina-zaharieva-blagodarya-ti-svarshihme-strahotna-rabota.html", "text": "Благодаря, Екатерина, благодаря и на целия твой екип. Свършихме страхотна работа. Договорът ще произведе приятелство и близост. Днес е исторически ден. С тези думи министърът на външните работи на Република Македония Никола Димитров се обърна към заместник министър-председателя по правосъдната реформа и министър на външните работи на Република България Екатерина Захариева. Това съобщиха от правителствената информационна служба. Двамата разговаряха днес в Министерството на външните работи  в Скопие. \r\nЗахариева е част от правителствена делегация, водена от министър-председателя Бойко Борисов. По-рано днес Борисов и неговият колега Зоран Заев подписаха Договор за приятелство, добросъседство и сътрудничество между двете държави. \r\n\"Никола, присъединявам се към благодарностите - и към теб, и към премиера Заев, и към екипите, които вчера вечерта финализираха текстовете. Твърдо вярвам, че  ако съседите ти не са добре, няма как и ти да си добре. Както каза и ЕС в своето изявление, това е вдъхновение за целия регион. Тепърва ефектът от този договор ще се измерва\", каза Екатерина Захариева. \r\nБългарският външен министър добави, че страната ни е готова да съдейства с експертиза за реформите, които предстоят. \"Надявам се догодина най-после да имате позитивен старт на преговорния процес с ЕС. Искам да приветствам плана ви за реформи\", добави Захариева. \r\n\"Желанието на българския бизнес да инвестира е огромно\", каза още вицепремиерът. Министър Димитров я покани да посети Охрид.", "date": "2017.08.01", "title": "Дипломат № 1 на Република Македония Никола Димитров към Екатерина Захариева: Благодаря ти, свършихме страхотна работа"}
{"url": "http://www.focus-news.net/news/2017/08/01/2421618/the-asahi-shimbun-spored-shindzo-abe-i-donald-tramp-kitay-i-rusiya-tryabva-da-okazhat-po-golyam-natisk-na-severna-koreya.html", "text": "Министър-председателят на Япония Шиндзо Абе и американският президент Доналд Тръмп са постигнали съгласие да призоват Китай и Русия да окажат по-голям натиск на Северна Корея след последното изпитание на междуконтинентална балистична ракета, пише вестник The Asahi Shimbun. \r\nДвамата лидери в понеделник са провели телефонен разговор и са коментирали, че досегашните санкции на Съвета за сигурност са недостатъчни. \r\n„Япония и САЩ положиха усилия да разрешат въпроса със Северна Корея по мирен път, но Пхенян пречи на тези усилия. Международната общност, включително Китай и Русия, трябва да приеме този неоспорим факт сериозно и да увеличи натиска“, заяви Абе. \r\n„Аз съм напълно съгласен с президента Тръмп, че ние също трябва да предприемем нови стъпки. Ние трябва да продължим с конкретни мерки за засилване на системите и способностите за отбраната“, допълни японският премиер.  Мария Динкова", "date": "2017.08.01", "title": "The Asahi Shimbun: Според Шиндзо Абе и Доналд Тръмп Китай и Русия трябва да окажат по-голям натиск на Северна Корея"}
{"url": "http://www.focus-news.net/news/2017/08/01/2421620/ministrite-na-otbranata-na-balgariya-i-makedoniya-obsadiha-vazmozhnostite-za-obuchenie-na-makedonski-voennosluzheshti-v-balgarski-visshi-voennouchebni-zavedeniya.html", "text": "Вицепремиерът и министър на отбраната Красимир Каракачанов  се срещна в Скопие с Радмила Шекеринска, министър на отбраната на Република Македония. Това съобщиха от правителствената информационна служба. Министър Каракачанов е в македонската столица в състава на българска правителствена делегация, водена от премиера Бойко Борисов. Двамата министри на отбраната се видяха веднага, след като Бойко Борисов и неговият македонски колега Зоран Заев подписаха договора за приятелство, добросъседство и сътрудничество между двете държави. Красимир Каракачанов и Радмила Шекеринска обсъдиха възможностите за обучение на македонски военнослужещи в български висши военноучебни заведения, включително и за обучението на македонски медицински сестри във ВМА, както и за съвместни учения и тренировки на формирования от Специалните сили на България и Македония. \r\nЕксперти от нашето военно ведомство ще споделят опит при провеждането на стратегическия преглед на отбраната на Македония.\r\nПо-нататъшното военно сътрудничество между София и Скопие ще бъде обсъдено на среща, която двамата министри ще проведат до края на октомври.", "date": "2017.08.01", "title": "Министрите на отбраната на България и Македония обсъдиха възможностите за обучение на македонски военнослужещи в български висши военноучебни заведения"}
{"url": "http://www.focus-news.net/news/2017/08/01/2421612/zigmar-gabriel-balgariya-i-makedoniya-izpratiha-vazhen-signal-za-uspeshno-regionalno-satrudnichestvo-na-balkanite.html", "text": "Германия приветства Договора за добросъседство, приятелство и сътрудничество между Македония и България, който Зоран Заев и Бойко Борисов подписаха във вторник в Скопие, предава „А1 Оn“ (Македония). \r\n„България и Бивша югославска република Македония днес подписаха исторически Договор за добросъседство в Скопие“, подчерта министърът на външните работи на Германия Зигмар Габриел.  „Така двете държави изпратиха важен сигнал за успешно двустранно, но и регионално сътрудничество на Балканите и за бъдещата евроатлантическа интеграция на БЮРМ“, отбеляза германският министър.\r\nТой подчерта също така, че договорът се подписва по-малко от два месеца след встъпването в длъжност на новото македонско правителство. \r\n„Убеден съм, че новият кабинет в Скопие ще продължи да води такова конструктивно сътрудничество с всички съседни държави“, допълни Габриел.  Мария Динкова", "date": "2017.08.01", "title": "Зигмар Габриел: България и Македония изпратиха важен сигнал за успешно регионално сътрудничество на Балканите"}
{"url": "http://www.focus-news.net/news/2017/08/01/2421622/afp-venetsuelskite-opozitsionni-lideri-koito-byaha-pod-domashen-arest-otnovo-sa-prateni-v-zatvora-zaradi-planirane-na-byagstvo.html", "text": "Двамата венецуелски опозиционни лидери, които бяха под домашен арест, отново са пратени в затвора заради своите политически изявление и заради планиране на бягство, съобщи във вторник Върховният съд на страната, предава AFP. \r\nВластите уточниха, че „официални източници от разузнаването“ са открили, че Леополдо Лопес и Антонио Ледесма са планирали да избягат. \r\nВ изявлението на съда се допълва, че двамата опозиционни лидери също така са нарушили условията на техния домашен арест, според които им е забранено да „водят политически кампании“ и да „правят изказвания пред медиите“.  Мария Динкова", "date": "2017.08.01", "title": "AFP: Венецуелските опозиционни лидери, които бяха под домашен арест, отново са пратени в затвора заради планиране на бягство"}
{"url": "http://www.focus-news.net/news/2017/08/01/2421623/aktsenti-v-predavaneto-tova-e-balgariya-na-radio-fokus.html", "text": "Историческата стъпка между България и Македония бе направена – министър-председателите Бойко Борисов и Зоран Заев подписаха в Скопие Договор за приятелство, добросъседство и сътрудничество между двете държави. До каква степен ще се промени нещо в двустранните отношения, ще засенчи ли стремежът към светло бъдеще трудното минало между двете държави и ще съумее ли самата Македония, облягайки се на приятелска България, да поеме своя евроатлантически път? Темата ще коментираме с президента на Агенция и Радио „Фокус“ Красимир Узунов.\r\nДокъде стигна казусът с водата в Хасково? Както знаете, преди два месеца в града се наложи спирането на помпени станции 1 и 2 заради наличието на уран в три от кладенците, което доведе до воден режим. Правителството отпусна средства за решаване на проблема. Каква е ситуацията е към момента, ще попитаме областния управител на Хасково Станислав Дечев.\r\nИновативна социална услуга ще предлага грижи за хора с увреждания във Варна в рамките на проекта „Активни в труда”, финансиран по европейската програма „Човешки ресурси”. Две са основните дейности - професионално обучение на хора, които са полагали грижи за свои близки с увреждания, и нова иновативна социална услуга - \"Мобилен екип за социална и здравна работа на терен\". Темата ще допълни репортерът ни във Варна Марияна Валентинова.\r\nТези и други интересни теми ще чуете в предаването „Това е България“ на Радио „Фокус“ в минутите от 18.00 до 21.00 часа, водещ - Цвета Лазаркова.", "date": "2017.08.01", "title": "Акценти в предаването „Това е България“ на Радио „Фокус“"}
{"url": "http://www.focus-news.net/news/2017/08/01/2421625/aktsenti-v-sutreshniya-blok-dobro-utro-balgariya-na-radio-fokus-na-2-avgust.html", "text": "Как да предпазим очите си през лятото и колко опасни могат да бъдат некачествените слънчеви очила? С полезни съвети очаквайте офталмолога доц. Андрей Андреев. \r\nНова ера в отношенията между България и Македония - ще стане ли факт това, за което се споразумяха двете страни с договора за добросъседство? Темата ще коментираме с Ангел Джамбазки, евродепутат и заместник-председател на ВМРО - Българско национално движение. На живо от Скопие очаквайте и специалния пратеник на Агенция и Радио „Фокус“ Албена Иванова. \r\nСтоличният зоопарк започва нов образователен тур – показно хранене на животните. Кога и как посетителите ще могат да се включват в храненето на някои от животните, ще научим от директора на зоологическата градина Добромир Бориславов. \r\nОбщина Карлово ще присъжда награда за опазване чистотата на българския език на името на д-р Иван Богоров. За това ще ни разкаже в минутите след 09.00 часа Цветана Тончева от Радио „Фокус“-Пловдив. \r\nЗа поредна година в Кюстендил организират лятно училище за първокласници. Повече за инициативата ще научим от колегата Венцеслав Илчев. \r\nТези и още теми - в „Добро утро, България“ на Радио „Фокус“ от 06.00 до 10.00 часа, с водещ Евелин Цанева.", "date": "2017.08.01", "title": "Акценти в сутрешния блок „Добро утро, България“ на Радио „Фокус“ на 2 август"}
{"url": "http://www.focus-news.net/news/2017/08/01/2421627/zam-kmetat-na-sofiya-irina-savina-shte-proveri-izpalnenieto-na-remontnite-raboti-v-48-ma-detska-gradina-v-rayon-serdika.html", "text": "Зам.-кметът на София Ирина Савина ще провери изпълнението на ремонтните работи в 48-ма детска градина в район „Сердика“, ул. „Марин Христов“ 5. Това съобщиха от пресцентъра на Столична община. Проверката ще състои на 2 август в 11.00 часа. На проверката ще присъства  директора на дирекция „Образование“ Мария Минчева, както и кметът на район „Сердика“ Тодор Кръстев.", "date": "2017.08.01", "title": "Зам.-кметът на София Ирина Савина ще провери изпълнението на ремонтните работи в 48-ма детска градина в район „Сердика“"}
{"url": "http://www.focus-news.net/news/2017/08/01/2421619/mvnr-na-frantsiya-parizh-privetstva-podpisvaneto-na-dogovora-za-dobrosasedstvo-mezhdu-makedoniya-i-balgariya.html", "text": "Франция приветства подписания на 1 август Договор за добросъседство, приятелство и сътрудничество между Бивша югославска република Македония и България, се съобщава на  сайта на френското Министерство на външните работи.  \r\nПариж се надява, че този договор ще позволи на Скопие и София да засилят диалога помежду си и сътрудничеството в сферата на политиката, икономиката и културата. \r\nФранция потвърждава, че добрите съседски отношения и регионалното сътрудничество са ключови за процеса на европейска интеграция. \r\nС този договор двете страни допринасят за просперитета и стабилността в региона и помагат за установяването на климат, който е благоприятен за разрешаването на двустранните спорове и преодоляването на наследените от миналото проблеми.   Мария Динкова", "date": "2017.08.01", "title": "МВнР на Франция: Париж приветства подписването на Договора за добросъседство между Македония и България"}
{"url": "http://www.focus-news.net/news/2017/08/01/2421629/pregled-na-mezhdunarodnite-novini-do-18-chasa-agentsiya-fokus.html", "text": "Германия приветства Договора за добросъседство, приятелство и сътрудничество между Македония и България, който Зоран Заев и Бойко Борисов подписаха във вторник в Скопие.\r\n„България и Бивша югославска република Македония днес подписаха исторически Договор за добросъседство в Скопие“, подчерта министърът на външните работи на Германия Зигмар Габриел.  „Така двете държави изпратиха важен сигнал за успешно двустранно, но и регионално сътрудничество на Балканите и за бъдещата евроатлантическа интеграция на БЮРМ“, отбеляза германският министър.\r\nТой подчерта също така, че договорът се подписва по-малко от два месеца след встъпването в длъжност на новото македонско правителство. \r\n„Убеден съм, че новият кабинет в Скопие ще продължи да води такова конструктивно сътрудничество с всички съседни държави“, допълни Габриел.\r\n*** Във вторник британският министър по европейските въпроси Алън Дънкан приветства подписването на Договора за добросъседство между България и Македония, описвайки го като стъпква в правилната посока. \r\n„При скорошното си посещение в България и Македония аз видях силен ангажимент за подобряването на отношенията между двете държави. Приветствам подписването на Договора за добросъседство, приятелство и сътрудничество като стъпка в правилната посока. Добрите съседски отношения между София и Скопие са ключови за гарантирането на стабилността в региона“, подчерта британският министър. \r\nТой изрази надежда, че парламентите на двете страни ще ратифицират споразумението и в бъдеще  ще се възползват от възможностите за напредък, които то предоставя.\r\n*** Франция приветства подписания на 1 август Договор за добросъседство, приятелство и сътрудничество между Бивша югославска република Македония и България. \r\nПариж се надява, че този договор ще позволи на Скопие и София да засилят диалога помежду си и сътрудничеството в сферата на политиката, икономиката и културата. \r\nФранция потвърждава, че добрите съседски отношения и регионалното сътрудничество са ключови за процеса на европейска интеграция. \r\nС този договор двете страни допринасят за просперитета и стабилността в региона и помагат за установяването на климат, който е благоприятен за разрешаването на двустранните спорове и преодоляването на наследените от миналото проблеми.  \r\n*** В Московския областен съд е имало престрелка, като трима заподозрени са били убити при опит да избягат.\r\nВъв вторник съдът е разглеждал делото за „бандата ГТА“. Около 14 ч. охраната е съпровождала към залата петимата арестувани. Докато са били в асансьора, един от задържаните е нападнал охранител и е започнал да го души. В това време другите заподозрени са успели да се освободят и да вземат оръжията на охранителите. Единият от охранителите е успял да извика подкрепление. \r\nНа третия етаж на съда е имало престрелка между подсъдимите и органите на реда. Трима от престъпниците са били убити, двама са приети в болница в тежко състояния. \r\nОт сградата на съда са евакуирани всички служители и посетители, заседанията са отложени.\r\n*** Европейският съюз приветства подписването на Договора за добросъседство между България и Македония, заявиха във вторник върховният представител на блока по въпросите за външните работи и политикате за сигурност Федерика Могерини и еврокомисарят за съседската политика и преговорите за разширяване Йоханес Хан. \r\n„Това споразумение показва решимостта на двете страни да преодолеят двустранните проблеми и е вдъхновение за целия регион. То е положителна стъпка напред за добри съседски отношения и за увеличаването на перспективите за влизане в ЕС на Бившата югославска република Македония, което е в интерес на нейните граждани“, отбелязаха Могерини и Хан в съвместно изявление.\r\n***  Във вторник, 1 август, в 13:27 местно време (съвпада с българското) във Вранча, Румъния е регистрирано земетресение с магнитуд 4,4 по скалата на Рихтер.\r\nТо е било усетено в близките градове Ковасна, Ънтурсул Бузеулуй, Тургу Секуйск, както и в съседна Молдова. Дълбочината на труса е 120 км.\r\n***  Сирийските демократически сили са поели през последното денонощие ключови райони от сирийския град Ракка, отбивайки „Ислямска държава“ от тях.\r\n„Значителен прогрес в Ракка за последните 24 часа: бяха поети под контрол ключови райони и освободени стотици цивилни“, заяви представителя на САЩ в коалицията, бореща се срещу „Ислямска държава“ Брет Макгърк.  Представителят на влизащите в Сирийските демократически сили кюрдски части Нури Махмуд съобщи, че терористите са отбити и от южните квартали на града „Назлет Шахад“ и „Хишам бин Абдел Малик“. \r\nВ момента Сирийските демократически сили се намират на няколко стотин метра от щаба на „Ислямска държава“, където терористите устройват публични екзекуции.\r\n***  Македонският министър-председател Зоран Заев заяви, че от днес България е още по-голям приятел на Македония и неин съюзник в евроатлантическата перспектива. Той заяви това по време на  съвместна пресконференция с българския премиер Бойко Борисов след подписването на Договора за добросъседство и приятелство между двете държави.\r\n\"Подписването на Договорът за добросъседство и приятелство с България показва, че там, където има политическа воля, въпросите ще се решават. Македония и България направиха исторически пробив и заедно поставиха миналото като основа за бъдещето и отвориха път за стабилност и за развитие на двете държави. Този договор е взаимен успех и принос към политическа стабилизация и в държавите в региона. Македония и България показаха отговорност към своите граждани. Нашето приятелство и добросъседство са пример за това как спирачката може да се превърне в двигател на сътрудничество\",заяви Заев. Македонският премиер подчерта, че споразумението е и важно послание до ЕС и НАТО, че страните от региона имат политически ръководства, които изграждат мостове подкрепени от демократични граждани.\r\nБългарският министър Бойко Борисов заяви, че терминът обща история е термин, който дава перспективи и обединява, а не разделя.\r\n\"Ще видите, че реакцията на ЕС ще бъде положителна, не знам дали е за първи път, без посредници, без указания от страни, за да разбере, че дружбата и добросъседството са важни. Това ще повиши конкурентоспособността, ще ни направи силни, значителни и независими. Ние решихме да гледаме напред и съм убеден, че след 10 години резултатите от срещата ще бъдат видими за двете държави\", посочи Борисов.\r\nЗаев призова опозиционната партия ВМРО-ДПМНЕ да подкрепи Договора. Той посочи, че  за да се достигне до споразумението е било взето решение да се \"гледа на  чашата като на полупълна, а не полупразна\", за да могат страните да вървят напред.\r\nБорисов на свой ред заяви, че Договорът не трябва да плаши никого , защото е насочен само за изграждането на перспективи за двете страни. Той похвали смелостта на Заев да подпише споразумението.\r\n*** Турският президент Реджеп Тайип Ердоган и премиерът Бинали Йълдъръм се срещат непредвидено в резиденция „Тарабия” в Истанбул.\r\n В официалната програма и на двамата за днес не е включена подобна среща. Прави впечатление, че тя става преди утрешното редовно годишно заседание на Висшия военен съвет, на което по традиция се извършват назначенията и разместванията на висшия команден състав на турската армия.  Председателят на парламента на Иран Али Лариджани изрази мнение, че САЩ нарушават ядреното споразумение със страната, налагайки срещу нея нови санкции.\r\n„Тялото за надзор за Ядреното споразумение на Иран смята, че новите санкции на САЩ противоречат с части от него“, заяви Лариджани. „Иран се оплака на това пред Съвета за сигурност на ООН“, добави той. \r\nИранските медии обявиха, че президентът на страната Хасан Роухани скоро ще обяви какви мерки ще предприеме правителството като реакция срещу новите санкции на САЩ.", "date": "2017.08.01", "title": "Преглед на международните новини до 18 часа /Агенция “Фокус”/"}
{"url": "http://www.focus-news.net/news/2017/08/01/2421630/kyustendil-ogranicheno-e-dvizhenieto-v-aktivnata-i-avariynata-lenta-pri-km-77-na-avtomagistrala-struma-pri-s-mursalevo-v-posoka-kulata-poradi-avariral-kamion.html", "text": "Ограничено е движението в активната и аварийната лента при км 77 на автомагистрала \"Струма\", при с. Мурсалево, в посока Кулата, поради аварирал тежкотоварен автомобил. Това съобщиха от пресцентъра на Агенция \"Пътна инфраструктура\" (АПИ). Трафикът се осъществява в изпреварващата лента и се регулира от \"Пътна полиция\". Водачите трябва да се движат с повишено внимание и съобразена скорост.\r\nВсички граждани и транспортни фирми могат да получават информация за актуалната пътна обстановка от безплатното приложение LIMA, интернет страницата на АПИ – www.api.bg, и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2017.08.01", "title": "Кюстендил: Ограничено е движението в активната и аварийната лента при км 77 на автомагистрала \"Струма\", при с. Мурсалево, в посока Кулата, поради аварирал камион"}
{"url": "http://www.focus-news.net/news/2017/08/01/2421628/plovdiv-zapochva-vazstanovyavaneto-na-120-godishna-kashta-v-karlovo-chast-ot-grupov-pametnik-na-kulturata.html", "text": "Започва възстановяването на 120–годишна къща в Карлово, част от групов паметник на културата. Това съобщи за Радио „Фокус” – Пловдив архиерейският наместник на Карловската духовна околия отец Марко Тодоров. „Имотът се рушеше. Тъй като попада в групов паметник на културата, произтичат сложностите при дейностите по опазването му”, каза отец Марко. По думите му лично кметът д-р Емил Кабаиванов е написал писмо до владиката, че къщата е в недобро състояние и трябва да се предприеме реставрация. По повод 180-годишнината от рождението на Васил Левски тази година е бил направен козметичен ремонт, подкрепен от общината, която е осигурила поставянето на  дървени капаци на разбитите прозорци, а фасадата на сградата е боядисана с нова боя. „До два месеца ще е готов и проектът за ремонта и вътрешното устройство. Той е дарение от родолюбиви българи”, каза отец Марко. \r\nРемонтът ще се осъществява със средства от дарения и от митрополията. Парите са налични. Ученици от Карлово също събираха пари и ще подпомогнат ремонта. „Вече сме се заели усърдно и се надяваме да не се протакат много тези съгласувания”, каза още архиерейският наместник. Къщата е предадена през 1901 година на църковното настоятелство на храм „Свети Николай“ от семейство, което се изселва да живее в София. Още тогава тя бива определена за архиерейско наместничество. „Много се зарадвах и на ентусиазма на децата от Средно училище „Васил Левски“, ръководени от г-жа Бистрашка, които работиха по проект за възстановяването й, но в последния кръг го изгубиха”, каза отец Марко. По думите му, добрите намерения на децата си остават и всички те ще участват във възстановяването на къщата с идеи, а по-късно ще получат и място за тяхно ползване.\r\nКъщата се намира на площад „Васил Левски“ и е част от комплекса от стари сгради около паметника на Васил Левски. В нея ще бъдат обзаведени приемна на архиерейското наместничество и кабинети за детски школи по музика и иконопис. Инициатива за ремонтиране на сградата проявиха и членовете на ученическата компания „Пандора“ в Средно училище „Васил Левски“. Идеята там да има детски школи по рисуване, иконопис и музика е тяхна, каза още архиерейският наместник.\r\nЦветана ТОНЧЕВА", "date": "2017.08.01", "title": "Пловдив: Започва възстановяването на 120-годишна къща в Карлово, част от групов паметник на културата"}
{"url": "http://www.focus-news.net/news/2017/08/01/2421631/afp-osem-migranti-sa-zaginali-a-drugi-500-sa-bili-spaseni-kray-bregovete-na-libiya.html", "text": "Телата на осем мигранти са били намерени край бреговете на Либия от спасителни екипи, съобщиха във вторник от италианската крайбрежна охрана, предава AFP. \r\nЕкипите са спасили общо 500 души, които са пътували в четири лодки.  Мария Динкова", "date": "2017.08.01", "title": "AFP: Осем мигранти са загинали, а други 500 са били спасени край бреговете на Либия"}
{"url": "http://www.focus-news.net/news/2017/08/01/2421632/pernik-tir-se-e-zapalil-v-dvizhenie-na-am-struma-v-posoka-sofiya-nyama-postradali.html", "text": "ТИР се е запалил в движение на АМ \"Струма\", в посока София, няма пострадали. Това съобщиха от пресцентъра на МВР. Сигнал за запалил се в движение ТИР е подаден малко след 17.30 часа. На място веднага са изпратени пожарни екипи, полицаи и спешна помощ. Няма пострадали. \r\nДвижението по АМ \"Струма\", в посока София, е затворено. \r\nПътните полицаи са на място и пренасочват движението през село Студена.", "date": "2017.08.01", "title": "Перник: ТИР се е запалил в движение на АМ \"Струма\", в посока София, няма пострадали"}
{"url": "http://www.focus-news.net/news/2017/08/01/2421633/sport-mariya-sharapova-se-klasira-za-vtoriya-krag-na-tenis-turnira-v-stanford.html", "text": "Рускинята Мария Шарапова се класира за втория кръг на тенис турнира в Станфорд. Тя надделя над американката Дженифър Брейди с 6:1, 4:6, 6:0. \r\nТова беше първият мач за рускинята в турнир на Женската тенис асоциация след повече от два месеца отсъствие от корта заради травма.  \r\nСледващият съперник на Шарапова ще бъде украинката Леся Цуренко.", "date": "2017.08.01", "title": "Спорт: Мария Шарапова се класира за втория кръг на тенис турнира в Станфорд"}
{"url": "http://www.focus-news.net/news/2017/08/01/2421634/varna-obshtinata-raboti-po-aktualizatsiya-na-strategicheskata-si-karta-za-shum-v-okolnata-sreda.html", "text": "Авиационният шум от самолетите, излитащи от и приземяващи се на летище „Варна“, което отстои на 1 км югозападно от кв. „Вл. Варненчик” и на 10 км северозападно от центъра на град Варна, допринася за рязко повишаване нивото на общия шум, но само за кратко време и в определени зони от града. Това показва докладът на Регионалната здравна инспекция във Варна за шумовото натоварване в града през 2016 година. Най-засегнати са южните части от централната градска част и кв. „Трошево”, а при определени метеорологични условия – кв. „Левски” и кв. „Виница”. Акустичният дискомфорт от функционирането на летищния комплекс се усеща най-много през летните месеци и е най-дразнещ през нощните часове, въпреки че през 2016 година средните шумови нива не превишават граничните стойности. Неблагоприятното въздействие върху прилежащите им райони от старата градска част оказват и двата транспортни възела – пристанището и жп гарата, които допълнително внасят специфичен транспортно-промишлен шум, въпреки че не превишават граничните стойности за съответните зони. Според доклада на здравната инспекция проведените през последните години мероприятия, като изнасяне на тежкотоварния автотранспорт извън града, ремонт на главни пътни участъци и подобряване на състоянието на пътните покрития, озеленяване на крайпътни ивици, както и ограничаване на скоростта на превозните средства в жилищните райони, не са подобрили значително акустичната картина. Община Варна работи по актуализация на стратегическата си карта за шум в околната среда. С изследването се цели събиране и обработване на възможно най-голям обем информация относно шумовото натоварване на територията на агломерация Варна. Следващата стъпка на база тази информация е да се изготви План за действие с конкретни мероприятия за намаляване на шумовото натоварване в зоните с превишени шумови нива. Стратегическата карта за шум за агломерацията обхваща период на действие 2017-2022 година.", "date": "2017.08.01", "title": "Варна: Общината работи по актуализация на стратегическата си карта за шум в околната среда"}
{"url": "http://www.focus-news.net/news/2017/08/01/2421635/pernik-vremenno-e-ogranicheno-dvizhenieto-v-dvete-posoki-pri-km-22-ot-am-struma-poradi-samozapalil-se-tezhkotovaren-kamion-i-zadimen-uchastak.html", "text": "Временно е ограничено движението в двете посоки при км 22 от АМ \"Струма\" поради самозапалил се тежкотоварен камион и задимен участък. Това съобщиха от пресцентъра на Агенция \"Пътна инфраструктура\".\r\nОбходният маршрут е по път I-6 София - Кюстендил.", "date": "2017.08.01", "title": "Перник: Временно е ограничено движението в двете посоки при км 22 от АМ \"Струма\" поради самозапалил се тежкотоварен камион и задимен участък"}
{"url": "http://www.focus-news.net/news/2017/08/01/2421626/alan-dankan-dogovorat-za-dobrosasedstvo-mezhdu-balgariya-i-makedoniya-e-stapka-v-pravilnata-posoka.html", "text": "Във вторник британският министър по европейските въпроси Алън Дънкан приветства подписването на Договора за добросъседство между България и Македония, описвайки го като стъпква в правилната посока, предава МЕТА (Македония). \r\n„При скорошното си посещение в България и Македония аз видях силен ангажимент за подобряването на отношенията между двете държави. Приветствам подписването на Договора за добросъседство, приятелство и сътрудничество като стъпка в правилната посока. Добрите съседски отношения между София и Скопие са ключови за гарантирането на стабилността в региона“, подчерта британският министър. \r\nТой изрази надежда, че парламентите на двете страни ще ратифицират споразумението и в бъдеще  ще се възползват от възможностите за напредък, които то предоставя.  Мария Динкова", "date": "2017.08.01", "title": "Алън Дънкан: Договорът за добросъседство между България и Македония е стъпка в правилната посока"}
{"url": "http://www.focus-news.net/news/2017/08/01/2421637/mvr-chetirima-dushi-sa-postradali-pri-dva-patni-intsidenta-prez-posledniya-chas-v-stolitsata.html", "text": "Два пътни инцидента са станали в последния час в столицата. Четирима души са отведени в медицински заведения за преглед. Това съобщиха от пресцентъра на МВР. Единият инцидент е станал в „Младост 1“. По първоначални данни, малко след 17.30 часа, на пешеходна пътека, лек автомобил блъснал две момичета – на 14 и 15 години. Те са отведени в болница за преглед. На място са пристигнали пътни полицаи, които ще разпитват и водача на леката кола. \r\nВторият пътен инцидент е в кв. „Света Троица“. Сигналът е подаден в 17.35 часа. По първоначални данни два автомобила са се ударили на улиците “Иван Александър и „Насте Стоянов“, при катастрофата са засегнати и две паркирани коли. В болница за преглед са откарани момче и баща му, които по същото време са се качвали в един от паркираните автомобили. \r\nПътни полицаи изясняват всички обстоятелства около инцидентите.", "date": "2017.08.01", "title": "МВР: Четирима души са пострадали при два пътни инцидента през последния час в столицата"}
{"url": "http://www.focus-news.net/news/2017/08/01/2421639/kyustendil-informatsionna-broshura-dava-podrobnosti-za-organiziranite-kulturni-sabitiya-v-grada.html", "text": "Информационна брошура дава подробности за организираните културни събития в града. Това каза пред Радио „Фокус” – Кюстендил Дима Укалска, началник на отдел „Култура и духовно развитие” към Община Кюстендил. По думите ѝ брошурата е под името „Кюстендилско лято” и съдържа в себе си основна информация за включените в общинския културен календар събития за месец август и организаторите на проявите. Брошурата дава подробности за място, ден и час на провеждането на самите събития, което според Дима Укалска е едно улеснение за жителите и гостите на Кюстендил. Информационната листовка се издава от общинския отдел „Култура и духовно развитие” и се разпространява безплатно.\r\nВенцеслав ИЛЧЕВ", "date": "2017.08.01", "title": "Кюстендил: Информационна брошура дава подробности за организираните културни събития в града"}
{"url": "http://www.focus-news.net/news/2017/08/01/2421624/plovdiv-okrazhniyat-sad-ostavi-v-aresta-dvamata-zadarzhani-za-poboya-nad-sportisti-v-asenovgrad-poiskali-po-leka-myarka-za-neotklonenie.html", "text": "Окръжен съд – Пловдив отказа да уважи жалбите на Исмет Л. и Костадин М. против определение на Районен съд – Асеновград, с което е оставено без уважение искането за изменение на наложените им мерки за неотклонение  „задържане под стража“. Това съобщиха от пресцентъра на Съдебна палата-Пловдив. Срещу Исмет Л. и Костадин М. са повдигнати обвинения за хулиганство, като деянието е извършено в съучастие – престъпление по чл. 325 ал.2 във връзка с ал.1 във връзка с чл. 20 ал.2 във връзка с ал.1 от НК.\r\nОкръжен съд – Пловдив намери, че определението на Районен съд – Асеновград е правилно и законосъобразно. От събраните до момента доказателства не се разколебава обоснованото предположение, че Исмет Л. и Костадин М. са извършили престъпленията, в които са обвинени. Не е отпаднала и опасността те да извършат престъпление.\r\nОпределението е окончателно и не подлежи на обжалване.", "date": "2017.08.01", "title": "Пловдив: Окръжният съд остави в ареста двамата задържани за побоя над спортисти в Асеновград, поискали по-лека мярка за неотклонение"}
{"url": "http://www.focus-news.net/news/2017/08/01/2421640/pernik-vazstanoveno-e-dvizhenieto-pri-km-22-po-am-struma-v-posoka-dupnitsa.html", "text": "Възстановено е движението при км 22 по АМ \"Струма\", в посока Дупница. Това съобщиха от пресцентъра на Агенция \"Пътна инфраструктура\" (АПИ).Остава ограничено движението по магистралата, в посока София.\r\nВсички граждани и транспортни фирми могат да получават информация за актуалната пътна обстановка от безплатното приложение LIMA, интернет страницата на АПИ – www.api.bg, и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2017.08.01", "title": "Перник: Възстановено е движението при км 22 по АМ \"Струма\", в посока Дупница"}
{"url": "http://www.focus-news.net/news/2017/08/01/2421641/deutsche-welle-gradovete-v-es-se-boryat-da-stanat-domakini-na-agentsiite-napuskashti-london.html", "text": "Във вторник Европейският съвет съобщи, че общо 19 града от блока са се включили в надпреварата да станат домакини на Европейската агенция по лекарствата, а осем са кандидатствали да приемат  Европейския банков орган, предава Deutsche Welle. \r\nЕвропейската комисия ще оцени дали градовете отговорят на необходимите условия, като трябва да се покрият шест критерия, включително транспортни връзки, възможност за организиране на безпроблемно преместване и училища за децата на служителите. \r\nСлед това ще се вземе решението за това къде ще се установят агенциите на Европейския съюз. Гласуването ще бъде тайно в Съвета на ЕС. То  ще се проведе през ноември. Очаква се двете агенции скоро след това да се преместят в избраните нови градове. \r\nЕжегодният бюджет на Европейската агенция по лекарствата е 305 млн. евро и тя отговоря за одобряването и мониторинга на сигурността  при лекарствата в Европа. Европейският банков орган от своя страна координира банковите правила и регулации в блока. \r\nГрадовете, които бъдат избрани да приемат новите агенции, ще получат икономически ползи по много начини: от приемането на висококвалифицирани служители до домакинството на специализирани конференции, които привличат хиляди хора годишно. \r\nСред градовете, кандидатствали да приемат Европейски банков орган, са Люксембург, Франкфурт, Париж, Дъблин, Виена, Брюксел и Варшава. За Европейската агенция по лекарствата се борят Амстердам, Лил, Милано, Хелзинки, Барселона и Братислава.  Мария Динкова", "date": "2017.08.01", "title": "Deutsche Welle: Градовете в ЕС се борят да станат домакини на агенциите, напускащи Лондон"}
{"url": "http://www.focus-news.net/news/2017/08/01/2421643/radka-lazarova-rzi-smolyan-karmenite-bebeta-imat-koefitsient-na-inteligentnost-sredno-s-26-punkta-po-visok-v-sravnenie-s-nekarmenite.html", "text": "За 25-ти пореден път от 1 до 7 август се отбелязва Световната седмица на кърменето, а кърменето дава най-добрият старт в живота на бебетата и има дългосрочни ефекти както за здравето и интелектуалното развитие и благополучието на детето, така и за кърмещата майка. Това каза за Радио „Фокус“ – Смолян Радка Лазарова – старши експерт към РЗИ – Смолян. По думите ѝ кърменето е начин за хранене на бебетата, който не натоварва семейния бюджет, кърмените деца получават оптимално хранене и защита срещу инфекции, а бебетата, които са кърмени, имат коефициент на интелигентност средно с 2,6 пункта по-висок в сравнение на този на некърмените. Разликата в коефициента на интелигентност е по-голяма при по-продължително кърмене. „В много страни по света недохранването е реален проблем и е причина за 45% от детската смъртност при децата до 5 години в световен мащаб“, посочи здравният експерт и подчерта, че подобряването на практиките, свързани с кърменето, имат потенциала да се спаси животът на над 800 000 деца.  Лазарова посочи, че мотото през тази година е: „Подкрепяме кърменето заедно“, а целта е до 2025 г. правителствата да предприемат действия, които да осигурят изключително кърмене през първите 6 месеца от живота на поне 50 % от бебетата. За да се постигне това, са необходими общите усилия на всички заинтересовани страни.\r\nДаниела БОЙКОВА", "date": "2017.08.01", "title": "Радка Лазарова, РЗИ – Смолян: Кърмените бебета имат коефициент на интелигентност средно с 2,6 пункта по-висок в сравнение с некърмените"}
{"url": "http://www.focus-news.net/news/2017/08/01/2421645/stara-zagora-tochno-kopie-na-mitichnata-lira-na-orfey-se-ochakva-da-zvuchi-na-zhivo-na-trakiyskoto-svetilishte-megalita-po-vreme-na-praznitsite-v-dolinata-na-trakiyskite-tsare.html", "text": "Точно копие на митичната лира на Орфей, направено през 2009 година в рамките на европейски проект, се очаква да звучи на живо по време на „Похода на мълчанието“ към тракийското светилище Мегалита над село Бузовград по време на Празниците в Долината на тракийски царе, каза за Радио „Фокус“ Димитър Кабаков, директор на Театър „Любомир Кабакчиев“, чиито актьори ще имат водеща роля по време на похода. Автор на музикалния инструмент е лютиерът от Казанлък Андриан Андреев. „Правим всичко възможно инструментът, който е прозвучал преди 8 години в Античния театър в Пловдив, да дойде в Казанлък“, каза Кабаков.\r\nЛирата, изработена от Андриан Андреев, представлява максимално точно копие на Орфеевата лира. Изработена е в рамките на съвместен европейски проект между Италия, Испания и България. Копието на инструмента е изработено за 3 месеца. Направено е от коруба от костенурка, използвана за резонаторна кутия и ярешка кожа за мембраната. Сърцевини от дрян и яворово дърво са заместили козия рог, ползван от древните майстори. Струните на лирата са синтетични, предназначени за класическа китара, вместо използваните в древността кожени струни. \r\nНа лирата, изработена по подобие на Орфеевата, вече е свирено - през 2009 година. \r\nСлавяна ГАЙДАРОВА", "date": "2017.08.01", "title": "Стара Загора: Точно копие на митичната лира на Орфей се очаква да звучи на живо на тракийското светилище Мегалита по време на Празниците в Долината на тракийските царе"}
{"url": "http://www.focus-news.net/news/2017/08/01/2421646/riosv-vratsa-pri-arheologicheskite-deynosti-vav-vrachanski-karst-se-spazvat-rezhimite-za-zashtitenite-teritorii.html", "text": "При археологическите дейности във „Врачански карст“ се спазват режимите за защитените територии, съобщиха от РИОСВ – Враца. Проверката в резерват „Врачански карст“ не е констатирала нарушения в режима на защитената територия, съгласно чл. 17 от Закона за защитените територии. Втора година продължава археологическото проучване на обект „Средновековен манастир „Света Троица“, попадащ в границите на резерват „Врачански карст“. Обектът е регистриран като паметник на културата – недвижима културна ценност в ДВ бр. 25/1969 г. Археолозите извършват дейността по изясняване на планировката на укрепения манастирски комплекс в рамките на план-квадратната мрежа. Спазват се всички изисквания на издаденото от МОСВ съгласувателно писмо за посещение в резервата.", "date": "2017.08.01", "title": "РИОСВ – Враца: При археологическите дейности във „Врачански карст“ се спазват режимите за защитените територии"}
{"url": "http://www.focus-news.net/news/2017/08/01/2421638/standard-makedoniya-makedoniya-i-balgariya-podpisaha-memorandumat-za-razbiratelstvo-v-sferata-na-energetikata.html", "text": "Министърът на икономиката на България Теменужка Петкова и нейният македонски колега Крешник Бектеши днес в Скопие подписаха Меморандум за разбирателство в сферата на енергетиката между двете ведомства, предава „Стандард“. \r\nМеморандумът предвижда да се задълбочи сътрудничеството в сферата на енергетиката и да се засили развитието на двустранното стратегическо партньорство в сектора на природния газ. \r\n\"За реализиране на меморандума, се планира създаване на междудържавна експертна газова работна група, която в срок от шест месеца след влизането в сила на този документ ще трябва да изготви проект за технико-икономически анализ за изграждане на нова газова връзка (между двете страни). Този анализ трябва да съдържа технически, пазарни, икономически, финансови и регулаторни параметри и да предложи решения за изграждането на необходимата инфраструктура на територията на двете страни \", се отбелязва в изявлението на страните.  Мария Динкова", "date": "2017.08.01", "title": "„Стандард“ (Македония): Македония и България подписаха Меморандумът за разбирателство в сферата на енергетиката"}
{"url": "http://www.focus-news.net/news/2017/08/01/2421636/direktorat-na-odbh-dobrich-e-otstranen-ot-dlazhnost.html", "text": "Във връзка с повдигнато обвинение за престъпление по служба, директорът на Областната дирекция по безопасност на храните - Добрич д-р Розалина Брайкова е отстранена от длъжност, съобщиха от пресцентъра на МЗХГ. Срещу нея е образувано дисциплинарно дело във връзка с обвинение за причиняване на финансови загуби, пропуснати ползи и неимуществени вреди на юридическо лице, както и за уронване на авторитета на Българската агенция по безопасност на храните (БАБХ).\r\nСъс заповед на изпълнителния директор на БАБХ д-р Дамян Илиев, за директор на ОДБХ Добрич е определен временно да изпълнява длъжността д-р Даниел Денев.", "date": "2017.08.01", "title": "Директорът на ОДБХ - Добрич е отстранен от длъжност"}
{"url": "http://www.focus-news.net/news/2017/08/01/2421647/sport-moskva-i-kazan-imat-raven-shans-da-badat-domakini-na-svetovnata-kupa-po-pluvane.html", "text": "Москва и Казан имат равен шанс да бъдат домакини на Световната купа по плуване през 2018г. Това съобщи във вторник пред ТАСС изпълнителният директор на  Международната федерация по плуване  Корнел Маркулеску. \r\nОт 2-ри до 3-ти август в Москва ще се проведе етап от Световна купа по плуване. Тази година руската столица приема състезанието за 14-ти пореден път.", "date": "2017.08.01", "title": "Спорт: Москва и Казан имат равен шанс да бъдат домакини на Световната купа по плуване"}
{"url": "http://www.focus-news.net/news/2017/08/01/2421648/prezidentat-rumen-radev-edinstveno-chrez-politicheski-dialog-shte-bade-postignata-stabilnost-v-regiona-na-persiyskiya-zaliv.html", "text": "Политическият диалог и разбирателството са от ключово значение за гарантирането на мира и стабилността в региона на Персийския залив. Единствено по пътя на дипломацията следва да се изгладят възникналите неразбирателства между Катар и други държави в региона. Това заяви президентът Румен Радев в телефонен разговор с емира на Катар шейх Тамим бин Хамад Ал Тани, който се проведе днес по инициатива на катарската страна, съобщиха от прессекретариата на държавния глава.\r\nПо време на разговора държавният глава призова да бъдат използвани всички дипломатически средства за предотвратяване на ескалацията на напрежението в региона, както и за запазване на единството на Съвета за сътрудничество на арабските държави от Залива. Президентът обърна специално внимание на инициативата за медиация на Кувейт и изрази надежда, че заинтересованите страни ще успеят да се възползват от нея и да преодолеят различията си в името на стабилността и благоденствието на целия регион.\r\n„Съветът за сътрудничество на арабските държави от Залива е важен партньор за Европейския съюз и България. Високо ценим традиционно добрите и приятелски отношения помежду ни и бихме желали те да бъдат продължени и задълбочени“, каза още държавният глава. \r\nПрезидентът Румен Радев и шейх Тамим бин Хамад Ал Тани определиха търговско-икономическите отношения, инвестициите и сигурността като ключови сфери от взаимен интерес за бъдещ диалог и партньорства.", "date": "2017.08.01", "title": "Президентът Румен Радев: Единствено чрез политически диалог ще бъде постигната стабилност в региона на Персийския залив"}
{"url": "http://www.focus-news.net/news/2017/08/01/2421649/stara-zagora-vazmozhno-e-prekasvane-na-ulichnoto-osvetlenie-na-teritoriyata-na-obshtinata-do-kraya-na-septemvri.html", "text": "Възможно е прекъсване на уличното осветление на територията на общината до края на септември, съобщиха от пресцентър на Община Стара Загора. Общината е бенефициент по проект „Реконструкция на общинско улично осветление в общини в южна България“ (Лот 2).\r\nВъв връзка с изпълнението на проекта, от 2 август 2017 г. до 30 септември 2017 г. ще се извършва поетапно подвързване и проби на системата за улично осветление по райони. Това ще бъде свързано с включването и изключването  му по различно време от денонощието.\r\nОбщинската администрация в Стара Загора призовава гражданите за разбиране и търпение до успешното завършване на проекта.", "date": "2017.08.01", "title": "Стара Загора: Възможно е прекъсване на уличното осветление на територията на общината до края на септември"}
{"url": "http://www.focus-news.net/news/2017/08/01/2421644/reuters-nato-e-prihvanala-tri-ruski-iztrebitelya-kray-vazdushnoto-prostranstvo-na-estoniya.html", "text": "Във вторник испански и финландски изтребители са били изпратени да прихванат три руски самолета, преминаващи близо до въздушното пространство на Естония, предава Reuters. \r\nДва от руските самолети са били МиГ-31, а един е бил военно-транспортен самолет Антонов Ан-26, съобщиха от НАТО. \r\n„Два испански изтребителя F-18 към мисията на НАТО за въздушно патрулиране над балтийските страни са излетели от естонската авиобаза Амари“, допълниха от Алианса.  Мария Динкова", "date": "2017.08.01", "title": "Reuters: НАТО е прихванала три руски изтребителя край въздушното пространство на Естония"}
{"url": "http://www.focus-news.net/news/2017/08/01/2421650/varhovniyat-komisar-na-oon-po-pravata-na-choveka-dalboko-sam-zagrizhen-che-opozitsionnite-lideri-vav-venetsuela-otnovo-sa-zadarzhani.html", "text": "Във вторник върховният комисар на ООН по правата на човека Зеид Раад ал Хусейн изрази „дълбокото си притеснение“ във връзка с повторното арестуване на двамата лидери на опозицията във Венецуела, предава AFP. Той призова Каракас да освободи всички задържани за упражняване на основни демократични права. \r\n„Аз съм дълбоко загрижен, че опозиционните лидери Леополдо Лопес и Антонио Ледесман отново са задържани от венецуелските власти“, отбеляза ал Хюсейн. \r\n„Призовавам правителството незабавно да освободи онези, които са арестувани, защото са упражнявали своето право на свобода на изразяването на мнения, свобода на мирни събрания и на свободно сдружаване“, допълни върховният комисар на ООН по правата на човека Мария Динкова", "date": "2017.08.01", "title": "Върховният комисар на ООН по правата на човека: Дълбоко съм загрижен, че опозиционните лидери във Венецуела отново са задържани"}
{"url": "http://www.focus-news.net/news/2017/08/01/2421651/predstoyashti-sabitiya-v-stranata-za-2-avgust-agentsiya-fokus.html", "text": "***\r\nОт 10.30 часа в залата на седмия етаж в МОН ще се проведе пресконференция с участието на министъра на образованието и науката Красимир Вълчев и екипа му. Темата са подготвените промени в наредби на МОН.\r\n***\r\nВ 11.00 часа  зам.-кметът Ирина Савина ще провери изпълнението на ремонтните работи в 48 детска градина в район „Сердика“, ул. „Марин Христов“ 5.\r\n***\r\nОт 12.00 часа ще се проведе заседание на Министерски съвет. \r\n***\r\nВ 12.00 часа пред Министерството на земеделието, храните и горите ще бъде открито петото издание на Фермерския фестивал „От нашата ферма – с любов за вас!”. \r\n***\r\nВ 19.00 часа в Борисовата градина ще се проведе концерт от цикъла „Остров на музиката”.\r\n***\r\nВ 10.00 часа на обновения площад „Жени Патева” ще се проведе събитие за въвеждане в експлоатация на два обекта.\r\n***\r\nВ парка на квартала ще бъде открит четвъртият сезон на кино фестивала с филма „Код: Лондон”.\r\n***\r\nВ 11.00 часа в читалище „Надежда” ще се проведе творческо ателие „Красотата на българския фолклор” с ръководител Райчо Димитров, хореограф.\r\n***\r\nВ парк „Дружба” ще се проведе публична лекция под надслов „Кърмачески пикник”.\r\n***\r\nВ 11.00 часа в двора на МБАЛ „Христо Ботев” ще бъде отслужен водосвет от митрополит Григорий и ще бъде положен основният камък на новостроящ се храм, който ще носи името на Св. Пантелеймон. \r\n***\r\nВ 10.00 часа в двора на Дневния център за социална рехабилитация ще се проведе тематична среща по повод Световната седмица на кърменето.\r\n***\r\nОт 15.00 часа в Зала 6 на Община Кзанлък ще се състои пресконференция по повод започналите археологически разкопки в района на средновековната крепост „ Бузово кале“ край Бузовград. Доц. Деян Рабовянов, ръководител на екипа на разкопките ще разкаже за етапите в разкопките, очаквания и резултати. \r\n***\r\nОт 11.00 часа пред паметника на Тодор Александров в градската градина ще бъде отбелязана годишнината от избухването на Илинденско-Преображенското въстание.\r\n***\r\nОкръжният съд ще заседава поделото срещу 14 обвиняеми за разпространение идеите на ИДИЛ.\r\n***\r\nВ 09.30 часа Районният съд ще заседава по делото срещу Николай Г.\r\n***\r\nОт 10:30 часа в район „Южен” в кметът Иван Тотев ще открие нов общински паркинг на ул. „Димитър Талев”.\r\n***\r\nВ 21.30 часа на стадион „Лудогорец арена” ще се проведе футболен мач между отборите на ПФК „Лудогорец”  и ФК „Апоел (Беер Шева)”.\r\n***\r\nВ 10.00 часа в Средновековния град Червен Регионалният исторически музей организира пресконференция за важните открития на археологически сезон 2017.\r\n***\r\nВ храм „Св. вмчк Георги” с Вечерня ще бъдат посрещнати светите мощи на свети великомъченик Пантелеймон. \r\n***\r\nВ амфитеатър „Арена” край пристанище Марина Диневи ще се проведе 40-то издание на MAXFIGHT.\r\n***\r\nВ 10.00 часа в Детския отдел на библиотека „Родина” 2017 ще се проведат групови игри за запознаване и общуване, мултимедийна презентация и викторина. Куклен театър „Сияние” ще изнесе представление.\r\n***\r\nВ 19.30 часа ще започне традиционния празник на селото.\r\n***\r\nВ 18.00 часа на площад „Свобода” ще започне концерт по повод 114-тата годишнина от Илинденско-Преображенското въстание.\r\n***\r\nАнсамблите от Армения, Черна гора и Йордания ще изнесат концерт, част от 23-тото издание на Международния фолклорен фестивал.\r\n*** \r\nОт 14.00 часа в зала 203 на общината ще се проведе заседание на оценителната комисия по представените два варианта на предпроектни обемно-пространствени проучвания за част от пешеходната зона на града.\r\n***\r\n19.00 часа на площад „Тончо Жечев” ще се проведе традиционният събор „На вечерник в Дивдядово”.\r\n***\r\nВ 11.00 часа в залата на БЧК читалище „Умение 2003” организира конференция на тема „Подобряване на взаимодействието между гражданското общество  и институциите за преодоляване на ранното напускане на училище, вследствие на ранното семейно съжителство и ранно раждане”.", "date": "2017.08.01", "title": "Предстоящи събития в страната за 2 август (Агенция „Фокус”)"}
{"url": "http://www.focus-news.net/news/2017/08/01/2421652/afp-pone-10-dushi-sa-raneni-pri-eksploziya-kray-dzhamiya-v-afganistan.html", "text": "Късно във вторник експлозия е разтърсила входа на джамия в западния афганистански град Херат, предава AFP. Поне 10 души са ранени, съобщиха служители от полицията и правителството на страната. \r\n„Имаше експлозия при входа на джамия Джавадя в град Херат, възможно е взривът да е причинен от кола-бомба. Към момента имаме информация за 10 пострадали“, допълниха от Министерството на вътрешните работи на Афганистан.  Мария Динкова", "date": "2017.08.01", "title": "AFP: Поне 10 души са ранени при експлозия край джамия в Афганистан"}
{"url": "http://www.focus-news.net/news/2017/08/01/2421654/numh-utre-shte-e-slanchevo-i-goreshto-s-maksimalni-temperaturi-mezhdu-32-i-37-v-sofiya-okolo-33.html", "text": "През нощта ще е ясно, а утре – слънчево и горещо. Ще духа слаб до умерен вятър от изток-североизток. Максималните температури ще са между 32° и 37°, в София – около 33°. Такава е прогнозата за времето на Националния институт по метеорология и хидрология (НИМХ), съобщи за Агенция „Фокус” дежурният синоптик Боряна Маркова.\r\nАтмосферното налягане ще остане по-високо от средното за месец август.  \r\nПо Черноморието ще е слънчево с умерен североизточен вятър. Максималните температури ще са 27°-29°. Температурата на морската вода е 25°-26°. Вълнението на морето ще е около 2 бала. В планините ще е слънчево. Ще духа умерен, по високите части силен вятър от изток-североизток. Максимална температура на височина 1200 метра около 25°, на 2000 метра – около 18°.\r\nИ през следващите дни времето ще се задържи сухо и горещо, предимно слънчево. Ще духа слаб източен вятър, в Източна България - до умерен североизточен. Температурите ще се повишат още малко.", "date": "2017.08.01", "title": "НУМХ: Утре ще е слънчево и горещо с максимални температури между 32° и 37°, в София – около 33°"}
{"url": "http://www.focus-news.net/news/2017/08/01/2421656/pernik-vazstanoveno-e-dvizhenieto-v-izprevarvashtata-lenta-na-am-struma-pri-km-22-v-posoka-sofiya.html", "text": "Възстановено е движението в изпреварващата лента на АМ \"Струма\", при км 22, в посока София. Това съобщиха от пресцентъра на Агенция \"Пътна инфраструктура\". \r\nОграничено е използването на активната и аварийна лента. Трафикът се регулира от \"Пътна полиция\".", "date": "2017.08.01", "title": "Перник: Възстановено е движението в изпреварващата лента на АМ \"Струма\", при км 22, в посока София"}
{"url": "http://www.focus-news.net/news/2017/08/01/2421642/krasimir-uzunov-dogovorat-za-dobrosasedstvo-mezhdu-balgariya-i-makedoniya-se-prevarna-v-proben-kamak-za-vatreshnata-politika-na-makedoniya.html", "text": "Договорът за добросъседство между България и Македония се превърна в един „пробен камък“ за вътрешната политика на Македония. Това коментира в предаването „Това е България“ на Радио „Фокус“ Красимир Узунов, президент на Агенция и Радио „Фокус“. Той допълни, че в управляващите среди на Македония, свързани с бивша Югославия, няма и грам благодарност, за това че нашата държава е признала първа Македония. „Този договор отваря врати и перспективи, което естествено зависи и от двете страни, защото в договора има едни клаузи, че например, ако дойде ново правителство и каже, че не иска да работи по този договор, той трябва да предизвести другата страна и в рамките на една година договорът ще остане без сила. Съмнявам се, че ако на власт дойде ВМРО-ДПМНЕ ще спре договора към момента, но ВМРО-ДПМНЕ ще превърне този договор в основен лайт-мотив на предизборната кампания, която очаква Македония от 15 септември до 15 октомври със сигурност“, уточни Красимир Узунов. Той каза още, че въпреки всички желания и целия исторически характер на това, което е направено след 25 години чакане, един такъв договор е исторически.", "date": "2017.08.01", "title": "Красимир Узунов: Договорът за добросъседство между България и Македония се превърна в „пробен камък“ за вътрешната политика на Македония"}
{"url": "http://www.focus-news.net/news/2017/08/01/2421660/emsc-silno-zemetresenie-s-magnitud-54-razlyulya-yaponiya.html", "text": "Земетресение с магнитуд 5,4 по скалата на Рихтер е било регистрирано в Япония в 2.02 ч. в сряда (20.02 ч. българско време), съобщава Европейският средиземноморски сеизмологичен център (EMSC).\r\nЕпицентърът на трусовете са намира на дълбочина 56 км и на 52 км северозападно от град Уцономия. \r\nНяма информация за пострадали и разрушения.  Мария Динкова", "date": "2017.08.01", "title": "EMSC: Силно земетресение с магнитуд 5,4 разлюля Япония"}
{"url": "http://www.focus-news.net/news/2017/08/01/2421658/dobrich-samo-za-mesets-vik-dobrich-ima-sastaveni-aktove-za-nad-55-000-leva.html", "text": "Само за месец ВиК-Добрич има съставени актове за над 55 000 лева. Това съобщи изпълнителният директор на водното дружество инж. Димитър Радушев, предаде кореспондентът на Радио „Фокус” – Варна. Продължава районирането на града и работата в тази посока. „Имаме желание да отделим още няколко зони като подзони на основните. Едновременно с това сме наслагали логери на всяка една зона на вход и на изход и 24 часа в денонощието уеб базирана програма, всеки, който има достъп, може да влезе и да види какви са водните потоци, наляганията в съответните участъци. От там разбираме къде са ни основните загуби. По-късно ги откриваме с прослушване на терен. От там откриваме, така да го кажа - крадци на вода, за които понеже са крупни събираме доказателствен материал, за да можем да ги разобличим и да получат своите актове“, каза инж. Радушев. По думите му разнородни са хората, които биват залавяни като нарушители, в това число чужденци – англичани, датчани, руснаци, българи също. „Поставени в съответните условия на място, хората реагират по един и същ начин – обичат да крадат, явно това им харесва. Кражбата е повсеместна и това явление е постоянно. Циганите не крадат, имат си водомери, те работят, просто не си плащат сметките. Общата сума на задълженията на потребителите е към 8 милиона лева в различни периоди – до 3-годишен период, до 5-годишен период. Ние имаме строга статистика, която водим и по-различните забавени плащания предприемаме различни мерки“, допълни специалистът. По въпроса за това има ли възможност за привличане на чуждестранни партньори за решаване на проблемите на дружеството инж. Димитър Радушев отговори, че вероятно има такива възможности, но все още не са търсени, тъй като оперативните проблеми на ВиК – Добрич са достатъчно много и не е останало време на ръководството да търси подобен тип услуга. \r\nЖулиета НИКОЛОВА", "date": "2017.08.01", "title": "Добрич: Само за месец ВиК-Добрич има съставени актове за над 55 000 лева"}
{"url": "http://www.focus-news.net/news/2017/08/01/2421659/okrazhniyat-sad-v-plovdiv-ostavi-v-aresta-petar-n-obvinen-v-huliganstvo-i-prichinyavane-na-leka-telesna-povreda.html", "text": "Окръжен съд – Пловдив отказа да уважи жалбата на Петър Н. против определение на Районен съд – Асеновград, с което е оставено без уважение искането за изменение на наложената му мярка за неотклонение „задържане под стража“. Това съобщиха от Съдебната палата в Пловдив.\r\nСъдът прие, че не е разколебано обоснованото предположение Петър Н. да е извършил престъплението, в което е обвинен. На един от записите от протеста в Асеновград на 2.07.2017 г. се вижда как обвиняемият Петър Н. предизвиква тв оператор да го провокира към извършване на хулиганска проява. С оглед характеристичните данни на обвиняемия, съдът намира, че към настоящия момент не е отпаднала реалната опасност той да извърши престъпление.\r\nСрещу Петър Н. са повдигнати обвинения за хулиганство – престъпление по чл. 325 ал.1 от НК, и за причиняване на лека телесна повреда по хулигански подбуди – престъпление по чл. 131 ал.1 т.12 във вр. с чл. 130 ал.1 от НК. \r\nОпределението е окончателно и не подлежи на обжалване.", "date": "2017.08.01", "title": "Окръжният съд в Пловдив остави в ареста Петър Н., обвинен в хулиганство и причиняване на лека телесна повреда"}
{"url": "http://www.focus-news.net/news/2017/08/01/2421677/pazardzhik-lyatna-chitalnya-procheti-me-se-otkriva-v-peshterskoto-selo-radilovo.html", "text": "Лятна читалня „Прочети ме!“ се открива в пещерското село Радилово, съобщи за Радио „Фокус“ – Пазарджик Марена Вачкова, секретар на местното читалище „Зора“. Всеки ден до 11 август от 10.00 до 12.00 часа в парка на селото малки и по- големи ще могат да се запознаят с приказни герои от книгите. На разположението на читателите ще са и различни жанрове книги и периодичен печат. За участниците в лятната читалня са предвидени и приятни изненади. Библиотеката в селото предлага и опция за поръчка на онлайн книга, което да улесни читателите.\r\nАлбена ЖИЛЕКОВА", "date": "2017.08.01", "title": "Пазарджик: Лятна читалня „Прочети ме!“ се открива в пещерското село Радилово"}
{"url": "http://www.focus-news.net/news/2017/08/01/2421653/krasimir-uzunov-na-premiera-zoran-zaev-nyama-da-mu-e-lesno-ottuk-natatak-zashtoto-v-makedoniya-predstoyat-mestni-izbori.html", "text": "На премиера Зоран Заев няма да му е лесно оттук нататък, защото в Македония предстоят местни избори. Това каза в предаването „Това е България“ на Радио „Фокус“ Красимир Узунов, президент на Агенция и Радио „Фокус“. Той уточни, че на 15 септември започва предизборна кампания, която ще е един последен бой за ВМРО-ДПМНЕ на Никола Груевски, защото той ще бъде сменен, ако загуби половината общини. „Ако той загуби половината общини, Груевски ще бъде сменен вътре като лидер на ВМРО-ДПМНЕ. Тогава ВМРО може да стане една нормална партия. Груевски ще иска всячески да постигне победа, не каквато и да е победа, а разгромна победа, защото изходните позиции са много тежки за Заев. Той има 3 общини, 60 общини има на ВМРО и 15-ина общини има на етническите албанци, които на местните избори ще играят за себе си. Тоест, ако Заев постигне 15-20 общини, а може и повече, това ще бъде пробив, който ще срине авторитета на това несменяемо ръководство – сегашното на ВМРО-ДПМНЕ“, уточни Красимир Узунов. Той допълни, че не изключва на местните избори да се гласува „за“ и „против“ България, т.е. за тези, които предадоха македонското малцинство, които предадоха македонската история, тези, които подписаха договора с българите, или за македонизма и за Македония.", "date": "2017.08.01", "title": "Красимир Узунов: На премиера Зоран Заев няма да му е лесно оттук нататък, защото в Македония предстоят местни избори"}
{"url": "http://www.focus-news.net/news/2017/08/01/2421678/predstoyashti-mezhdunarodni-sabitiya-za-2-avgust-agentsiya-fokus.html", "text": "***  Американският вицепрезидент Майк Пенс е на официално посещение в Черна гора. \r\n***  Италианското правителство ще предложи план за изпращането на военни кораби в либийски води в опит да се справи с проблема с трафика на хора. \r\n***  Министрите от Организацията за ислямско сътрудничество ще обсъдят кризата около Храмовия хълм в Ерусалим. \r\n***  Министърът на външните работи на Италия Анджелино Алфано ще даде пресконференция със своя катарски колега. \r\n*** Започва делото срещу почти 500, обвинени в участие в провалилия се опит за преврат в Турция през 2016г.", "date": "2017.08.01", "title": "Предстоящи международни събития за 2 август /Агенция „Фокус“/:"}
{"url": "http://www.focus-news.net/news/2017/08/01/2421657/mia-makedoniya-talat-dzhaferi-se-sreshtna-s-boyko-borisov.html", "text": "Във вторник председателят на парламента на Македония Талат Джафери и министър-председателят на България Бойко Борисов коментираха подписването на Договора за приятелство, добросъседство и сътрудничество между двете страни, предава МИА. \r\n„Този ден ще бъде важен за отварянето на нова страница в отношенията между страните и техните усилия за това да се направи значителна крачка напред след дългогодишните опити са подписването на Договор за приятелство, добросъседство и сътрудничество“, подчерта Джафери. \r\nТой също така изрази увереност, че в бъдеще сътрудничеството между двете държави ще се развива, имайки предвид обещанието на България да сподели своя опит с Македония относно процеса за влизане в НАТО и Европейския съюз. \r\nБорисов и Джафери отбелязаха също така, че откритият и искреният диалог е единственият път за поддържане на приятелските отношения между Скопие и София в бъдеще.  Мария Динкова", "date": "2017.08.01", "title": "МИА (Македония): Талат Джафери се срещна с Бойко Борисов"}
{"url": "http://www.focus-news.net/news/2017/08/01/2421679/premierat-boyko-borisov-bezrabotitsa-ima-za-tezi-na-koito-ne-im-se-raboti-obzor.html", "text": "Премиерът Бойко Борисов откри нов завод за автомобилни части на германската фирма „Костал“ в Пазарджик. След официалната церемония той коментира политическата и икономическата ситуация в страната. „Най-големият проблем в момента ни е работната ръка. До преди няколко години говорехме за безработица. Сега тя е под 7%, всъщност тези, които не искат да работят са безработни. Да се надяваме, че новите собственици с това мощно и високотехнологично производство ще дават и добри заплата“, каза Борисов. Той се обърна към работниците с думите: „Дойде време да се радваме, че ви има“, и обясни, че само преди няколко дни в Ямбол е открита огромна инвестиция, най-голямата на Балканите като разпределителен център. „Ако е казал Господ през следващия месец ще открием в Плевен за 8 000 работни места инвестиция, за над 100 милиона лева. Искам да благодаря на целия немски семеен бизнес, който е гръбнака на немската икономика и разбира се на канцлера и на всички наши приятели там, защото България е дестинация за инвестиции и немските компании от Севлиево до Пазарджик, от Ямбол до Плевен, из цяла България в момента строят заводи, а хубавото на тези заводи е, че всичко се изнася. Това може само да радва икономиката на една страна. И когато бяхме в Берлин дойде целият немски бизнес, заедно с финансовия министър, защото интересът към нас, той не е интерес на думи, той се случва“, каза също Борисов.  Той допълни, че ние трябва да отговорим с квалифицирана, с дисциплинирана, с умна работна ръка, ако искаме просперитетът на държавата да върви. „Здраве и търпение, нещата вървят добре“, допълни премиерът. \r\nНа откриването присъстваха вицепремиерът и външен министър Екатерина Захариева, президентът през периода 2012-2017- Росен Плевнелиев, областният управител Стефан Мирев, кметът на Пазарджик Тодор Попов, Андреас Костал, собственик на германския концерн и Йоахим Грабовски, управител и генерален мениджър на чешкото представителство на компанията. В предприятието са вложени инвестиции за над 32 милиона евро, открити са 1 300 работни места като плановете са за откриването на още 1 700. \r\nБорисов коментира и политически теми като отбеляза, че на президентските избори БСП са подкрепили независим кандидат. „Ние с тях на президентските избори не сме се сблъсквали“, уточни премиерът Бойко Борисов по повод нападките на лидера на БСП Корнелия Нинова, че на изборите за президент председателят на ГЕРБ е понесъл първата си голяма загуба и не е можел да я преживее. „Корнелия Нинова не е спечелила президентските избори – първо с това подскачане от Бузлуджа лъжа до лъжа се говори. Второ, да бъдат малко по-скромни. На президентските избори те кандидат нямаха – подкрепиха независим кандидат. Така че ние с тях на президентските избори не сме се сблъсквали. Веднага след тях бяха парламентарните избори, когато бяхме аз и тя, и резултатът е категоричен – в полза на ГЕРБ – с 15 депутата повече”, обясни Борисов.  „Корнелия Нинова не се беше явила на президентските избори. Аз знам какво правя и след това съм я победил категорично. И сега имаме 3,9% ръст на икономиката, а по отношение на безработицата – на практика не можем да намерим работници. Бюджетът е на близо 2 млрд. лева излишък. В техния мандат събориха КТБ. Какви списъци на политици иска? При нейния мандат събориха КТБ – видяхте стенограмите – нали много се гласихте да видите стенограмите при президента, очаквайки да видите, че има нещо скрито. Защо не коментирахте това. Най-острият човек там бях аз по време на мандата на БСП – стига двуличие”, каза още Бойко Борисов.", "date": "2017.08.01", "title": "Премиерът Бойко Борисов: Безработица има за тези, на които не им се работи (ОБЗОР)"}
{"url": "http://www.focus-news.net/news/2017/08/01/2421682/the-local-shvetsiya-ofitsialno-kandidatstva-da-prieme-evropeyskata-agentsiya-po-lekarstvata-sled-brekzit.html", "text": "Швеция официално е кандидатствала да приеме важната Европейската агенция по лекарствата, след като Великобритания напусне блока, пише вестник The Local. \r\n„Европейската агенция по лекарствата има стратегическа важност за глобалната конкурентоспособност на ЕС. Ние сме убедени, че шведската оферта по най-добрия начин ще допринесе за развитието на агенция и за ЕС като цяло“, коментира министър-председателят на Швеция Стефан Льовен. \r\n„Европейската агенция по лекарствата е изключително важна за здравеопазването и медицинската грижа, както и за сигурността на пациентите в ЕС. Швеция и Стокхолм могат да осигурят необходимия гладък преход“, заяви шведският министър на здравеопазването.  Мария Динкова", "date": "2017.08.01", "title": "The Local: Швеция официално кандидатства да приеме Европейската агенция по лекарствата след Брекзит"}
{"url": "http://www.focus-news.net/news/2017/08/01/2421681/kyustendil-vremenno-se-ogranichava-dvizhenieto-po-am-struma-pri-km-77-v-posoka-kulata-poradi-premestvane-tovara-na-avariral-kamion.html", "text": "Временно се ограничава движението по АМ \"Струма\" от пътен възел \"Бобошево\" до пътен възел \"Кочериново\", при км 77, в посока Кулата, поради преместване товара на аварирал камион. Това съобщиха от пресцентъра на Агенция \"Пътна инфраструктура\".\r\nТрафикът се осъществява по обходен маршрут, по път I-1 София-Благоевград от п.в. \"Бобошево\" до п.в. \"Кочериново\".", "date": "2017.08.01", "title": "Кюстендил: Временно се ограничава движението по АМ \"Струма\" при км 77, в посока Кулата, поради преместване товара на аварирал камион"}
{"url": "http://www.focus-news.net/news/2017/08/01/2421683/pazardzhik-vav-velingrad-predstoi-izgrazhdaneto-na-nov-rezervoar-koyto-da-zahranva-s-voda-kvartal-kamenitsa.html", "text": "Във Велинград предстои изграждането на нов резервоар, който да захранва  квартал „Каменица“ с вода, съобщи за Радио „Фокус” – Пазарджик управителят на общинското ВиК дружество „ВКТВ” Георги Мяшков. „Резервоарът ще бъде с вместимост 1500 кубика. Целта е, когато в града има аварии по водопреносната мрежа и пречиствателната станция не работи, поради което не се подава вода към квартал „Каменица“, да има повече вода на разположение за тази част на града”, уточни Мяшков. Той поясни, че когато в пречиствателната станция влезе по-мътна вода съоръжението спира да подава вода по водопреносната мрежа. Тогава за резервоарите, които са за Чепино и Лъджене, достига вода, но „Каменица“ остава по-дълго без вода, докато резервоарите се напълнят отново. Затова целта на изграждането на новото съоръжения е да се осигуряват по-големи количества, за да издържа по-дълго време, когато има аварии и пречиствателната станция не работи. „Новият резервоар ще бъде изграден с около 300 хиляди лева от бюджета на Община Велинград”, каза още управителят на ВиК дружеството.\r\nТеодора ДИМИТРОВА", "date": "2017.08.01", "title": "Пазарджик: Във Велинград предстои изграждането на нов резервоар, който да захранва с вода квартал „Каменица“"}
{"url": "http://www.focus-news.net/news/2017/08/01/2421684/voa-donald-tramp-nyama-planove-da-spre-da-izpolzva-sotsialnite-mrezhi.html", "text": "Президентът на САЩ Доналд Тръмп заяви, че няма да спре да използва социалните мрежи, тъй като това, според него, е единственият начин да казва истината на хората, предаде The Voice of America.\r\n„Само медиите, които произвеждат фалшиви нови и моите врагове искат да спра да използвам социалните мрежи“, написа Тръмп в Туитър.“Това е единственият начин, за мен, да кажа истината!“\r\nВъпреки съперничеството от страна на президента, големите американски медии, които той често нарича „фалшиви новини“, не са го молили да спре да използва социалните мрежи. Напротив, те често цитират неговите коментари в Туитър и гледат на тях, като на прозорец към начина му на мислене по всяко време на денонощието, от ранната утрин до късно през нощта.\r\nВсе пак някои негови помощници в Белия Дом, както и някои депутати, Републиканци и Демократи, са го критикували за честата му употреба на Туитър – над 1000 съобщения само за първите шест месеца на неговия мандат.\r\nПревод и редакция:", "date": "2017.08.01", "title": "VOA: Доналд Тръмп няма планове да спре да използва социалните мрежи"}
{"url": "http://www.focus-news.net/news/2017/08/01/2421685/tass-reks-tilarsan-planira-da-se-sreshtne-sas-sergey-lavrov-tozi-uikend-v-manila.html", "text": "Държавният секретар на САЩ Рекс Тилърсън планира да проведе лична среща с неговия руски колега Сергей Лавров в края на тази седмица (4-5.08),когато двамата ще са във Филипините за срещата на АСЕАН, предава ТАСС.\r\n„Ще се срещна лице в лице с Министъра на външните работи на Русия Сергей Лавров този уикенд, по време на срещата в Манила.“, заяви Тилърсън.\r\nПо-рано излезе информация, че преди срещата през уикенда, държавният секретар ще посети Банкок и Куала Лумпур, за да обсъди в международен и двустранен формат урегулирането на ракетно-ядрения проблем със Северна Корея, както и други регионални въпроси.\r\nВ столицата на Филипините, Тилърсън ще вземе участие в регионалния форум на АСЕАН по сигурността, министерското съвещание на Източноазиатската среща на върха и други многостранни и двустранни преговори.\r\nПревод и редакция:", "date": "2017.08.01", "title": "ТАСС: Рекс Тилърсън планира да се срещне със Сергей Лавров този уикенд в Манила"}
{"url": "http://www.focus-news.net/news/2017/08/01/2421655/otnosheniyata-mezhdu-balgariya-i-republika-makedoniya-se-nuzhdayat-ot-poveche-pragmatizam-posochi-premierat-borisov-pred-prezidenta-george-ivanov.html", "text": "Време е да се отворим още повече един към друг, да комуникираме и да се интегрираме, заяви президентът на Република Македония Георге Иванов по време на срещата си с министър-председателя Бойко Борисов. Това съобщиха от правителствената информационна служба. Иванов сподели, че се радва за подписването на Договора за приятелство, добросъседство и сътрудничество и добави, че това е нов етап в отношенията между двете държави. По думите му Балканите трябва да се европеизират, така че младите хора да живеят в по-добра обстановка. \r\n„Сега следва да потвърдим и на практика подписания Договор“, отбеляза от своя страна премиерът Бойко Борисов. По думите му двустранните отношения се нуждаят от повече прагматизъм и сключените днес документи са първи крачки в правилната посока, които ще донесат преки ползи на гражданите на България и на Република Македония. Българският министър-председател също акцентира върху европейската перспектива на държавите от Западните Балкани, което е един от приоритетите на предстоящото българско председателство на Съвета на ЕС.\r\nБорисов даде висока оценка на започналия активен политически диалог на правителствено ниво и изрази очакване той да бъде разширен както в парламентарното му измерение, така и със срещи на най-високо равнище. Министър-председателят предаде на Георгe Иванов поздрави и от българския президент.", "date": "2017.08.01", "title": "Отношенията между България и Република Македония се нуждаят от повече прагматизъм, посочи премиерът Борисов пред президента Георге Иванов"}
{"url": "http://www.focus-news.net/news/2017/08/01/2421686/afp-koalitsiyata-na-sauditska-arabiya-blokira-pomoshti-ot-oon-za-yemen.html", "text": "Коалицията водеща бойни действия в Йемен, оглавявана от Саудитска Арабия, възпрепятства доставката на гориво, което изпратено като помощ от ООН, за столицата Сана, която в момента е под владението на бунтовните Хути, предаде AFP, позовавайки се на източници от ООН.\r\nАуке Лустма, който е директор за Йемен на програмата за развитие на ООН съобщи, че в страната е избухнала епидемия от менингит, в добавка на холерата, която вече бушува в региона. Това увеличава риска от глад и заплашва да утежни хуманитарната криза в Йемен.\r\nОбединените нации се опитват да снабдяват столицата Сана, чрез две въздушни линии – от Аман и от Джибути – но в йеменската столица няма достатъчно керосин, за да могат самолетите да се завръщат обратно.\r\n„Имаме трудности в получаването на позволение, от коалицията и от правителството на Йемен, да доставим керосин в Сана, за да могат да бъдат осъществявани тези полети“, заяви Лутсма във видеообръщение.\r\nПопитан защо доставките на керосин се блокират, той отговори, че „Това е добър въпрос, но аз нямам отговор за него.“\r\nПревод и редакция:", "date": "2017.08.01", "title": "AFP: Коалицията на Саудитска Арабия блокира помощи от ООН за Йемен"}
{"url": "http://www.focus-news.net/news/2017/08/01/2421689/the-hill-ministarat-na-targoviyata-na-sasht-zayavi-che-hodovete-na-sasht-za-zashtita-na-svoite-iznositeli-ne-e-protektsionizam.html", "text": "Министърът на търговията на САЩ Уилбър Рос заяви, че ходовете на администрацията на новия американски президент Донълд Тръмп срещу нечестните търговски практики, не трябва да бъдат възприемани като протекционизъм, предаде The Hill.\r\nРос заяви, че САЩ са в пълното си право да предприемат мерки срещу страни като Китай и Европейския съюз, за да защитят американските износители.\r\n„Защитата на американските работници и компании, срещу яростните атаки, които понасят, не трябва да бъдат възприемани като протекционизъм“, заяви той в свой материал.\r\n„Да настояваме за честна търговия е най-добрият начин да гарантираме дългосрочната стабилност на международната търговска система“, добави Рос.\r\nТърговският министър обвини тези, които говорят, че САЩ прилагат протекционизъм, че те самите поддържат високи мита и използват държавно субсидиране, за да получат предимство пред американските продукти и да осъществяват търговски профицит.\r\n„Най-големите ни търговски партньори често възхваляват свободната търговия, но дали думите им съвпадат с действията им? По-скоро те са протекционисти, преоблечени като радетели за свободната търговия“, подчерта Рос.\r\nПревод и редакция:", "date": "2017.08.01", "title": "The Hill: Министърът на търговията на САЩ заяви, че ходовете на САЩ за защита на своите износители, не е протекционизъм"}
{"url": "http://www.focus-news.net/news/2017/08/01/2421688/sport-utre-shte-se-izigrae-machat-ot-tretiya-predvaritelen-krag-na-shampionskata-liga-ludogorets-razgrad-apoel-beer-sheva.html", "text": "Утре (02.08) в Разград ще се изиграе срещата от третия предварителен кръг на Шампионската лига, между Лудогорец (Разград) и Апоел (Беер-Шева) от Израел. Първата среща завърши с победа 2:0 за израелския отбор и това прави задачата на българския шампион много трудна. За Лудогорец под въпрос за участие в мача са Джоди Лукоки и Сисиньо, но двамата тренират с отбора и най-вероятно ще влязат в групата за мача.", "date": "2017.08.01", "title": "Спорт: Утре ще се изиграе мачът от Третия предварителен кръг на Шампионската лига, Лудогорец (Разград) – Апоел (Беер-Шева)"}
{"url": "http://www.focus-news.net/news/2017/08/01/2421680/vitsepremierat-ekaterina-zaharieva-kogato-izkrivyavame-istoriyata-i-sazdavame-omraza-kam-sasedite-si-rezultatat-e-izolatsiya.html", "text": "Когато изкривяваме историята и създаваме омраза към съседите си, резултатът е изолация. Това каза българският вицепремиер и министър на външните работи Екатерина Захариева пред македонската телевизия „ТВ 24“ и македонското електронно издание „Фактор“. Водещият отбелязва, че българите и македонците са доста близки, според езика, историята, обичаите, дори и музиката. Захариева допълва, че същото се отнася и за поговорките.\r\nНа въпрос защо толкова дълго време политическите и интелектуалните елити не са могли да постигнат договор и да преодолеят различията около историческите и езиковите въпроси, къде е вината, Захариева заявява: „Според мен в политиците, за съжаление, които стимулираха историците. Къде финансово, къде идеологически да раздалечават двете държави“. „Радвам се, че политиците узряхме до това да сключим този Договор и да дадем пример на гражданите си. Изцяло сте прав, че сме изключително близки. Над 500 хил. туристи от Р Македония, посещават България, над 300 хил. български граждани посещават Македония. Истината е, че когато изкривяваме историята, когато създаваме омраза към съседите си единственият резултат от това е изолиране, което за съжаление продължава толкова години тук“, допълва Екатерина Захариева. „Ние наистина сме доброжелателни. Поздравявам двамата премиери, че носят политическата отговорност да подпишат този Договор. Той дава бъдеще на гражданите, на младите хора, на Р Македония за истинско европейско развитие и свързаност. Освен Договор за добросъседство, приятелство и сътрудничество, Меморандум между транспортните ни министерства за свързаност за „Коридор 8“, Меморандум между министерствата на енергетиката за газова свързаност. Тоест още преди да влезе в сила Договорът започва да работи“, коментира още вицепремиерът и външен министър Екатерина Захариева.", "date": "2017.08.01", "title": "Вицепремиерът Екатерина Захариева: Когато изкривяваме историята и създаваме омраза към съседите си, резултатът е изолация"}
{"url": "http://www.focus-news.net/news/2017/08/01/2421690/reks-tilarsan-sasht-ne-iska-da-svali-severnokoreyskiya-rezhim.html", "text": "Държавният секретар на САЩ Рекс Тилърсън обеща, че САЩ няма да опитва да свали Ким Чен-ун от власт в Северна Корея, но предупреди, че страната трябва да спре ракетно-ядрената си програма, предаде AFP.\r\nПо време на брифинг с репортери, по въпросите на Северна Корея, Тилърсън заяви, че Вашингтон има желание за диалог със страната, ако лидерите ѝ се съгласят да се обезоръжат.\r\n„Не мисля, че може да има диалог със Северна Корея, докато те продължават да произвеждат и изпробват ядрено оръжие, това не би било продуктивно“, предупреди той.\r\nВсе пак той увери изолираната авторитарна държава, че тя няма нужда от ядрен арсенал, за да се защитава от евентуално нападение на САЩ.\r\n„Не предвиждаме смяна на режима. Не искаме режима да се срути. Не искаме ускорено обединение на полуострова“, обеща Тилърсън.\r\n„Не търсим повод да пратим нашата армия на север от 38-ия паралел и се опитваме да убедим в това севернокорейеците.“\r\n„Ние не сме ваш враг. Не сме заплаха за вас, но вие представлявате неприемлива заплаха за нас и ние сме задължение да реагираме.“, подчерта държавният секретар.\r\nПревод и редакция:", "date": "2017.08.01", "title": "Рекс Тилърсън: САЩ не иска да свали Севернокорейския режим"}
{"url": "http://www.focus-news.net/news/2017/08/01/2421687/sport-delio-rosi-pristigna-v-sofiya-za-sreshtata-si-sas-sobstvenika-na-levski-spas-rusev.html", "text": "Италианският треньор Делио Роси пристигна в София за срещата си със собственика на Левски Спас Русев. Вчера Русев се срещна и с евреина Аврам Грант, като се очаква в близките дни единия от двамата да бъде назначен за треньор на Левски.\r\nДелио Роси е на 57 години и е бил треньор на Лацио, Фиорентина, Болоня, Палермо и др., с които има проведени над 600 срещи в италианската „Серия А“. През 2009 г. заедно с Лацио, той става носител на Купата на Италия.", "date": "2017.08.01", "title": "Спорт: Делио Роси пристигна в София за срещата си със собственика на Левски Спас Русев"}
{"url": "http://www.focus-news.net/news/2017/08/01/2421676/premierat-boyko-borisov-se-sreshtna-s-lidera-na-vmro-dpmne-nikola-gruevski.html", "text": "Министър-председателят Бойко Борисов проведе работна среща с председателя на ВМРО–ДПМНЕ Никола Груевски в централата на партията в Скопие, съобщиха от правителствената информационна служба. Като лидери на партии, които са членове на ЕНП, двамата се обединиха около разбирането, че единственият възможен път пред Република Македония и България е европейският.", "date": "2017.08.01", "title": "Премиерът Бойко Борисов се срещна с лидера на ВМРО-ДПМНЕ Никола Груевски"}
