{"url": "http://www.focus-news.net/news/2018/07/28/2550797/sitel-makedoniya-vse-po-malko-etnicheski-makedontsi-se-razhdat-v-makedoniya.html", "text": "Все по-малко етнически македонци се раждат в Македония, пише македонското електронно издание  “Сител“ . \r\nПоследните статистически данни показват, че от година на година в страната се раждат по-малко етнически македонци, а за сметка на това се увеличава броят на новородените от албанската, ромската и турската общност. Само миналата година разликата между живородени деца от македонски и немакедонски произход е 654. \r\nАко не се предприемат сериозни мерки, според демографа  Дончо Герасимовски в дългосрочен план, това състояние може да доведе до промени в етническата структура в държавата. \r\nРаждаемостта в страната продължава да намалява през последните 20 години. Герасимовски казва, че в 5 от 8 региона в Македония прирастът е отрицателен  -  броят на починалите е по-голям от броя на родените лица. Той подчерта, че държавата трябва да предотврати изселването на младите хора. \r\nГерасимовски казва, че страните в региона срещат подобен проблем, но Македония трябва да следва техния пример за справяне с подобни ситуации. В почти всяка страна се създават министерства, които наблюдават миграционната политика и политиката за населението.  Юлиян Марков", "date": "2018.07.28", "title": "„Сител“  (Македония): Все по-малко етнически македонци се раждат в Македония"}
{"url": "http://www.focus-news.net/news/2018/07/28/2550770/burgas-80-tonen-kran-e-padnal-varhu-yahti-na-pristanishteto-v-sozopol.html", "text": "80-тонен кран се е стоварил върху лодки на яхтеното пристанище в Созопол. По данни на очевидци са пострадали две от яхтите на кея, предаде  Нова телевизия .  \r\nЖертви и пострадали при инцидента няма. На място пристигнаха екипи на противопожарната служба, които да почистят района от разлятото гориво. \r\nИнспекцията по труда ще проверява причините, довели до инцидента.", "date": "2018.07.28", "title": "Бургас: 80-тонен кран е паднал върху яхти на пристанището в Созопол"}
{"url": "http://www.focus-news.net/news/2018/07/28/2550773/predstoyashti-mezhdunarodni-sabitiya-za-29-yuli-agentsiya-fokus.html", "text": "Младежките движения на  френския крайнодесен „Национален митинг“ и италианската крайнодясна „Лига“ се събират на общата граница между двете държави. \r\n***  Президентът на Русия Владимир Путин ще изнесе реч по време на парада за Деня на Руските Военноморски сили. \r\n***  НАСА отбелязва своята 60-та годишнина. \r\n***  Парламентарни избори в Камбоджа, на които се очаква премиерът Хун Сен да доминира, след като правителството разпусна опозицията. \r\n***  Того приема срещата на върха на Икономическата общност на западноафриканските държави. \r\n***", "date": "2018.07.28", "title": "Предстоящи международни събития за 29 юли (Агенция \"Фокус\")"}
{"url": "http://www.focus-news.net/news/2018/07/28/2550774/premierat-i-glavniyat-sekretar-na-mvr-otkriha-renoviranite-sgradi-na-rayonnoto-upravlenie-i-pozharnata-v-novi-pazar-obzor.html", "text": "Министър-председателят Бойко Борисов разгледа днес сградите на пожарната и на полицията в Нови пазар, реновирани по Оперативна програма ”Региони в растеж”. На кратката церемония по символичното им откриване присъстваха също главният секретар на МВР главен комисар Младен Маринов, директорът на ОДМВР – Шумен старши комисар Ялчън Расим и директорът на РД “Пожарна безопасност и защита на населението” - Шумен комисар Иван Иванов. \r\n“Условията на работа са едно от основните неща, които мотивират служителите и правят по-лесна и резултатна работата им. От нас и ръководството на ОДМВР - Шумен се иска добра организация и планиране на работата, за да може хората да се чувстват сигурни и спокойни”, посочи главен комисар Маринов, след като направи оглед на реновираната сграда на полицейското управление.  \r\nОт своя страна премиерът Бойко Борисов заяви, че за последните няколко години над 20 млн. лева са влезли в Нови пазар. Той подчерта, че знае проектите във всяко едно населено място, както и че правителството полага усилия за всеки един български град. Премиерът посочи, че бързото развитие на инфраструктурата дава възможности за разрастване на бизнеса и разкриването на нови работни места. „Инспектирахме строежа на АМ „Хемус“ - от Ябланица много са напреднали“, каза Борисов и допълни, че от средата на август се очаква и първа копка на строежа от Белокопитово.  В Нови пазар бяха санирани 20 многофамилни жилищни сгради и 3 обществени, сред които са полицията, пожарната и сградата на Общината. Финансирането на проектите, което възлиза на обща стойност 15 450 885 лева, е отпуснато от Националната програма за енергийна ефективност на многофамилни жилищни сгради и Оперативна програма „Региони в растеж“. След изпълнението на проектите 30% от населението на Нови пазар вече живее в санирани жилища. Сградите на полицията и пожарната са с поставена топлоизолация, нова отоплителна система, осветление и дограма. Допълнително е извършено и конструктивно укрепване, подменени са ВиК и ел. системите.  \r\nРемонтът и обновяването на сградите на полицейското управление и районната пожарна служба са осъществени по проекти по Оперативна програма „Региони в растеж“.  На сградата на полицейското управление е ремонтиран покривът, изградена е външна рампа, топлоизолационна система, монтирана е нова дограма, извършен е цялостен ремонт по стените и таваните. Подменени са настилките по подовете и са ремонтирани всички санитарни помещения. Водопроводната инсталация е сменена, осветителните тела са подменени с енергоспестяващи. Изградена е пожароизвестителна инсталация, подменени са всички вътрешни врати.  \r\nСтартът на санирането на районната пожарна служба беше даден през месец октомври 2017 година. Поставени са топлоизолация, нова отоплителна система, осветление, подменена е дограмата. Извършено е конструктивно укрепване на сградата, подменени са ВиК и ел. системите. Пожарната служба в Нови пазар обслужва територия от близо 600 000 кв. м в две общини – Нови пазар и Каспичан, в които живеят 28 000 души. На територията, която обслужва, са разположени близо 13 000 хектара гори, важни пътни артерии, както и НИАР- Мадара и НИАР- Плиска .", "date": "2018.07.28", "title": "Премиерът и главният секретар на МВР откриха реновираните сгради на районното управление и пожарната в Нови пазар (ОБЗОР)"}
{"url": "http://www.focus-news.net/news/2018/07/28/2550769/blagoevgrad-uchilishtata-v-grada-shte-posreshtat-uchenitsite-s-novoizgradeni-i-osnovno-remontirani-sportni-ploshtadki.html", "text": "По инициатива на кмета на община Благоевград д-р Атанас Камбитов спортните площадки, физкултурните салони и дворовете в голяма част от учебните заведения в града ще бъдат основно ремонтирани до края на лятната ваканция. Това каза за  Радио „Фокус“ - Пирин  Велизар Еремиев, пиар в Община Благоевград. „Освен това ще бъде изградено и ново спортно игрище в двора на СУИЧЕ „Свети Климент Охридски“. На място ще бъде поставена изкуствена трева за спортни терени, ще бъдат монтирани футболни врати с мрежа и ще бъде изградено осветление на самото игрище“, каза още Еремиев. Основно ще бъдат ремонтирани спортните площадки в XI ОУ „Христо Ботев“, IX ОУ „Пейо Яворов“, ЕГ „Акад. Л. Стоянов“ и ПМГ „Акад. С. Корольов“ и V СУ „Георги Измирлиев“. VII СУ „Кузман Шапкарев“ пък ще посрещне учениците с обновен физкултурен салон. Част от средствата, чрез които се извършват дейностите, са от общинския бюджет, а друга част са отпуснати от държавата. \r\nЛора КАЛЧЕВА", "date": "2018.07.28", "title": "Благоевград: Училищата в града ще посрещат учениците с новоизградени и основно ремонтирани спортни площадки"}
{"url": "http://www.focus-news.net/news/2018/07/28/2550771/the-hill-amerikanskiyat-prosperitet-v-epohata-na-donald-tramp-markira-istinskata-povratna-tochka-v-istoriyata.html", "text": "В анализ за американското електронно издание   The Hill   икономическият съветник Артър Лафер пише за икономиката на САЩ при настоящия президент Доналд Тръмп и накъде трябва да върви тя, за да запази своя просперитет.. Агенция „Фокус“ представя материала без редакторска намеса. \r\nБрутният вътрешен продукт, или БВП, е избираното мерило, когато се оценява състоянието на всяка икономика, особено на тази в САЩ. БВП, който се измерва в ежегодни проценти, включва цената на производството на всички стоки и услуги, произвеждани в една държава. В първата година, откакто президентът Тръмп встъпи в длъжност, от първото тримесечие на 2017 до първото тримесечие на 2018 година, БВП нарасна с 2.55 процента годишно. Това е по-високо от растежа в шест от осемте години на управлението на бившия президент (Барак) Обама, или дори пет от осемте години на управлението на бившия президент Джордж Буш-младши. \r\nОсвен това, икономическият растеж в първата година от управлението на Тръмп е по-висок от средния годишен растеж за цялото президентство на Обама (2.05 процента) и на Буш (1.71 процента). За пълните 65 години от първото тримесечие на 1953 година до първото тримесечие на 2018 година, ежегодният растеж на БВП в САЩ средностатистически е 2.95 процента, което все още е значително повече от първата година на Тръмп. \r\nРастежът за второто тримесечие на 2018 година е 4.1 процента. Това е хубав знак за американския просперитет и е най-силното тримесечие на икономически ръст от третото тримесечие на 2014 година насам. Износът е допринесъл с около 1 процент. Много промени се случват на база тримесечие и тези цифри не трябва да се вземат прекалено насериозно. \r\nМинистерството на търговията обяви оценките си за тримесечието, но ревизира и много исторически цифри, въпреки че го прави с много малки количества. Може би най-голямата ѝ ревизия беше за първите четири тримесечия на президентството на Тръмп.  \r\nДокато ръстът на БВП за всяко тримесечие може да бъде изместено, ревизирано или увеличено в по-късни тримесечия, изглежда че се появява шаблон при управлението на администрацията на Тръмп, което е доста логично, поне за мен. Вярвам, че хората индивидуално, и икономиката колективно, реагират силно на икономическите стимули. \r\nДруги икономисти не се съгласяват с това мнение. Джейсън Фърман, най-висшият икономист на Обама, не е съгласен с мен за ефекта, който политиките на Тръмп имат върху растежа на БВП. В скорошен дебат той заяви, по отношение на данъчните облекчения през 2017 година, „Мисля, че политиките могат да направят разлика. Данъчните облекчения ще направят много, много малка позитивна разлика, може би около една десета от 1 процент“. \r\nИсторията ни описва много по-различна картина от скептиците. Намаляването на данъците и регулациите има силен ефект върху растежа през дълги периоди от време. Данъците имат много важно влияние върху работните места, производството и растежа. Една икономика не може просто да бъде обложена с данъци към просперитет. Данъчните облекчения на Тръмп стоят в остър контраст с данъчните увеличения при Обама. Корпоративният и персоналния данък беше прекалено висок. Републиканското решение намали тези данъци значително.  \r\nТръмп започна война и върху омаломощаващите регулации, включително елиминирането на така наречената програма „Обамакеър“, заедно с намаляването на други регулации в здравеопазването и енергетиката. Монетарната политика сега се фокусира върху пазарите, вместо върху нулевите лихвени проценти, което значи че парите ще навлязат там, където са нужни, а не където някой университетски професор смята, че трябва да отидат. \r\nКогато стане въпрос за търговията, има проблеми и рискове във визията, която Тръмп се опитва да реализира. Търговията трябва да бъде свободна и с минимални бариери върху американския износ към други държави и чуждестранния износ към САЩ. Като един свят, ние трябва да се движим към нулеви мита навсякъде. Трябва да елиминираме другите бариери и търговските субсидии. Очевидно, подобен идеален свят не е правдоподобен, но няма причина да не опитаме. \r\nЧужденците произвеждат някои неща по-добре от нас, и ние произвеждаме някои неща по-добре от тях. Американците и чужденците биха били глупаци, ако не продават един на друг продуктите, които произвеждат по-добре от другия. Това е печеливша стратегия за всички и създава голям просперитет около света. \r\nНакрая, имаме сериозен проблем с правителствените харчове в САЩ от години. Икономистът Милтън Фрийдман е бил известен с думите си „правителствените разходи са данъчно облагане“. Той е напълно прав. Ако една страна облага с данъци хората, които работят, и плаща на хората, когато не работят, тогава няма да е изненада, ако много повече хора изберат да не работят. \r\nПоследните цифри на БВП са страхотни и идват като възстановяване от ужасните 16 години при Буш и Обама. Те намаляват и дефицита в дългосрочен план, ако подобен икономически ръст се запази. Но предизвикателството е далеч от завършено. Имаме още много работа, за да разпалим пламъка на просперитета и да попречим на неговите недоброжелатели. Но една стъпка напред си е една стъпка напред и при всички случаи е много по-добре от една стъпка назад.  Йонислав Дочев", "date": "2018.07.28", "title": "The Hill: Американският просперитет в епохата на Доналд Тръмп маркира истинската повратна точка в историята"}
{"url": "http://www.focus-news.net/news/2018/07/28/2550775/emsc-zemetresenie-s-magnitud-60-po-skalata-na-rihter-e-registrirano-blizo-do-indoneziya.html", "text": "Земетресение с магнитуд 6.0 по скалата на Рихтер е регистрирано в региона на морето Флорес, близо до Индонезия, показва справка на интернет страницата на   Европейския средиземноморски сеизмологичен център (EMSC) . \r\nЗеметресението е регистрирано в 00:07 часа (20:07 часа българско време) на дълбочина от 574 км. Епицентърът е на 163 км от град Маумере, Индонезия. \r\nНяма данни за жертви и материални щети.  Йонислав Дочев", "date": "2018.07.28", "title": "EMSC: Земетресение с магнитуд 6.0 по скалата на Рихтер е регистрирано близо до Индонезия"}
{"url": "http://www.focus-news.net/news/2018/07/28/2550777/plovdiv-nad-130-proverki-po-izpalnenie-na-zabranata-za-tyutyunopushene-sa-izvarshili-zdravnite-inspektori-v-grada-prez-poslednata-sedmitsa.html", "text": "134 проверки по изпълнение на забраната за тютюнопушене са извършили здравните инспектори в Пловдив през последната седмица. Това съобщиха за  Радио „Фокус“ – Пловдив  от Регионалната здравна инспекция (РЗИ). Проверени са 54 заведения за обществено хранене, 69 закрити и 3 открити обществени места, 7 детски и учебни заведения, както и един обект за продажба на оптика. \r\nВ периода от 20 до 26 юли здравните инспектори са издали 7 предписания за нарушения. Три са постъпилите сигнали за нередности от граждани и институции. Извършени са също 238 проверки по текущ контрол, както и една тематична проверка. \r\nТони МИХАЙЛОВ", "date": "2018.07.28", "title": "Пловдив: Над 130 проверки по изпълнение на забраната за тютюнопушене са извършили здравните инспектори в града през последната седмица"}
{"url": "http://www.focus-news.net/news/2018/07/28/2550780/pazardzhik-s-nad-3000-tsvetni-vidove-e-oblagoroden-parkat-pred-tsarkvata-sv-bogoroditsa-i-pametnika-na-bandakov-vav-velingrad.html", "text": "Община Велинград продължава с преобразяването на парковите и зелени площи в града и през летните месеци, съобщи за  Радио „Фокус“ – Пазарджик  Бояна Кирилова, експерт в общинската администрация в курорта. След косенето на тревните площи, зацветяване и озеленяване на парковете и алеите в града, където разцъфнаха над 50 000 различни видове цветя и над 1500 бройки различни дървета и декоративни храсти, дойде ред и на парка пред Храм „Света Богородица” в кв. Лъджене и зелените алеите до паметника на „Бандаков”. „Засадени бяха цветни композиции от над 3000 бр. различни по вид цветя и декоративни растения. На „тунела” към кв. Чепино бяха поставени 38 броя кошници с каскадни цветя, които създадоха усещането за уют и красота. Работата, която полагат общинските служители за чистотата и озеленяването на града, се вижда от всеки един от нас“, уточни Кирилова. Тя допълни, че желанието на общинското ръководство е цялостно да се преобрази града и отново да придобие облика на чисто и зелено райско място. Дейностите по зацветяване и осветяване на направеното продължават и другата седмица. \r\nАлбена ЖИЛЕКОВА", "date": "2018.07.28", "title": "Пазарджик: С над 3000 цветни видове е облагороден паркът пред църквата „Св. Богородица“ и паметника на \"Бандаков\" във Велинград"}
{"url": "http://www.focus-news.net/news/2018/07/28/2550776/nikola-petrov-nao-rozhen-prez-2081-g-ot-teritoriyata-na-balgariya-shte-mozhe-da-se-nablyudava-palno-slanchevo-zatamnenie.html", "text": "През 2081 г. от територията на България ще може да се наблюдава пълно слънчево затъмнение. Това каза за   Агенция „Фокус“  Никола Петров, директор на Национална астрономическа обсерватория-Рожен. Той обясни, че пълните слънчеви затъмнения се случват три пъти по-често от лунните, но в един човешки живот сме свидетели по-често на на лунни затъмнения, отколкото на слънчеви. „Това е защото лунно затъмнение може да се наблюдава от една много широка ивица на земната повърхност между  2 000 – 3 000 км. докато пълно слънчево затъмнение се наблюдава от не повече от 100 – 110 км“, каза Никола Петров. По думите му човек много рядко в живота си може да види пълно слънчево затъмнение, ако не ходи на места, където могат да се наблюдават.  Той отбеляза, че следващите пълни слънчеви затъмнения могат да се наблюдават през 2020г. в Аржентина, 2024г. в САЩ, 2026 г. от най-югозападната част на Испания. „Ако чакаме да го видим от България това ще се случи през 2081 г.“, каза още астрономът.  \r\nНикола Петров посочи, че в края на тази година ще станем свидетели на ярка комета, която ще бъде видима с неовъоръжено око на нощното небе. „Това би трябвало да се случи през ноември. Последната забележителна комета останала в съзнанието на хората беше през 1997 г. На практика от тогава до сега от Северното полукълбо на земята не сме наблюдавали подобни комети“, коментира още астрономът. Според него ако тази комета,  минавайки близо да Слънцето не се разпадне заради мощен слънчев вятър и висока температура, то имаме голям шанс да наблюдаваме едно забележително явление. „Най-хубавото нещо, което трябва да осъзнаем, че колкото и да търсим други светове, ние никога не може да ги превърнем в наш дом. Живеем в прекрасно време, нека да се опитаме да оценим това, което е около нас като природа“, допълни той.  \r\nДаяна ДЮЛГЕРОВА", "date": "2018.07.28", "title": "Никола Петров, НАО Рожен: През 2081 г. от територията на България ще може да се наблюдава пълно слънчево затъмнение"}
{"url": "http://www.focus-news.net/news/2018/07/28/2550781/sofiya-gramotevichna-burya-se-razrazyava-nad-stolitsata.html", "text": "Гръмотевична буря се разразява над столицата, предаде репортер на  Агенция \"Фокус\" . В центъра на града вали пороен дъжд. Пътните настилки са мокри и хлъзгави. На места по улиците се образуват завирявания.", "date": "2018.07.28", "title": "София: Гръмотевична буря се разразява над столицата"}
{"url": "http://www.focus-news.net/news/2018/07/28/2550768/bsp-nastoya-ot-buzludzha-za-predsrochni-izbori-i-lyavo-upravlenie-na-stranata-obzor.html", "text": "Десетки хиляди социалисти от цялата страна се събраха на историческата поляна под връх Бузлуджа. Традиционният събор на левицата се проведе под надслов „За по-добър живот – нашата кауза е България“ и отбеляза 127 години от създаването на партията. Съборът беше най-многобройният от 2005 г. насам. На върха бяха и млади социалисти от Словения, Сърбия, Черна гора и Румъния. Преди началото на Бузлуджанския събор лидерът на БСП Корнелия Нинова, народни представители и млади социалисти поднесоха венци и цветя на барелефа „Основоположници на социалистическото движение”, на паметника на Хаджи Димитър и на паметника на партизаните от Габровско-Севлиевския отряд. На събора бившият министър на културата Георги Йорданов и Мерсия Макдермот получиха наградата „Димитър Благоев“. В приветствието си към социалистите лидерът Корнелия Нинова заяви: „Шайката си отива, народът остава и той трябва да избере пътя си“. Тя изтъкна, че България се управлява от шайка, поробила народа си и ограбила държавата си. „Народе, посегнаха на най-святото ни, на правото ни да мислим свободно, да говорим свободно, да бъдем с различно мнение, да бъдем хора с достойнство“, посочи Корнелия Нинова. Тя обяви, че социалистите са се събрали на Бузлуджа, за да почетат героите и да се преклонят пред историята на достойния български народ. „Събра ни и настоящето, тревогата, че изчезваме като народ. Болката, че сме най-бедни в Европа. Грижата, че децата ни са с най-ниско образование. Гневът ни, че по улиците умират хора, защото болниците са закрити. Унижението, че онези, които съградиха България днес живеят с 200 лева пенсия“, обясни лидерът на БСП. „Тук ни събира бъдещето, защото предлагаме на народа си един възможен път - да си върнем държавността, да пазим суверенитета си като държава, да пазим достойнството си като народ“, подчерта Нинова. БСП предлага държавата да не приватизира и концесионира националните си богатства, да създаде родно производство с българи, а не с мигранти. Парите на гражданите да се използват от болници, които не са търговски дружества, да се намали ДДС върху лекарствата и да има един учебник за всеки клас, с автентичната българска история, литература и култура. Това са част от предложенията, които левицата изложи във „Визия за България“. „Не трябва да си правим илюзии, сигурно и в нашите редици ще има хора, които няма да приемат предложението ни към народа ни. Нека, нека да спорим, може би в спора ще решим истината“, коментира Корнелия Нинова. „Не се отказвайте, колкото и да е трудно. Който и да е срещу нас, имаме своите смели идеи. Бъдете неподкупни, да бъдем последователни, за да ги докараме докрай“, се обърна тя към симпатизантите на БСП на Бузлуджа. Тя допусна, че съпротива ще има и от политико-олигархичната група, която краде 10 млрд. лева годишно, както и от икономически кръгове, които си купуват политици от всички цветове. \r\n„Нужни са предсрочни избори и ляво управление на страната“, обяви на Бузлуджа президентът на ПЕС Сергей Станишев. Той заяви, че всеки нов ден на управление на това правителство е пагубен за България. Според него ГЕРБ са се провалили в създаването на равни условия за икономическата активност на хората, както и в социалната защита за децата, за групите в неравностойно положение, за младите, за възрастните, дори за работещите българи. „Предсрочните избори са спасителни за България. Само те могат да дадат нова перспектива на страната. Затова БСП трябва да работи, за да предизвика и спечели предсрочни парламентарни избори“, посочи Станишев. По думите му с „Визия за България“ БСП дава силна заявка, защото страната има нужда от сериозен разговор за политики, перспектива и бъдеще, а не да затъва от една кръчмарска свада в друга. Говорителят на ПГ на БСП Елена Йончева обяви: „Не искаме само да свалим правителството, искаме нещо много повече – шайката на ГЕРБ да бъде дадена на Прокуратурата“. Тя обясни, че след 10 години членство в ЕС, българите са поставени на колене, с наведени глави, а страната е на последно място по всички възможни класации. „Корупция, унищожение, разруха – разруха на българските институции, разруха на българската държавност, разруха на нашия законодателен орган, който гласува лобистки проекти, разруха на правосъдната система – какво още чакаме?“, попита Йончева. \r\nДокато социалистите бяха на Бузлуджа, премиерът Бойко Борисов присъства на откриването на обновените сгради на пожарната и полицията в Нови пазар. Там той коментира: „Нека БСП да си хапнат и пийнат на Бузлуджа - те обичат“. „Не бива да се харчи енергия, това си е тяхна традиция. Много злини са направени в България за тези десетилетия управление, но да не им разваляме празника“, посочи премиерът.", "date": "2018.07.28", "title": "БСП настоя от Бузлуджа за предсрочни избори и ляво управление на страната (ОБЗОР)"}
{"url": "http://www.focus-news.net/news/2018/07/28/2550553/pregled-na-osnovnite-temi-v-svetovniya-pechat-agentsiya-fokus.html", "text": "Държавният секретар на САЩ е бил неподготвен за последните ходове на Белия дом, пише американското електронно издание  The Hill . \r\nСпоред доклад на американската телевизия „NBC News“ в четвъртък, Помпео е бил изненадан от съобщението на американския президент Доналд Тръмп в социалната мрежа „Туитър“, че САЩ ще „наложат големи санкции на Турция“ заради задържания американски свещеник Андрю Брънсън, който е затворен в страната заради обвинения в шпионаж и тероризъм. \r\nПомпео участваше в преговорите за освобождаване на Брънсън, който е държан в Турция от година и половина. Обвиненията са във връзка с проваления опит за преврат срещу турския президент Реджеп Тайип Ердоган. САЩ твърдят, че обвиненията нямат основание и правителствени членове настояха за освобождаването на Брънсън. \r\nИзточник от държавния департамент е заявил пред „NBC News“, че Помпео е бил част от задкулисното съгласуване. \r\nНо Помпео не е разбрал и че Белият дом е отправил покана към руския президент Владимир Путин за посещение на Вашингтон през тази есен, според „NBC News“. \r\nДиректорът на националното разузнаване Дан Коатс по сходен начин не е разбрал за поканата, докато говорителят на Белия дом Сара Сандърс не обяви новината в социалната мрежа „Туитър“. \r\nВ четвъртък Турция беше заплашена последователно от американския вицепрезидент Майк Пенс, след което и от държавния глава Доналд Тръмп, с налагане на санкции, ако свещеникът Андрю Брънсън не бъде освободен. Впоследствие външният министър на Турция Мевлют Чавушоглу предупреди, че никой не може да заплашва Турция. Малко по-късно в същия ден Майк Помпео и Чавушоглу проведоха телефонен разговор, за да обсъдят ситуацията и ескалиращото напрежение. \r\n***  Президентът на САЩ Доналд Тръмп ликуваше в петък заради данни, които разкриваха че икономическия ръст на страната се е ускорил през второто тримесечие на годината, представяйки списък със статистики, за да уплътни тезата, че неговата администрация трябва да получи заслуга за бушуващата икономика, пише американското електронно издание  The New York Times . \r\n„За пореден път ние сме икономическата завист на целия свят“, обяви Тръмп пред южния портал на Белия дом, придружен от своите най-висши икономически съветници. „Докато търговските сделки идват една след друга, ние ще растем много над тези цифри“. \r\nОт министерството на търговията оцениха, че растежът във второто тримесечие на 2018 година е стигнал до 4.1 процента, което е най-бързият растеж от 2014 година насам. Икономисти оспориха дали ръстът може да продължи с подобен темп, но Тръмп и неговите съветници заявиха, че това не е само „случайност“, обосновавайки се с придобивките в бизнес инвестициите и продуктивността, която според тях е резултат от големите намаления на корпоративния данък. \r\n„Това е бум, който ще бъде устойчив“, заяви икономическият съветник на Тръмп Лари Кудлоу. \r\n***  Председателят на парламента на Турция Бинали Йълдъръм в петък осъди заплахите на американския президент Доналд Тръмп за налагане на санкции върху страната, освен ако Анкара не освободи задържания американски свещеник, пише електронното издание на турския вестник  Yeni Safak . \r\n„Не можем да бъдем заплашвани. Ако САЩ желаят да развиват отношенията си с Турция, то трябва да изоставят заплашителната си реторика. Преди да заплашват Турция, САЩ трябва да си спомнят, че мозъкът на преврата от 15 юли е на свобода в тяхната страна“, заяви Йълдъръм. \r\n„Ако САЩ са държава с върховенство на закона, то Турция също е такава. Затова те трябва да уважават съдебните решения. Съветваме САЩ да изоставят тези евтини, заплашителни приказки и да търсят начини за спечелването на доверието на турския народ“, добави той. \r\nВ четвъртък американският президент написа: „САЩ ще наложат големи санкции върху Турция, заради задържането на свещеника Андрю Брънсън“. \r\nМалко преди това американският вицепрезидент Майк Пенс също отправи подобни заплахи към Анкара. Впоследствие външните министри на двете страни, Майк Помпео и Мевлют Чавушоглу, проведоха телефонен разговор, за да обсъдят ситуацията около американския свещеник. \r\n***  Севернокорейските представители са разочаровани от забавянето на официалната декларация за прекратяването на Корейската война и Китай ще трябва да се включи в мирните преговори, за да стабилизира процеса на ядрено разоръжаване, заяви Ким Хон-гул, син на бившия южнокорейски президент Ким Де-чун, в интервю за китайското електронно издание  South China Morning Post . \r\nСпоред Ким Хон-гул, който е председател на Корейския съвет за помирение и сътрудничество, представители от Севера са изразили своето разочарование по време на посещението си в столицата Сеул през изминалата седмица. \r\n„Севернокорейските представители заявиха, че са разочаровани заради забавянето и попитаха дали има основателна причина за толкова бавния процес“, заяви Ким, отбелязвайки че Пхенян изглежда че вярва, че е направил значителни отстъпки и очаква ответни такива. \r\n„Първоначално севернокорейците искаха мирен договор, но сега желаят за декларация за край на войната“, заяви той, пояснявайки че тяхното желание е първо да излезе декларацията, която да ускори процеса на денуклеаризация. \r\nСпециалният представител на Китай на Корейския полуостров, Конг Суаню, отлетя за Пхенян в сряда и се очаква да обмени вижданията си със севернокорейските представители относно разговорите между САЩ и Северна Корея за ядреното разоръжаване. \r\nСеверна и Южна Корея обещаха през април, че ще работят заедно през тази година, за да сложат официален край на войната, която към момента е прекратена единствено от примирие, сключено през 1953 година. \r\nДекларацията от Пханмунджом казва, че двете Кореи ще постигнат това или чрез тристранни преговори между Севера, Юга и САЩ, или чрез четиристранни преговори с участието на Китай. \r\n„Севернокорейците се оплакаха и от това, че Сеул е твърде преднамерен към санкциите на ООН и е някак си пасивен в подновяването на междукорейските икономически проекти“, заяви Ким Хон-гул. \r\nПхенян не е доволен от неохотното поведение на Сеул спрямо облекчаването на икономическите санкции, допълни той. \r\n„Северна Корея ще направи повече отстъпки, само ако санкциите бъдат премахнати, дори частично. Едно вдигане на санкциите ще даде обосновка на режима да убеди хората си да се откажат напълно от ядрения си капацитет, за да ускорят икономическото си развитие“, смята синът на бившия президент. \r\nПо време на закрита среща през изминалата седмица, Сеул поиска от членове на Съвета за сигурност на ООН за изключение в санкциите, за да бъдат ускорени междукорейските икономически проекти. Ким Хон-гул отбеляза и ролята на Пекин в мирния процес. \r\n„Въпреки, че севернокорейците не споменаха нищо за Китай по време на последното ми посещение, вярвам че не би било разумно да се изключи Пекин от процеса“, заяви той. \r\n„Ще бъде трудно да се достигне до декларация за края на войната, без участието на Китай“, поясни Ким. \r\nСеул трябва да вложи усилията си във включването на Пекин, и дори Токио, за да потърси тяхната подкрепа и сътрудничество в миротворния процес. \r\n„Междукорейската среща на върха и срещата между Доналд Тръмп и Ким Чен-ун бяха огромни дипломатически успехи, но това което идва после е по-важно. Имаме да свършим работа, за да поддържаме мирния процес“, заяви Ким Хон-гул.", "date": "2018.07.28", "title": "Преглед на основните теми в световния печат (Агенция \"Фокус\")"}
{"url": "http://www.focus-news.net/news/2018/07/28/2550782/varna-zdravni-inspektori-izdadoha-4-predpisaniya-na-sobstvenitsi-na-zavedeniya-za-shum-na-otkrito-v-kurortite-kray-grada.html", "text": "Служители на Регионалната здравна инспекция (РЗИ) във Варна са издали предписания на собственици на курортни заведения за озвучаване на открито след 23.00 часа. При проверките е установено, че четири от десет обекта са в нарушение. Това съобщиха за  Радио „Фокус“ – Варна  от РЗИ. Инспекциите са били във връзка със спазване изискванията в Закона за защита от шума в околната среда, относно недопускане на озвучаване на откритите части на обектите в периода от 23.00 до 7.00 часа. Десетте проверени заведения са били на крайбрежната алея в курорта „Св. Св. Константин и Елена“. Един от обектите не е работил по време на проверките, а в други пет не са констатирани нередности. През отчетния период в отдел „Държавен здравен контрол“ са постъпили една жалба и четири сигнала, като по всичките е започната процедура по проверка и отговор. Извършена е и една съвместна проверка с представители на Министерството на туризма и Комисията за защита на потребителите в хотелски комплекс в „Златни пясъци“, но няма констатирани нарушения. \r\nДиана СТОЕВА", "date": "2018.07.28", "title": "Варна: Здравни инспектори издадоха 4 предписания на собственици на заведения за шум на открито в курортите край града"}
{"url": "http://www.focus-news.net/news/2018/07/28/2550552/predstoyashti-sabitiya-v-stranata-za-28-yuli-agentsiya-fokus.html", "text": "*** \r\nМинистърът на земеделието, храните и горите Румен Порожанов ще участва в оперативно заседание в Шабла, на което ще се докладва за мерките за ограничаване на риска от африканска чума по свинете. От 13.00 часа в „Зелен образователен център“ ще се състои брифинг.  \r\n*** \r\nОт 10.00 до 14.00 часа на алеята към езерото „Ариана“ в Борисовата градина,  Столичната библиотека ще разположи лятна читалня. \r\n*** \r\nОт 20.00 часа в Летен теаър – Бургас ще се проведе конкурсът „Бургас и морето“. \r\n***  \r\nОт 19.00 часа от парк „Марно поле“ ще тръгне Дефиле на участниците в Международния фолклорен фестивал.  \r\n*** \r\nОт 19.30 часа в Община Велико Търново – във фоайето на Етаж 3 ще се проведе пресконференция относно провеждащия се Международен архитектурен конкурс „Ново сърце за Стария град“. \r\n***  \r\nОт 20.00 часа в Летния театър ще се проведе закриване на Международния фолклорен фестивал.  \r\n***  \r\nОт 20.30 часа на Сцена „Арт лято“ до ХГ „Борис“ ще се проведе  Rock’n’Roll вечер с Гергана Стоянова и Илиян Калинов.  \r\n***    \r\nОт 23.30 часа от пл. „Цар Асен I“ ще може да се наблюдава Аудио-визуален спектакъл „Царевград Търнов – звук и светлина“.  \r\n*** \r\nОт 11.00 часа на открита сцена на Художествена галерия „Н. Петров“ ще се проведе „Детска игротека“.  От 17.30 часа във фоайе на Залата на Симфониета – Видин ще бъде представена фотоизложба на Михаил Георгиев – „Урбанизация“.  От 18.00 часа на площад „Бдинци” ще се състои фолклорна вечер и закриване на Фестивала  „Дунавски вълни“, с участието на самодейни състави от България, Сърбия и Румъния, Антимовската духова музика и Юнашкия тиган. \r\n*** \r\nОт 10.30 часа в село Попови Ливади ще бъде открит традиционен събор по повод Илинденско – Преображенското въстание. Програмата ще продължи до 16.00 часа. \r\n*** \r\nОт 10.00 часа в заведение „Роял Бийч Каварна” официално ще бъде открит трети турнир по подводен риболов за Купа „Каварна“ 2018г. \r\n*** \r\nВ 18.00 часа в центъра на селото ще се състои събор с богата празнична програма. \r\n*** \r\nОт 20.00 часа пред сградата на кметството в с. Камен бряг ще се проведе концерт от поредицата „Джаз на село“.  \r\n*** \r\nОт 19.00 часа в центъра на с. Гюешево ще се проведе традиционната „Хайдушка вечер”. \r\n*** \r\nОт 11.30 часа пред сградата на Районното управление на полицията в присъствието на министър председателят Бойко Борисов ще се проведе церемония по откриване на обновените административни сгради на РУ и РСПБЗН в Нови пазар.  \r\n*** \r\nОт 11.30 часа в Театрален салон „Георги Русев“ ще се състои кино в театъра – детска анимация, 2 D. \r\n*** \r\nОт 10.00 до 11.30 часа в галерия „Любен Гайдаров“ ще се състои мултимедийна презентация на картини от фонда на ХГ.  \r\n*** \r\nОт 12.30 часа в конферентната зала на Регионална библиотека „Любен Каравелов” ще се състои пресконференция във връзка с изпълнението на Еразъм+ проекта Language Аgainst Dropout (LAD): обучение по български eзик за деца с друг майчин език в предучилищна възраст и първи клас с номер 2015-1-BG01-KA201-014306 и мерките за информация и публичност. \r\n*** \r\nВ 18.00 часа  в  катедралния храм „Св. Висарион Смоленски“ ще започне архиерейска  празничната Вечерня с Петохлебие в памет и прослава на мъченика за Христовата вяра и закрилник на Родопите св. Висарион Смоленски. \r\n*** \r\nОт 09.00 часа от паркинга пред болница „Тракия-парк\", в подножието на Аязмото, ще тръгне общоградски поход. При дъждовно време походът няма да се състои. \r\n*** \r\nПрез събота и неделя ще се проведе традиционният събор на левицата под връх Бузлуджа.   \r\n*** \r\nОт 18.30 часа парк „Артилерийски“ ще се проведе пета традиционна  фолклорна среща на български изпълнители от чужбина „Верея и приятели“. \r\n*** \r\nОт 10.00 часа в залата на Военния клуб ще се състои откриването на Международен турнир по шах в памет на Стоян Иванов, един от основоположниците на шуменската шахматна школа.", "date": "2018.07.28", "title": "Предстоящи събития в страната за 28 юли (Агенция „Фокус“)"}
{"url": "http://www.focus-news.net/news/2018/07/28/2550778/11-km-e-veche-izgradenata-ograda-po-granitsata-s-rumaniya-zaradi-chumata-po-svinete-obzor.html", "text": "11 км е вече изградената ограда по границата с Румъния заради чумата по свинете. Това стана ясно в Шабла по време на оперативно заседание за африканската чума по свинете. На него присъстваха министърът на земеделието, храните и горите Румен Порожанов, изпълнителният директор на Изпълнителната агенция по горите инж. Григор Гогов, директорите на Североизточното и Североцентралното държавно горско предприятие - инж. Нинов и инж. Миланов, директорите на Областните дирекции по безопасност на храните в Русе, Силистра, Варна и Добрич, областният управител на Добрич Красимир Кирилов, кметът на Шабла Мариян Жечев и представители на ГД „Гранична полиция“. \r\nДо края на следващата седмица трябва да бъде готов и 40-киломентровият участък от ГКПП „Дуранкулак“ до ГКПП „Кардам“. „Цялата ограда ще бъде подсилена със спираловидна режеща тел. Тя ще оскъпи съоръжението, но финансовият ресурс ще бъде за сметка на държавните предприятия“, посочи земеделският министър. \r\nПо време на срещата стана ясно още, че около 480 души подпомагат дейностите във връзка с риска от африканската чума по свинете, като половината от тях се занимават с изграждането на оградата, а другите – с денонощно патрулиране по границата. \"Хубавото е, че в момента дивата свиня не е склонна да прави много набези. Основно популация на движение се очаква след приключването на реколтите\", обясни министър Порожанов и посочи, че досега не е имало случаи на опит на животни да пресекат границата. \r\nМинистър Порожанов посочи, че държавата започва и идентификация на стопаните на домашни прасета в районите по границата с Румъния, тъй като именно чумата по домашните животни е основният проблем в Румъния. „Има една-единствена индустриална ферма, която е засегната там и в която са малко над 40 хил. животни, а останалите всички са домашни животни“, обясни той. Земеделският министър обясни, че темата за домашните прасета и у нас е изключително важна. „Не мога да не отбележа, че има много стопани, които отглеждат прасета без да са ги регистрирали – за съжаление, това в България съществува като практика. Така че обхващането на тези стопани – особено тези, които са в 10-километровата зона около индустриалните комплекси, е изключително важно. Както нашите служители от БАБХ, така и кметовете и областните управители, работят, за да определим дали тези животни като рискови да се „усвоят“, както се казва“, обясни Порожанов.", "date": "2018.07.28", "title": "11 км е вече изградената ограда по границата с Румъния заради чумата по свинете (ОБЗОР)"}
{"url": "http://www.focus-news.net/news/2018/07/28/2550554/tass-sadat-v-erevan-razreshi-aresta-na-bivshiya-prezident-na-armeniya-robert-kocharyan.html", "text": "Съдът в Ереван разреши ареста на бившия президент на Армения Роберт Кочарян, предава  TACC . \r\nКочарян е президент на Армения  в периода 1998 – 2008 година. \r\nСпециалната следствена служба на Армения в четвъртък предяви на Кочарян обвинение в насилствено сваляне на конституционната система през 2008 година и поиска от съда да наложи арест като превантивна мярка. Същия ден бившият президент на страната бе разпитан от следователите по наказателното дело за убийства по време на  протестните действия на 1 март 2008 г. Самият Кочарян нарече обвиненията срещу него \"вендета и политическо преследване\". \r\nСлед президентските избори в Армения на 19 февруари 2008 година в страната се проведоха редица протести, чиито участници изразиха несъгласие с официалните резултати: победител бе Серж Саркисян. Уличните действия бяха организирани от привържениците на първия арменски президент Левон Тер-Петросян, който в този момент отново претендираше за най-високия пост. По време на сблъсъците между протестиращите и правоприлагащите органи бяха убити осем демонстранти и двама полицейски служители, 33 полицейски служители бяха хоспитализирани. Около 230 души се обърнаха към лекарите за помощ.  Юлиян Марков", "date": "2018.07.28", "title": "ТАСС: Съдът в Ереван разреши ареста на бившия президент на Армения Роберт Кочарян"}
{"url": "http://www.focus-news.net/news/2018/07/28/2550556/", "text": "Футбол: Хърватският футболист Домагой Вида, състезател на Бешикташ вероятно ще премине в Ливърпул до дни, съобщават турските медии. Защитникът е приел предложението на английския клуб за договор за две години, като клубът си запазва правото да го продължи с още една. Бешикташ ще получи 25 милиона евро за Вида, който подписа с турския клуб през декември 2017 година.", "date": "2018.07.28", "title": "Футбол: Хърватският футболист Домагой Вида вероятно ще премине в Ливърпул до дни"}
{"url": "http://www.focus-news.net/news/2018/07/28/2550559/basketbol-konstantin-papazov-podnovi-dogovora-s-levski-lukoyl.html", "text": "Баскетбол: Константин Папазов поднови договора с Левски Лукойл.и за сезона 2018/2019 година. \r\nПапазов застана начело на отбора от старта на проекта и доведе клуба до шампионската титла и спечелване на Балканската лига. Сега основната цел е силно представяне в Шампионската лига, заради което в отбора са привлечени близнаците Калоян и Деян Иванови.", "date": "2018.07.28", "title": "Баскетбол: Константин Папазов поднови договора с Левски Лукойл"}
{"url": "http://www.focus-news.net/news/2018/07/28/2550555/ria-novosti-ukrayna-predlaga-na-rusiya-razmyana-na-zatvornitsi.html", "text": "Украйна  предлага на Русия размяна на затворници, предава  РИА Новости . \r\nУпълномощеният по правата на човека в Украйна Людмила Денисова е изпратила писмо на омбудсмана на Русия Татяна Москалкова с предложение за размяна на затворници, което да включва и затворници от района на Донбас. \r\nДенисова е предложила  на Москалкова да участва в тристранната контактна група за обсъждане хуманитарните визити за проверка на условията в местата за задържане. \r\nОт Москва обаче разглеждат хода на Денисова като пропаганда, защото  в Русия омбудсманът не разполага с права да освобождава, премества и помилва затворници. \r\nУкрайна е предложила на преговорите по урегулиране на ситуацията в Донбас следващата седмица в Минск да се състои среща на омбудсманите, за да се обсъди въпроса за предаването на 36 руснаци в замяна на украинци.  Юлиян Марков", "date": "2018.07.28", "title": "РИА Новости: Украйна  предлага на Русия размяна на затворници"}
{"url": "http://www.focus-news.net/news/2018/07/28/2550560/tass-prezidentat-na-ekvador-ne-e-razporezhdal-dzhulian-asandzh-da-napusne-posolstvoto-na-ekvador-v-london.html", "text": "Президентът на Еквадор не е разпореждал Джулиан Асандж да напусне посолството на Еквадор в Лондон, съобщават от еквадорското Министерство на съобщенията, цитирано от  TACC . \r\n\"Правителството на Еквадор, чрез националното Министерството на съобщенията съобщава, че президентът на републиката Ленин Морено, в нито един момент не е давал заповед  основателят на WikiLeaks Джулиан Асандж да напусне посолството в Лондон,\" се отбелязва в изявление, публикувано в социалната мрежа „Туитър“. \r\nВ публикуваното послание са цитирани думите на Морено по случая Асандж. В частност, президентът отбеляза, че присъствието на основателя на WikiLeaks в посолството до края на живота му не отговаря „на желанието нито на Кито, нито на Асандж.\" Морено обеща да защити Асандж \"по отношение на живота му\". \r\nПрезидентът на Еквадор беше във Великобритания тази седмица, където участва в глобална среща на високо равнище за оказване на подкрепа на хората с увреждания. Според вестник  The Independent  по време на посещението еквадорският лидер проведе разговори с представители на официалния Лондон относно условията за предаване на Асандж на британската полиция. \r\nСамият Морено, говорейки петък в Мадрид, заяви, че Асанж \"трябва в крайна сметка\" да напусне посолството на Еквадор в Лондон, но \"това трябва да бъде постигнато чрез диалог.\" Президентът подчерта, че в Кито искат да осигурят от Лондон гаранции, че \"животът на основателя на Wikileaks няма да бъде застрашен\".  Юлиян Марков", "date": "2018.07.28", "title": "ТАСС: Президентът на Еквадор не е разпореждал Джулиан Асандж да напусне посолството на Еквадор в Лондон"}
{"url": "http://www.focus-news.net/news/2018/07/28/2550779/anadolu-agency-turtsiya-i-sasht-zavarshiha-oshte-edin-krag-ot-patruliraneto-na-manbidzh.html", "text": "Турските и американските въоръжени сили в събота завършиха 21-ия кръг от патрулирането на северносирийския град Манбидж като част от споразумението със САЩ за изчистване на района от терористичната групировка Кюрдска работническа партия (ПКК), предава  Anadolu Agency . \r\nВ изявление, Генералният щаб на Турция заяви че силите на двете страни са извършили отделни координирани патрулирания на региона между районите освободени от турската операция „Ефратски щит“ и Манбидж. \r\nПървите патрулирания на турски и американски военнослужещи в региона започнаха на 18 юни.  Йонислав Дочев", "date": "2018.07.28", "title": "Anadolu Agency: Турция и САЩ завършиха още един кръг от патрулирането на Манбидж"}
{"url": "http://www.focus-news.net/news/2018/07/28/2550557/afp-ungarskiyat-premier-e-zayavil-che-ne-iska-evropeyski-sayuz-upravlyavan-ot-frantsiya.html", "text": "Унгарският премиер е заявил, че не иска „Европейски съюз, управляван от Франция“, предава  AFP . \r\nУнгарският премиер Виктор Орбан в петък заяви в интервю  за германското издание  Bild  , че \"не иска Европейски съюз, ръководен от Франция\", добавяйки, че изборите за Европейски парламент през май 2019 г. ще бъдат \"решаващи\". \r\n\"Никога не сме се сблъсквали с такива решителни избори\", каза Орбан пред германския вестник в коментари, публикувани онлайн. \r\n\"Германците трябва преди всичко да бъдат бдителни. Има френска концепция, която основно означава: френско лидерство в Европа, платено с германски пари\", каза той, без да споменава името на френския президент Емануел Макрон. \r\n\"Това е нещо, което отхвърлям. Не искаме Европейски съюз под френското ръководство ... Европейците трябва да бъдат изслушани и трябва да изчакаме европейските избори, преди да вземем някои важни решения\" по въпроси като имиграцията и бюджета, добави той. \r\nОрбан спечели трети пореден мандат през април на силно антимиграционна платформа и неговото правителство многократно се сблъска с Европейската комисия, изпълнителната власт на ЕС, особено след като миграционната криза избухна през 2015 г. \r\nЕС засилва понастоящем правните действия срещу Унгария в опит да приведе в съответствие с правилата на ЕС правилата за предоставяне на убежище, като се имат предвид опасенията, че Унгария, Полша и други източни страни от бившия съветски блок се отклоняват от ценностите, на които е изграден ЕС  Юлиян Марков", "date": "2018.07.28", "title": "АFP: Унгарският премиер е заявил, че не иска „Европейски съюз, управляван от Франция“"}
{"url": "http://www.focus-news.net/news/2018/07/28/2550561/58-godishna-zhena-be-ubita-v-blagoevgrad-predpolagamiyat-ubiets-radoslav-stiptsarov-sokoleto-se-samoubi-obzor.html", "text": "58-годишна жена беше убита в Благоевград в четвъртък срещу петък вечерта. Тялото на жената бе открито малко след 01.00 часа пред жилищен блок, намиращ се на улица „Струма“ в благоевградския квартал „Струмско“. Причината за смъртта на жената е огнестрелно нараняване с гладкоцевно оръжие от упор, от изключително близко разстояние. \r\nСлед убийството на входовете и изходите на града се проверяваха всички автомобили. А следите заведоха полицаите към къща в село Бараково, собственост на двама братя, познати на заподозрения за убийството мъж - 40-годишния Радослав Стипцаров – Соколето. Следите водят към него, тъй като Стипцаров е бил издирван от дни за нанасяне на побой на дъщерята на жертвата и кражба на автомобила й.  \r\nЗа няколко часа село Бараково бе под полицейска блокада, тъй като Соколето се бе барикадирал въоръжен в къщата на своите познати. В хода на специализираната акция от къщата първо бяха изведени двамата братя, а след това бе съобщено, че Стипцаров е сложил край на живота си, като до него е намерена пушка.    \r\nСлед края на спецакцията от ОДМВР – Благоевград съобщиха, че Радослав Стипцаров – Соколето е дошъл в селото около полунощ, носил е оръжие, бил е маскиран с перука и се е укрил в една от стаите на къщата.  Очаква се балистичната експертиза да покаже дали Радослав Стипцаров се е самоубил със същата пушка, с която е застреляна 58-годишната жена. Собствениците на къщата в село Бараково са задържани, като в ареста са и още лица от криминалните среди, които вероятно са имали връзки със Стипцаров.", "date": "2018.07.28", "title": "58-годишна жена бе убита в Благоевград, предполагамият убиец Радослав Стипцаров-Соколето се самоуби (ОБЗОР)"}
{"url": "http://www.focus-news.net/news/2018/07/28/2550564/proektat-za-spa-destinatsii-na-minsiterstvo-na-turizma-e-nachin-bazata-po-chernomorieto-da-se-polzva-v-chetiri-sezona-obzor.html", "text": "Чрез утвърждаването на 7 балнео- и СПА дестинации, една от които Черноморска, България ще може да привлича туристи целогодишно. Това стана ясно във Варна по време на третата среща от поредицата дискусии  за балнео- и СПА дестинациите, в която взе участие министърът на туризма Николина Ангелкова. Проектът е на Министерството на туризма и е част от стратегията за утвърждаване на България като целогодишна дестинация. Инициативата се реализира съвместно с бранша и местната власт и е изключително важна за Черноморието, защото ще помогне хотелската база тук да се използва през четирите сезона. СПА дестинациите ще бъдат рекламирани на всички големи форуми с участието на министерството и в интернет платформата I love Bulgaria. Ведомството работи и по проект, който проучва актуалните нагласи в търсенето на туристическите продукти. „Германските туристи например свързват България преди всичко с плажовете и почивка на море, а балнео- и СПА услугите заемат 5-о място в предпочитанията им. Това означава, че трябва да развиваме този вид туризъм и да засилим търсенето му“, каза министър Ангелкова и отбеляза информацията, получена от туроператора  „Томас Кук“, че България е все по-предпочитана като дестинация и ръстът на туристите му е близо 30% спрямо миналата година. Министър Ангелкова обърна внимание и върху връзката между проекта за дестинациите и здравния туризъм. „Сътрудничим си с Министерството на здравеопазването, което работи по транспонирането на Директивата за трансгранично лечение на пациенти. Надявам се, след като сложихме фокус върху здравния туризъм с проведената през миналата година в София първа международна конференция по тези въпроси, сега отново да ги обсъдим на второто й издание през октомври“, каза министърът. Тя припомни, че България е изключително богата на минерални извори и заема второ място след Исландия по запаси. Чрез СПА  дестинациите министерството подпомага усилията на общините и туроператорите. Целта е това, което вече е създадено като продукт, да бъде рекламирано още по-фокусирано и да привлича вниманието, включително с големия потенциал на Черноморието.", "date": "2018.07.28", "title": "Проектът за СПА дестинации на Минситерство на туризма е начин базата по Черноморието да се ползва в четири сезона (ОБЗОР)"}
{"url": "http://www.focus-news.net/news/2018/07/28/2550562/the-guardian-ekstremnoto-vreme-e-litseto-na-klimatichnite-promeni.html", "text": "Екстремното време е „лицето на климатичните промени“, заяви професор Майкъл Ман, цитиран от британския вестник  The Guardian  във водеща статия. \r\nЕкстремните горещи вълни и горските пожари, причиняващи опустошение по света, са \"лицето на климатичните промени\", заяви един от водещите световни учени по въпросите на климата, като сега въздействието на глобалното затопляне \"се разиграва в реално време\". \r\nИзменението на климата отдавна се очаква да увеличи инцидентите при екстремни климатични условия и учените сега са уверени, че тези прогнози се сбъдват. Те казват, че глобалното затопляне е допринесло за опустошителните температури, които са обхванали Великобритания и Северна Европа в продължение на седмици. \r\nГорещите вълни станаха повече от два пъти по-вероятни от изменението на климата, откри нов анализ, демонстриращ \"недвусмислена\" връзка. \r\nЕкстремното време е засегнало цяла Европа, от Арктическия кръг до Гърция и по целия свят, от Северна Америка до Япония. \"Това е лицето на изменението на климата\", казва професор Майкъл Ман от държавен университет в Пенсилвания и един от най-известните учени в света по въпросите на климата. \"Ние буквално нямаше да видим тези крайности при отсъствието на климатични промени\". \r\n\"Последиците от изменението на климата вече не са незначителни\", каза той пред The Guardian. \"Виждаме ги да се разиграват в реално време и това, което се случва това лято, е идеалният пример“. \r\n\"Виждаме, че нашите прогнози се сбъдват\", каза той. \"Като учен, за мен това е успокояващо, но като гражданин на планетата Земя, е много ужасно да го видим, тъй като това означава, че не сме предприели необходимите действия\". \r\nБързият научен анализ на северноевропейската гореща вълна е извършен от Геерт Ян ван Олденбург, от Кралския метеорологичен институт в Кралство Холандия, както и от колегите в консорциума на World Weather Attribution (WWA). \"Можем да видим пръстовите отпечатъци на изменението на климата по локалните крайности\", каза той. \r\nСегашната топлинна вълна е причинена от необичайно задържане на вятъра, който обикновено води  студен атлантически въздух  над континента. Това остави горещ, сух въздух на място за два месеца - много по-дълго от обикновено. Спирането на ветровете в северното полукълбо е все по-тясно свързано с глобалното затопляне, по-специално с бързото затопляне на Арктика и последвалата загуба на морски лед. \r\nПрофесор Ман каза, че въпроса дали изменението на климата \"причинява\" конкретни събития е грешен въпрос: \"Съответният въпрос е:\"Дали промените в климата засягат тези събития и ги правят по-крайни? \"И можем да кажем с голяма увереност, че е така. \" \r\nМан посочва, че връзката между тютюна за цигари и рака на белия дроб е статистическа, което не доказва, че всеки рак е причинен от тютюнопушенето, но епидемиолозите знаят, че тютюнопушенето значително увеличава риска. \"Това е достатъчно, за да се каже, че за всички практически цели има причинно-следствена връзка между пушенето на цигари и рака на белите дробове и същото е с изменението на климата\", каза Ман. \r\nДруги утвърдени учени смятат, че връзката е ясна. Сериозното изменение на климата \"се разгръща пред очите ни\", казва професор Роуън Сътън в Университета в Рединг. \"Никой не би трябвало да е изненадан, че виждаме много сериозни горещи вълни и свързаните с тях въздействия в много части на света\". \r\nНе е твърде късно да се направят значителните съкращения на  емисиите на парникови газове, каза Ман, защото въздействията се влошават постепенно с нарастването на глобалното затопляне. \r\n„Това е като ходене в минно поле\", каза той. \"Така че твърдението, че е твърде късно да се направи нещо, би било като все едно да се каже:\" Аз просто ще продължа да ходя \". Това би било абсурдно - обърнете курса и излезте от минното поле толкова бързо, колкото можете. Въпроса е колко по-зле може да стане“.  Юлиян Марков", "date": "2018.07.28", "title": "The Guardian: Екстремното време е „лицето на климатичните промени“"}
{"url": "http://www.focus-news.net/news/2018/07/28/2550567/tenis-nikolas-dzhari-ot-chili-pobedi-dominik-tiym-v-hamburg-s-20-seta.html", "text": "Тенис: Николас Джари от Чили победи Доминик Тийм от Австрия в Хамбург с 2:0 сета (7:6 7:6). Чилиецът е номер 69 в Световната ранглиста, Доминик Тиийм, който е 8-ми в световната ранглиста беше поставен под номер 1 в основната схема на турнира на червени кортове в Хамбург от сериите ATP 500. \r\nНа полуфиналите 22-годишният чилиец ще срещне победителя от двубоя между третия поставен Пабло Кареньо Буста от Испания и грузинеца Николоз Басилашвили.", "date": "2018.07.28", "title": "Tенис: Николас Джари от Чили победи Доминик Тийм в Хамбург с 2:0 сета"}
{"url": "http://www.focus-news.net/news/2018/07/28/2550566/huffington-post-bolshinstvoto-ot-britantsite-iskat-vtori-referendum-za-brekzit.html", "text": "Болшинството от британците искат втори референдум за Брекзит за първи път след 2016 година , показва ново проучване, цитирано от британския вестник  Huffington Post . \r\nНо докато гласоподавателите признават, че е необходимо ново гласуване за сделката за излизане на Обединеното кралство, те не са променили значително мнението си за членството на Великобритания в ЕС в сравнение с предишния референдум през 2016 година, показва проучване на социолозите от YouGov. \r\nПри допитването до повече от 1 600 души, имащи право на глас, проведено в сряда и четвъртък, 42% заявиха, че трябва да има нов референдум за окончателната сделка за излизане, докато 40% казаха, че не трябва. \r\nПроучвания през последните два месеца показваха стабилно увеличаване на подкрепата за нов референдум, на фона блокирането на законодателството за Брекзит в парламента и след представянето на плана на Тереза Мей за споразумение за напускане на ЕС. \r\nРезултатът е на фона на оставките на членовете на кабинета и привърженици на твърд Брекзит Дейвид Дейвис и Борис Джонсън, в съчетание с очевидното отхвърляне на новия план на Мей тази седмица от главния преговарящ от страна на ЕС Мишел Барние. \r\nОбществената подкрепа за нов референдум се разделя по линията „за напускане“/“за оставане“, като едва 19% от желаещите излизане подкрепят ново гласуване, в сравнение с 66% от желаещите  да останат в ЕС.  Юлиян Марков", "date": "2018.07.28", "title": "Huffington Post: Болшинството от британците искат втори референдум за Брекзит"}
{"url": "http://www.focus-news.net/news/2018/07/28/2550565/sebastian-kurts-evropeyskiyat-sayuz-tryabva-da-osiguri-blizko-partnyorstvo-s-velikobritaniya-sled-brekzit.html", "text": "Европейският съюз трябва да осигури близко партньорство с Великобритания след Брекзит чрез споразумение заяви австрийският канцлер Себастиан Курц, пише британският ежедневник  Daily Express . \r\nТой каза, че Виена и Лондон се нуждаят от „много силни“ връзки, след като Великобритания напусне Европейския съюз през март 2019 г. \r\nТой приветства Тереза Мей в австрийската столица, след като главният преговарящ на Брюксел Мишел Барние разкритикува  Бялата книга на британския премиер, отхвърляйки реално нейния план за митническо споразумение. \r\nСебастиан Курц подчерта важността  да се сключи споразумението за оттегляне, за да могат преговарящите да продължат напред в дискусиите относно бъдещите отношения на Великобритания с ЕС. \r\nАвстрийският лидер каза: \"Мисля, че преговорите вървят доста добре. Бих искал да  благодаря на главния преговарящ Мишел Барние, с работата му ще успеем да намерим решение през октомври. \r\n\"Ще подкрепим Мишел Барние и се надявам, че можем да намерим начин, по който след Брекзит отношенията между Великобритания и Австрия, Великобритания и Европейския съюз да останат много добри, защото бих казал, че и двете страни  се нуждаем от това\". \r\nНеговата подкрепа за Барние идва, след като източник от ЕС съобщи, че германският канцлер Ангела Меркел е станала много неспокойна заради забавените преговори и иска да даде възможност на държавните глави да работят заедно, за да намерят решение. \r\n„Време е за промяна на курса. Време е лидерите да проведат сериозна дискусия\", каза източникът. \r\nМишел Барние отхвърли твърдениетo, настоявайки: \"Всеки, който иска да намери разминаване между моя мандат и лидерите, си губи времето\".  Юлиян Марков", "date": "2018.07.28", "title": "Себастиан Курц: Европейският съюз трябва да осигури близко партньорство с Великобритания след Брекзит"}
{"url": "http://www.focus-news.net/news/2018/07/28/2550568/konstitutsionniyat-sad-istanbulskata-konventsiya-e-protivokonstitutsionna-obzor.html", "text": "Конституционният съд определи Истанбулската конвенция за противоконституционна. Решението е прието с 8 гласа. Делото по въпроса дали Конвенцията отговаря на основния закон на страната беше образувано на 8 февруари по инициатива на 75 народни представители от ГЕРБ. Те изтъкват „социалната и обществена значимост на Конвенцията, големият публичен интерес и високата степен на политическа ангажираност на обществото“ като мотив да сезират КС. В парламента са постъпили и положителни, и отрицателни становища относно Конвенцията. Според отрицателните документът въвежда понятия несъвместими с българския обществен ред и непознати в националната ни правна система. КС е поканил неправителствени организации и изтъкнати специалисти от науката и практиката, на които е предоставил възможност да представят писмени становища и правни мнения. От конституираните институции становища са представили президентът, министърът на външните работи, министърът на правосъдието, министърът на здравеопазването и Държавна агенция за закрила на детето. Според президента Конвенцията съдържа понятия и изрази с неясен смисъл, което дава основание за различни и противоречиви тълкувания, създава предпоставки за натоварването на тези понятия и изрази с „допълнителни” значения отвъд познатото им и утвърдено съдържание, но преди всичко – отвъд ядрото от ценности на българската Конституция. Министърът на външните работи счита, че „понятията, нормите и режимът на Конвенцията са в пълно съответствие с конституционните принципи, норми и традиции“. В становището на министъра на правосъдието се излага позицията, че Конвенцията изцяло съответства на Конституцията и поставя най-напред задължението за предотвратяване и борба с насилието срещу жени в по-широката рамка за постигане на равнопоставеност между жените и мъжете. В становището на Държавна агенция за закрила на детето се поддържа, че рамковият характер на Конвенцията следва да се има предвид при преценката за съответствието й с Конституцията, като е погрешно за целите на тази преценка да се използва само българският превод, който е неточен в редица пунктове, включително в определенията на основни понятия. Конституционният съд намира, че въпреки безспорните си положителни страни, Конвенцията е вътрешно противоречива и това противоречие създава двупластовост в нея. Така съдържанието на част от разпоредбите й излиза извън декларираните цели на Конвенцията и нейното наименование. От Конституционния съд изтъкват, че правното равенство между половете е провъзгласено в основния закон, което не означава еднакво третиране на двата пола, а изисква съобразяване с биологичните особености и различията между тях. Социалното измерение в Конституцията не създава социален пол, независим от биологичния, както е предвидено в Конвенцията. Според конституционните съдии Конвенцията проправя път към внедряване на понятията „пол“, и „идентичност, основана на пола“, като това би наложило да се създадат процедури, осигуряващи правно признаване на пол, различен от биологичния, в разрез с Конституцията. \r\nЛидерът на БСП Корнелия Нинова коментира решението така: „Разумът и правото победиха над чуждите интереси и послушанието“. Според нея решението е победа на българския народ в защита на националните ни ценности. Нинова обърна внимание на това, че БСП ще продължи да се бори срещу насилието над жени и деца. В парламента от ГЕРБ обявиха, че ще се съобразят с решението на КС. „Решението ни да сезираме Конституционния съд за Истанбулската конвенция беше най-отговорното“, заяви депутатът Александър Иванов. Зам.-председателят на ПГ на „Обединени патриоти“ Искрен Веселинов беше категоричен, че с решението на КС темата за Истанбулската конвенция категорично трябва да бъде затворена. Той припомни, че именно патриотите първи са поставили въпроса за Конвенцията, а КС е потвърдил думите им. \r\nБиляна ИВАНОВА", "date": "2018.07.28", "title": "Конституционният съд: Истанбулската конвенция e противоконституционна (ОБЗОР)"}
{"url": "http://www.focus-news.net/news/2018/07/28/2550558/ismet-ramadani-ako-ne-vlezem-v-nato-i-es-ne-garantiram-za-korektnostta-na-albantsite-i-tyahnoto-po-natatashno-povedenie.html", "text": "Бившият депутат, настоящ председател на неправителствената организация \"Евроатлантическия съвет на Македония\" и съветник на премиера Исмет Рамадани каза пред македонската телевизия Алфа, че албанците ще бъдат коректни в целия процес, но ако споразумението с Гърция не успее и ако бъдат загубени всички шансове за НАТО и след това за ЕС, не гарантира коректността на албанците в поведението им, пише македонското електронно издание  “МКД“ . \r\n\"Албанците ще бъдат коректни в целия процес, но ако не успее този договор и ако загубим всички шансове за членство в НАТО и ЕС тогава не гарантирам за коректността на албанците в тяхното поведение нататък. Отговорно казвам пред обществеността, ако не успее договора и не успеем да получим членство, заставаме на кръстопът, където може да се случи нещо, което няма връзка с демократичните и евроатлантическите процеси. Защото нямаме друг съюз \", каза Рамадани. Той предупреди тези, които са против споразумението и референдумът да кажат какво ще се случи, ако те не минат и очаква никой да не си играе с емоциите на гражданите.  Юлиян Марков", "date": "2018.07.28", "title": "Исмет Рамадани: Ако не влезем в НАТО и ЕС, не гарантирам за коректността на албанците и тяхното по-нататъшно поведение"}
{"url": "http://www.focus-news.net/news/2018/07/28/2550569/tass-ruskoto-posolstvo-v-london-se-nadyava-da-chue-mnenieto-na-yuliya-skripal-za-intsidenta-v-solsbari.html", "text": "Руското посолство в Обединеното кралство се надява да чуе мнението за инцидента от 4 март в Солсбъри от най-близко засегнатото лице - Юлия Скрипал, дъщеря на бившия руски разузнавач Сергей Скрипал, съобщи в петък секретарят на прес-офиса на посолството, цитиран от  TACC . \r\nТой изрази позицията на посолството в писмена декларация, в отговор на искане да коментира  неотдавнашното съобщение на Виктория Скрипал, братовчедка на Юлия, която живее в руския град Ярославл,че Юлия й се е обадила  по телефона. Посолството изпрати отговора на официалната си страница. \r\n\"Посолството няма надеждна информация относно съдържанието на този разговор и не може нито да отрече, нито да потвърди публикуваната в тази връзка информация, тъй като британските власти, които нарушават международните си задължения, продължават да ни отказват достъп до Юлия Скрипал\", заяви прессекретарят. \r\n\"Това не е първото публично изявление от името на Юлия Скрипал, но дори нейното телевизионно появяване на 23 май не разсея нашите съмнения относно свободата си да прави и да казва каквото иска\", продължи той. \"Тогава бяхме под впечатлението, че Юлия не използва собствените си думи и четеше предварително писмено изявление. Ние посочихме фактите, подкрепящи такова заключение.\" \r\n\"Важното е, че ако Юлия, по думите на Виктория, наистина е получила достъп до интернет, това означава, че тя не е имала подобен достъп преди, противно на всички твърдения на британските власти, че тя е свободна да комуникира с външния свят, \"каза прес-секретарят на посолството. “ По-добре късно, отколкото никога. \r\nТой изрази надежда, че Юлия най-накрая ще има възможност да се запознае с руските оценки за инцидента в Солсбъри, включително с изявленията на посолството, и да научи как руската страна се опитваше да получи консулски достъп до нея и баща й и да се увери, че техните права и интереси са надлежно спазени. \r\n\"Ние знаем за отказа на Юлия да комуникира с нас, но се надяваме да чуем нейните възгледи по този въпрос в свободен разговор, а не  във видеозапис, записан под полицейски контрол\", заяви прес-секретарят. \r\n\"Ние отново призоваваме британските власти да спазват задълженията си по международното право, както те изискват от други държави\", посочи той.  Юлиян Марков", "date": "2018.07.28", "title": "ТАСС: Руското посолство в Лондон се надява да чуе мнението на Юлия Скрипал за инцидента в Солсбъри"}
{"url": "http://www.focus-news.net/news/2018/07/28/2550571/bsp-obyavi-che-spetsprokuraturata-shte-razsledva-visshi-dlazhnostni-litsa-po-kumgeyt-spored-gerb-tova-e-falshiva-novina-obzor.html", "text": "В парламента от БСП обявиха, че преписката им за „Кумгейт“ е изпратена в Специализираната прокуратура. Говорителят на ПГ на БСП Елена Йончева заяви: „Самият факт, че документите са изпратени там означава, че вече ще бъдат разследвани висши длъжностни лица и че има достатъчно факти, които пораждат основателни съмнения“. „В документите се казва: „констатирани са други нередности“, посочи тя и показа писмото от Прокуратурата. В отговор депутатът от ГЕРБ Делян Добрев, към когото са обвиненията на БСП, обяви: „Край нямат фалшивите новини от Елена Йончева“. „Имам чувството, че Йончева е най-големият специалист по фалшивите новини. Това е мое обосновано предположение“, коментира той и отново попита Йончева съдружник ли е на Цветан Василев. Делян Добрев обясни, че в делото му срещу Елена Йончева има 16 случая, в които тя го е наклеветила, а вече са станали 17.  \r\nНапрежението между двамата има от есента на миналата година, когато Йончева обяви, че схема в Хасково е обслужвала приятели и роднини на Добрев. В публичното пространство скандалът стана известен като „Кумгейт“. От БСП поискаха оставката на депутата от ГЕРБ заради това, че на ръководни позиции в община Хасково работят негови роднини и близки. Според левицата става дума за спечелени обществени поръчки за над 50 млн. лв. и за източване на голям обществен ресурс от група компании и търговски дружества. От БСП внесоха в Прокуратурата сигнал за спечелени обществени поръчки от фирми, за които твърди, че са свързани с Делян Добрев. След това в отговор Делян Добрев попита изпълнява ли Елена Йончева поръчка на трима бизнесмени в Хасково за дискредитацията му, както и дали е служител на служби в България и чужбина. Елена Йончева отрече твърденията му. Парламентът обаче отказа да приеме оставката на Добрев след над 2-часов дебат в зала. По-късно Конституционният съд обяви отказа за противоконституционен. На 18 юли ГЕРБ внесе в Прокуратурата сигнал за проверка на всички обстоятелства около общия бизнес на Елена Йончева с Цветан Василев. Според тях фирмата на Елена Йончева \"Авторска телевизия\" ЕООД и \"Далий трейдинг лимитед\", офшорна фирма, регистрирана на Британските Вирджински острови, са съдружници в обща фирма - \"Офроуд\" ООД. От ГЕРБ цитираха публикация в медиите, според която фирмата „Далий трейдинг лимитед“ е собственост на Цветан Василев. „Излиза, че съдружникът на Елена Йончева във фирмата „Офроуд“ ООД, е Цветан Василев“, заяви депутатът от ГЕРБ Делян Добрев. В отговор депутатът от БСП Елена Йончева обяви, че ще заведе дело за клевета срещу Делян Добрев и Антон Тодоров, които изнесоха информацията за съдружието й с Цветан Василев.  \r\nБиляна ИВАНОВА", "date": "2018.07.28", "title": "БСП обяви, че спецпрокуратурата ще разследва висши длъжностни лица по „Кумгейт“- според ГЕРБ това е фалшива новина (ОБЗОР)"}
{"url": "http://www.focus-news.net/news/2018/07/28/2550572/pregled-na-osnovnite-temi-v-britanskiya-pechat-agentsiya-fokus.html", "text": "Екстремното време е „лицето на климатичните промени“, заяви професор Майкъл Ман, цитиран от британския вестник  The Guardian  във водеща статия. \r\nЕкстремните горещи вълни и горските пожари, причиняващи опустошение по света, са \"лицето на климатичните промени\", заяви един от водещите световни учени по въпросите на климата, като сега въздействието на глобалното затопляне \"се разиграва в реално време\". \r\nИзменението на климата отдавна се очаква да увеличи инцидентите при екстремни климатични условия и учените сега са уверени, че тези прогнози се сбъдват. Те казват, че глобалното затопляне е допринесло за опустошителните температури, които са обхванали Великобритания и Северна Европа в продължение на седмици. \r\nГорещите вълни станаха повече от два пъти по-вероятни от изменението на климата, откри нов анализ, демонстриращ \"недвусмислена\" връзка. \r\nЕкстремното време е засегнало цяла Европа, от Арктическия кръг до Гърция и по целия свят, от Северна Америка до Япония. \"Това е лицето на изменението на климата\", казва професор Майкъл Ман от държавен университет в Пенсилвания и един от най-известните учени в света по въпросите на климата. \"Ние буквално нямаше да видим тези крайности при отсъствието на климатични промени\". \r\n\"Последиците от изменението на климата вече не са незначителни\", каза той пред The Guardian. \"Виждаме ги да се разиграват в реално време и това, което се случва това лято, е идеалният пример“. \r\n\"Виждаме, че нашите прогнози се сбъдват\", каза той. \"Като учен, за мен това е успокояващо, но като гражданин на планетата Земя, е много ужасно да го видим, тъй като това означава, че не сме предприели необходимите действия\". \r\nБързият научен анализ на северноевропейската гореща вълна е извършен от Геерт Ян ван Олденбург, от Кралския метеорологичен институт в Кралство Холандия, както и от колегите в консорциума на World Weather Attribution (WWA). \"Можем да видим пръстовите отпечатъци на изменението на климата по локалните крайности\", каза той. \r\nСегашната топлинна вълна е причинена от необичайно задържане на вятъра, който обикновено води  студен атлантически въздух  над континента. Това остави горещ, сух въздух на място за два месеца - много по-дълго от обикновено. Спирането на ветровете в северното полукълбо е все по-тясно свързано с глобалното затопляне, по-специално с бързото затопляне на Арктика и последвалата загуба на морски лед. \r\nПрофесор Ман каза, че въпроса дали изменението на климата \"причинява\" конкретни събития е грешен въпрос: \"Съответният въпрос е:\"Дали промените в климата засягат тези събития и ги правят по-крайни? \"И можем да кажем с голяма увереност, че е така. \" \r\nМан посочва, че връзката между тютюна за цигари и рака на белия дроб е статистическа, което не доказва, че всеки рак е причинен от тютюнопушенето, но епидемиолозите знаят, че тютюнопушенето значително увеличава риска. \"Това е достатъчно, за да се каже, че за всички практически цели има причинно-следствена връзка между пушенето на цигари и рака на белите дробове и същото е с изменението на климата\", каза Ман. \r\nДруги утвърдени учени смятат, че връзката е ясна. Сериозното изменение на климата \"се разгръща пред очите ни\", казва професор Роуън Сътън в Университета в Рединг. \"Никой не би трябвало да е изненадан, че виждаме много сериозни горещи вълни и свързаните с тях въздействия в много части на света\". \r\nНе е твърде късно да се направят значителните съкращения на  емисиите на парникови газове, каза Ман, защото въздействията се влошават постепенно с нарастването на глобалното затопляне. \r\n„Това е като ходене в минно поле\", каза той. \"Така че твърдението, че е твърде късно да се направи нещо, би било като все едно да се каже:\" Аз просто ще продължа да ходя \". Това би било абсурдно - обърнете курса и излезте от минното поле толкова бързо, колкото можете. Въпроса е колко по-зле може да стане“. \r\n*** Европейският парламент заплаши да  наложи вето на споразумението за Брекзит заради границата межди Ирландия и Северна Ирландия, пише британският ежедневник  The Independent . \r\nЕвропейският парламент драматично повиши залозите в разговорите за Брекзит, като заплаши да наложи вето на споразумението, освен ако Тереза Мей не излезе с нови планове за границата със Северна Ирландия. \r\nРъководната група за Брекзит, съставена от депутати от всички фракции, обвини Тереза Мей в \"отстъпление\" по въпроса, въпреки че се ангажира да предотврати твърда граница през декември и отново в писмо през март. \r\nНо групата, председателствана от координатора на Брекзит Ги Верхофстад, заяви, че Обединеното кралство не успя да измисли работещ начин за предотвратяване на твърда граница и че с действията си прави споразумението \"невъзможно\". \r\n\"Както призна премиерът в писмото си до председателя на Европейския съвет Доналд  Туск от 19 март 2018 г.,\" предпазният механизъм \"трябва да избегне твърдата граница на остров Ирландия, да защитава Споразумението\" Разпети петък \"и да защитава целостта на единния пазар, митническия съюз и общата търговска политика \", се казва в изявление в петък след срещата. \r\n\"Обединеното кралство е задължено да не отлага вече и да предложи свое собствено работещо и законово предложение за  ирландския проблем. Работната група за  Брекзит подчертава, че без надежден и работещ план, Европейският парламент няма да може да даде съгласието си за споразумението за напускане. \r\nРаботната група \"потвърждава отново, че във връзка със  споразумението за оттегляне няма да приеме отстъпление от минали ангажименти, по-конкретно тези, вписани в съвместния доклад от 8 декември 2017 г.\" \r\nВъпреки фокуса на Великобритания върху бъдещите търговски отношения след Брекзит, въпросът за Северна Ирландия е най-вероятно да провали  преговорите за споразумение и да се стигне до Брекзит без сделка. \r\n*** Европейският съюз трябва да осигури близко партньорство с Великобритания след Брекзит чрез споразумение заяви австрийският канцлер Себастиан Курц, пише британският ежедневник  Daily Express . \r\nТой каза, че Виена и Лондон се нуждаят от „много силни“ връзки, след като Великобритания напусне Европейския съюз през март 2019 г. \r\nТой приветства Тереза Мей в австрийската столица, след като главният преговарящ на Брюксел Мишел Барние разкритикува  Бялата книга на британския премиер, отхвърляйки реално нейния план за митническо споразумение. \r\nСебастиан Курц подчерта важността  да се сключи споразумението за оттегляне, за да могат преговарящите да продължат напред в дискусиите относно бъдещите отношения на Великобритания с ЕС. \r\nАвстрийският лидер каза: \"Мисля, че преговорите вървят доста добре. Бих искал да  благодаря на главния преговарящ Мишел Барние, с работата му ще успеем да намерим решение през октомври. \r\n\"Ще подкрепим Мишел Барние и се надявам, че можем да намерим начин, по който след Брекзит отношенията между Великобритания и Австрия, Великобритания и Европейския съюз да останат много добри, защото бих казал, че и двете страни  се нуждаем от това\". \r\nНеговата подкрепа за Барние идва, след като източник от ЕС съобщи, че германският канцлер Ангела Меркел е станала много неспокойна заради забавените преговори и иска да даде възможност на държавните глави да работят заедно, за да намерят решение. \r\n„Време е за промяна на курса. Време е лидерите да проведат сериозна дискусия\", каза източникът. \r\nМишел Барние отхвърли твърдениетo, настоявайки: \"Всеки, който иска да намери разминаване между моя мандат и лидерите, си губи времето\". \r\n*** Болшинството от британците искат втори референдум за Брекзит за първи път след 2016 година , показва ново проучване, цитирано от британския вестник  Huffington Post . \r\nНо докато гласоподавателите признават, че е необходимо ново гласуване за сделката за излизане на Обединеното кралство, те не са променили значително мнението си за членството на Великобритания в ЕС в сравнение с предишния референдум през 2016 година, показва проучване на социолозите от YouGov. \r\nПри допитването до повече от 1 600 души, имащи право на глас, проведено в сряда и четвъртък, 42% заявиха, че трябва да има нов референдум за окончателната сделка за излизане, докато 40% казаха, че не трябва. \r\nПроучвания през последните два месеца показваха стабилно увеличаване на подкрепата за нов референдум, на фона блокирането на законодателството за Брекзит в парламента и след представянето на плана на Тереза Мей за споразумение за напускане на ЕС. \r\nРезултатът е на фона на оставките на членовете на кабинета и привърженици на твърд Брекзит Дейвид Дейвис и Борис Джонсън, в съчетание с очевидното отхвърляне на новия план на Мей тази седмица от главния преговарящ от страна на ЕС Мишел Барние. \r\nОбществената подкрепа за нов референдум се разделя по линията „за напускане“/“за оставане“, като едва 19% от желаещите излизане подкрепят ново гласуване, в сравнение с 66% от желаещите  да останат в ЕС.", "date": "2018.07.28", "title": "Преглед на основните теми в британския печат (Агенция \"Фокус)"}
{"url": "http://www.focus-news.net/news/2018/07/28/2550570/dzheyms-matis-sasht-ne-tselyat-smyana-na-vlastta-v-iran.html", "text": "Германски медии са били атакувани от руски хакери, съобщава  Deutsche Welle . \r\nДве от най-големите германски телевизии ZDF и WDR са били атакувани от руска хакерска група, пише немският седмичник  Der Spiegel , цитиран от агенцията. \r\nСпоред данни на службите за сигурност хакерите са повредили мрежите на двете телевизии през юни. Въпреки, че атаката е отразена бързо, не е ясно какви са били целите на групата и дали е повредена или открадната чувствителна за двете медии информация. \r\nZDF е потвърдила за атаката в петък, добавяйки, че само 10 компютъра от мрежатa й са били засегнати, а WDR е отказала да коментира от съображения за сигурност. \r\nХакерската група Sandworm се предполага, че се контролира от руските разузнавателни служби. Предполага се, че същата група стои зад атаките на сървърите на демократическата партия по време на кандидатпрезидентската кампания през 2016. \r\nГерманските разузнавателни служби са ключови институции в страната, включително и медийни компании и телевизии.  Юлиян Марков", "date": "2018.07.28", "title": "Deutsche Welle: Германски медии са били атакувани от руски хакери"}
{"url": "http://www.focus-news.net/news/2018/07/28/2550574/pregled-na-mezhdunarodnite-novini-do-6-chasa-agentsiya-fokus.html", "text": "Без конкретно споразумение и с обещания завърши срещата между министъра на икономиката на Македония Крешник Бектеши и неговият косовски колега Бахрам Хасани в Косово, предава скопският телевизионен канал  „Сител“ . \r\nНяма окончателно решение за Македония дали Прищина ще оттегли митата, които наложи. Единственото, което Бектеши получи от своя колега, е уверение че проблемът ще бъде разгледан на следващото правителствено заседание в Косово и че се търси решение, което да е приемливо и за двете страни. \r\n„Получих уверение от косовската страна, че тези наши забележки ще бъдат взети предвид и с оглед на факта, че става дума за правителствено решение. На следващото заседание на правителството на Република Косово, аргументите които дадохме от наша страна, ще бъдат представени пред членовете на кабинета, за да се намери решение, което да е взаимно приемливо. Аз лично вярвам, че в най-скоро време ще продължим досегашното отлично търговско сътрудничество в полза на земеделските производители и бизнес общността от двете страни“, се казва в съобщението на министерството на икономиката. \r\nДосега по-високите мита са били преустановени за част от стоките, но в сила остават митата върху вноса на пипер, домати, грозде, сливи, круши и малини, които са най-изнасяните стоки от Македония за косовския пазар. От тази временна мярка, най-много е засегната Македония. Преди да бъдат въведени митата, към Косово са били изнасяни около 300 тона плодове и зеленчуци, но от 18 юли, когато влиза в сила решението за налагане на мита върху вноса, износът към Косово е сведен до минимум.  \r\n***  Северна Корея е създала екип за преговори за установяване на диалог с Япония, предава  ТАСС , като се позовава на информация на японската агенция „Kyodo“. \r\nПо данни на агенцията екипът е бил сформиран в периода между двете срещи на върха: Северна Корея – Южна Корея (27 април) и Северна Корея – САЩ (12 юни). \r\nНе е ясно кой ръководи екипа. Както поясняват източниците, един от членовете на преговорния екип е ръководителят на отдела за единен фронт на Корейската работническа партия Ким Йонг-чол. \r\n*** Природните пожари в Северното полукълбо ще окажат дългосрочно въздействие върху климата, съобщават от Световната метеорологична организация (СМО - част от структурата на ООН), цитирани от  ТАСС . \r\n\"Тези пожари са опустошителни за редица региони с дългосрочни последици за околната среда, екосистемите, човешкото здраве и климата\", заяви говорителят на СМО Клеър Нюлис на брифинг в Женева. В резултат на пожарите, отбеляза тя, въглеродният диоксид (СО2) навлиза в атмосферата, която \"допринася за глобалното затопляне\". \r\nСпоред Нюлис \"девствената природа на Арктика е особено чувствителна и крехка\" и затоплянето там е по-бързо, отколкото в други райони на планетата. Частици от дима се утаяват в снега и леда и в резултат на това слънчевото лъчение ще се абсорбира повече от преди, което ще ускори затоплянето в Арктика. Освен това, пожарите увеличават риска от топене на вечната замръзналост (в Сибир), което води до отделяне на  метан, който като СО2 е парников газ“. \r\nКакто подчертава Нюлис, сегашните пожари в Северното полукълбо са забележителни поради факта, че някои от тях \"се срещат на необичайни места\", по-специално в Скандинавия. Официалният представител припомни, че според скорошно проучване тайгата \"сега гори с честота, която не е била позната от 10 000 години\". От 70-те години на миналия век честотата и мащабът на горските пожари в Южна Европа също се увеличи значително“, припомни официалният представител. \r\nКакто се подчертава в СМО, в допълнение към непосредствения риск за живота и здравето на хората, които представляват природни пожари, продуктите от горенето също са опасни. Замърсителите навлизат в атмосферата - \"смес от опасни газове и малки частици, които могат да раздразнят очите и дихателната система\". Излагането на дим може да доведе до нарушена белодробна функция, бронхит, влошаване на астмата и причиняване на преждевременна смърт. \r\n*** Партия „Нова Демокрация“ очаква конкретни действия от премиера след поемането на отговорност, предава гръцката държавна агенция  ANA-MPA . \r\n„Нова демокрация“ заяви в петък, че на премиерът Алексис Ципрас му е отнело цели четири дни, за да поеме очевидната политическа отговорност, която носи за националната трагедия. \r\n\"В политиката, обаче, за да може отговорността да означава нещо, тя винаги трябва да е съпроводена или с оставки, или с уволнения, в противен случай това са политически трикове без значение\", се казва в изявление на партията. \r\n\"Във всеки случай, премиерът Ципрас трябва да отговори на два трудни въпроса, които всички хора питат: защо правителството не предприе никакви превантивни мерки, въпреки че всички са били наясно с екстремните климатични условия, които щяха да засегнат източната част на Атика; когато огънят излезе извън контрол, защо не информираха  хората да напуснат домовете си, което ни кара да скърбим днес за 86 души“. \r\n*** САЩ подкрепят Кипър в правото му да усвоява природните ресурси  в изключителната икономическа зона в Средиземно море, пише електронното издание на гръцкият вестни  Kathimerini . \r\nАмериканският помощник държавен секретар по енергийните ресурси Франсис Фенън изрази в петък подкрепата на Вашингтон за правото на Кипър да експлоатира природните ресурси в собствената си изключителна икономическа зона (ИИЗ). \r\nТурция предупреди, че няма да позволи на Кипър да сондира и да експлоатира запаси от газ в своята ИИЗ, освен ако в проекта не бъдат включени кипърските турци от северната част на острова. \r\nФенън се срещна в Атина с министъра на енергетиката Георгиос Статакис и правителствени служители и предаде одобрението на Вашингтон за усилията на Гърция да се превърне в енергиен транзитен център с участието си в газопроводите \"Южен поток\" и интерконекторната газова връзка \"Гърция-България\". \r\n*** Съдът в Ереван разреши ареста на бившия президент на Армения Роберт Кочарян, предава  TACC . \r\nКочарян е президент на Армения  в периода 1998 – 2008 година. \r\nСпециалната следствена служба на Армения в четвъртък предяви на Кочарян обвинение в насилствено сваляне на конституционната система през 2008 година и поиска от съда да наложи арест като превантивна мярка. Същия ден бившият президент на страната бе разпитан от следователите по наказателното дело за убийства по време на  протестните действия на 1 март 2008 г. Самият Кочарян нарече обвиненията срещу него \"вендета и политическо преследване\". \r\nСлед президентските избори в Армения на 19 февруари 2008 година в страната се проведоха редица протести, чиито участници изразиха несъгласие с официалните резултати: победител бе Серж Саркисян. Уличните действия бяха организирани от привържениците на първия арменски президент Левон Тер-Петросян, който в този момент отново претендираше за най-високия пост. По време на сблъсъците между протестиращите и правоприлагащите органи бяха убити осем демонстранти и двама полицейски служители, 33 полицейски служители бяха хоспитализирани. Около 230 души се обърнаха към лекарите за помощ. \r\n*** Унгарският премиер е заявил, че не иска „Европейски съюз, управляван от Франция“, предава  AFP . \r\nУнгарският премиер Виктор Орбан в петък заяви в интервю  за германското издание  Bild  , че \"не иска Европейски съюз, ръководен от Франция\", добавяйки, че изборите за Европейски парламент през май 2019 г. ще бъдат \"решаващи\". \r\n\"Никога не сме се сблъсквали с такива решителни избори\", каза Орбан пред германския вестник в коментари, публикувани онлайн. \r\n\"Германците трябва преди всичко да бъдат бдителни. Има френска концепция, която основно означава: френско лидерство в Европа, платено с германски пари\", каза той, без да споменава името на френския президент Емануел Макрон. \r\n\"Това е нещо, което отхвърлям. Не искаме Европейски съюз под френското ръководство ... Европейците трябва да бъдат изслушани и трябва да изчакаме европейските избори, преди да вземем някои важни решения\" по въпроси като имиграцията и бюджета, добави той. \r\nОрбан спечели трети пореден мандат през април на силно антимиграционна платформа и неговото правителство многократно се сблъска с Европейската комисия, изпълнителната власт на ЕС, особено след като миграционната криза избухна през 2015 г. \r\nЕС засилва понастоящем правните действия срещу Унгария в опит да приведе в съответствие с правилата на ЕС правилата за предоставяне на убежище, като се имат предвид опасенията, че Унгария, Полша и други източни страни от бившия съветски блок се отклоняват от ценностите, на които е изграден ЕС \r\n*** Бившият депутат, настоящ председател на неправителствената организация \"Евроатлантическия съвет на Македония\" и съветник на премиера Исмет Рамадани каза пред македонската телевизия Алфа, че албанците ще бъдат коректни в целия процес, но ако споразумението с Гърция не успее и ако бъдат загубени всички шансове за НАТО и след това за ЕС, не гарантира коректността на албанците в поведението им, пише македонското електронно издание  “МКД“ . \r\n\"Албанците ще бъдат коректни в целия процес, но ако не успее този договор и ако загубим всички шансове за членство в НАТО и ЕС тогава не гарантирам за коректността на албанците в тяхното поведение нататък. Отговорно казвам пред обществеността, ако не успее договора и не успеем да получим членство, заставаме на кръстопът, където може да се случи нещо, което няма връзка с демократичните и евроатлантическите процеси. Защото нямаме друг съюз \", каза Рамадани. Той предупреди тези, които са против споразумението и референдумът да кажат какво ще се случи, ако те не минат и очаква никой да не си играе с емоциите на гражданите. \r\n*** Руското посолство в Обединеното кралство се надява да чуе мнението за инцидента от 4 март в Солсбъри от най-близко засегнатото лице - Юлия Скрипал, дъщеря на бившия руски разузнавач Сергей Скрипал, съобщи в петък секретарят на прес-офиса на посолството, цитиран от  TACC . \r\nТой изрази позицията на посолството в писмена декларация, в отговор на искане да коментира  неотдавнашното съобщение на Виктория Скрипал, братовчедка на Юлия, която живее в руския град Ярославл,че Юлия й се е обадила  по телефона. Посолството изпрати отговора на официалната си страница. \r\n\"Посолството няма надеждна информация относно съдържанието на този разговор и не може нито да отрече, нито да потвърди публикуваната в тази връзка информация, тъй като британските власти, които нарушават международните си задължения, продължават да ни отказват достъп до Юлия Скрипал\", заяви прессекретарят. \r\n\"Това не е първото публично изявление от името на Юлия Скрипал, но дори нейното телевизионно появяване на 23 май не разсея нашите съмнения относно свободата си да прави и да казва каквото иска\", продължи той. \"Тогава бяхме под впечатлението, че Юлия не използва собствените си думи и четеше предварително писмено изявление. Ние посочихме фактите, подкрепящи такова заключение.\" \r\n\"Важното е, че ако Юлия, по думите на Виктория, наистина е получила достъп до интернет, това означава, че тя не е имала подобен достъп преди, противно на всички твърдения на британските власти, че тя е свободна да комуникира с външния свят, \"каза прес-секретарят на посолството. “ По-добре късно, отколкото никога. \r\nТой изрази надежда, че Юлия най-накрая ще има възможност да се запознае с руските оценки за инцидента в Солсбъри, включително с изявленията на посолството, и да научи как руската страна се опитваше да получи консулски достъп до нея и баща й и да се увери, че техните права и интереси са надлежно спазени. \r\n\"Ние знаем за отказа на Юлия да комуникира с нас, но се надяваме да чуем нейните възгледи по този въпрос в свободен разговор, а не  във видеозапис, записан под полицейски контрол\", заяви прес-секретарят. \r\n\"Ние отново призоваваме британските власти да спазват задълженията си по международното право, както те изискват от други държави\", посочи той. \r\n*** Отменят полети и прекратяват пътническата навигация около Токио, предава   ТАСС . \r\nБроят на отменените полети в резултат на приближаващия тайфун Джондари в Япония се е увеличил до 152. Това съобщи телевизионният канал NHK, цитиран от агенцията. \r\nПо-рано беше съобщено за 32 отменени полета. Промени засягат маршрути между Токио и големите градове Нагоя и Осака в централните и западните части на главния японски остров Хоншу. Бурята, се очаква да достигне Япония до края на деня. В допълнение са отменени курсовете на пътнически кораби, които се движат по протежение на североизточния бряг на Япония и в Токийския залив. \r\nПоради наближаването на тайфуна няколко района съседни на  Токио – префектурите Чиба и Канагава са получили предупреждение за възможността от евакуация в случай на силни дъждове. \r\nТайфунът първоначално се очакваше да мине покрай Япония, но той промени пътя си в околностите на Хоншу. Сега Джондари се движи със скорост от 40 km / h по посока на северозапад и може да премине през централната и западната част на Япония, а след това да навлезе в Японско море и да достигне бреговете на Корейския полуостров. \r\nСпоред Националната метеорологична администрация на Япония скоростта на вятъра в централната част на тропическата буря е 40 м/с, а в периферията скоростта на вятъра надвишава 50 м/с. Очакват се проливни дъждове. \r\nВ началото на юли, Япония бе засегната от тайфуна Прапирун, проливните дъждове  причиниха свлачища и наводнения. В резултат на това бедствие загинаха повече от 225 души, а общият размер на щетите e 76.7 милиарда йени (около 680 милиона щатски долара по текущи валутни курсове).", "date": "2018.07.28", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2018/07/28/2550575/cnn-korab-spasil-migranti-dve-sedmitsi-izchakva-da-bade-priet-chetiri-strani-otkazvat.html", "text": "Кораб, превозващ 40 мигранти, включително две бременни жени, е блокиран в продължение на две седмици в Средиземно море, след като четири държави отказват разрешение за акостиране, съобщава американският телевизионен канал  CNN . \r\nПлавателният кораб \"Сарост 5\", плаващ под  тунизийски флаг, се намира на три километра от Зарзис на югоизточния тунизийски бряг, каза помощник-капитанът на кораба Аймен Уарари. \r\nКорабът е поредният, попаднал в задънена улица по въпроса какво да прави с мигрантите, спасени в Средиземноморието: Малта, Франция, Италия и Тунис са отхвърлили молбите за акостиране. \r\nУарари каза пред CNN, че ако корабът  бъде принуден да остане в морето, 14-членният екипаж предвижда \"сериозни инциденти\" на борда, защото  имат храна за \"около три или четири дни\". \r\nМеждународната хуманитарна агенция \"Червеният полумесец\" посети кораба в сряда, каза Уарари, описвайки ситуацията като \"здравна криза\". \r\n40-те мигранти бяха взети на 13 юли от дървена лодка, която е бедствала, опитвайки се да прекоси Средиземно море от Либия. \r\nГоворителят на Международната федерация на Червения кръст и Червения полумесец Матю Кохран заяви пред CNN, че лекарите й успяха да се качат на лодката по-рано тази седмица, за да помогнат на хората в лошо здравословно състояние и да осигурят храна и вода. \"Ние отговорихме на най-належащите нужди на хората на борда, но това очевидно не е решeние. Хората имат право да бъдат третирани с достойнство и уважение\", каза той.  Юлиян Марков", "date": "2018.07.28", "title": "CNN: Кораб спасил мигранти две седмици изчаква да бъде приет, четири страни отказват"}
{"url": "http://www.focus-news.net/news/2018/07/28/2550563/the-independent-evropeyskiyat-parlament-zaplashi-da-nalozhi-veto-na-sporazumenieto-za-brekzit-zaradi-granitsata-mezhdu-irlandiya-i-severna-irlandiya.html", "text": "Европейският парламент заплаши да  наложи вето на споразумението за Брекзит заради границата межди Ирландия и Северна Ирландия, пише британският ежедневник  The Independent . \r\nЕвропейският парламент драматично повиши залозите в разговорите за Брекзит, като заплаши да наложи вето на споразумението, освен ако Тереза Мей не излезе с нови планове за границата със Северна Ирландия. \r\nРъководната група за Брекзит, съставена от депутати от всички фракции, обвини Тереза Мей в \"отстъпление\" по въпроса, въпреки че се ангажира да предотврати твърда граница през декември и отново в писмо през март. \r\nНо групата, председателствана от координатора на Брекзит Ги Верхофстад, заяви, че Обединеното кралство не успя да измисли работещ начин за предотвратяване на твърда граница и че с действията си прави споразумението \"невъзможно\". \r\n\"Както призна премиерът в писмото си до председателя на Европейския съвет Доналд  Туск от 19 март 2018 г.,\" предпазният механизъм \"трябва да избегне твърдата граница на остров Ирландия, да защитава Споразумението\" Разпети петък \"и да защитава целостта на единния пазар, митническия съюз и общата търговска политика \", се казва в изявление в петък след срещата. \r\n\"Обединеното кралство е задължено да не отлага вече и да предложи свое собствено работещо и законово предложение за  ирландския проблем. Работната група за  Брекзит подчертава, че без надежден и работещ план, Европейският парламент няма да може да даде съгласието си за споразумението за напускане. \r\nРаботната група \"потвърждава отново, че във връзка със  споразумението за оттегляне няма да приеме отстъпление от минали ангажименти, по-конкретно тези, вписани в съвместния доклад от 8 декември 2017 г.\" \r\nВъпреки фокуса на Великобритания върху бъдещите търговски отношения след Брекзит, въпросът за Северна Ирландия е най-вероятно да провали  преговорите за споразумение и да се стигне до Брекзит без сделка.  Юлиян Марков", "date": "2018.07.28", "title": "The Independent: Европейският парламент заплаши да  наложи вето на споразумението за Брекзит заради границата между Ирландия и Северна Ирландия"}
{"url": "http://www.focus-news.net/news/2018/07/28/2550577/tass-v-rusiya-goryat-pochti-100-hilyadi-hektara-gori.html", "text": "В Русия горят почти 100 хиляди хектара гори. Най-голяма е площта на пожарите в Якутия и в Красноярския край в Далечния Изток, предава  TACC . \r\nНад 90 контролирани горски пожари горят в регионите на Русия, най-много в Сибир и Далечния Изток. Това се съобщава в събота от пресслужбата на Федералната въздушна горска охрана. \r\n\"Към 0:00 часа московско време, в Русия горят 94 горски пожари на площ от 94 313 хектара, по които се извършва активно гасене\",  се казва в изявление на прес-службата. \r\nПовече от 50 горски пожари са регистрирани в събота сутринта в Якутия и на територията Красноярския край. Огънят в тези региони достига над 31 500 хектара и близо 30 000 хектара , съответно. Около 3,4 хил. хектара изгарят в региона на Магадан, 2,3 хил. хектара - в района на Иркутск, 2 хил. хектара - в района на Мурманск. На сравнително малка площ има пожари в Ямало-Ненецкия автономен окръг, Ханти-Мансийския автономен окръг, Томск, Тюмен, Свердловска област и Псковска област, Коми, Карелия.   Юлиян Марков", "date": "2018.07.28", "title": "ТАСС: В Русия горят почти 100 хиляди хектара гори"}
{"url": "http://www.focus-news.net/news/2018/07/28/2550576/afp-izrael-shte-stroi-novi-zaselnicheski-domove-vapreki-smartonosna-ataka-s-nozh.html", "text": "Израел ще  построи стотици нови домове в селище в окупирания Западен бряг, където палестинец намушка трима израелци, един от тях смъртоносно, съобщи  министърът  на отбраната Авигдор Либерман в петък, цитиран от  AFP . \r\nСъобщенo беше, че двама палестинци, включително дете, са били застреляни от израелски войници в отделни инциденти в южната част на Ивицата Газа, съобщи министерството на здравеопазването на палестинската територия -  последни смъртни случаи в продължаващия десетилетия конфликт. \r\n\"Най-добрият отговор на тероризма е разширяването на населените места\", пише Либерман в социалната мрежа „Туитър“, оповестявайки 400 нови жилищни единици в селището на Адам северно от Ерусалим един ден след смъртоносна атака с нож. \r\nИзраел отхвърля широко възприетия възглед, че разрастването на заселническите населени места е една от най-големите пречки пред мира с палестинците, а атаките срещу Израел на Западния бряг се подкрепят от много палестинци, като реакция на  растежа на селищата. \r\nНападателят-тийнейджър се е промъкнал в Адам в четвъртък вечерта, като се е изкачил по оградата, съобщиха израелски медии. \r\nТой е намушкал трима души, както  изглеждаха на случаен принцип, преди да бъде застрелян, казаха от Израелската армия. Израелските медии заявиха, че убитият израелец има две малки деца. \r\nНападателят е бил на 17 години.  Юлиян Марков", "date": "2018.07.28", "title": "AFP: Израел ще строи нови заселнически домове, въпреки смъртоносна атака с нож"}
{"url": "http://www.focus-news.net/news/2018/07/28/2550578/aktualna-patna-obstanovka.html", "text": "Информация за състоянието на републиканските пътища, предоставена от  Агенция “Пътна инфраструктура” . Днес преди обяд, над повечето райони, ще има разкъсана облачност, в отделни райони до слънчево. След обяд и до полунощ отново ще се развива купесто-дъждовна облачност и на много места ще има краткотрайни, в отделни райони интензивни валежи, придружени от гръмотевици и временни усилвания на вятъра. Остават условията за градушки. Температурите слабо ще се повишат, но ще останат по-ниски от обичайните за Горещниците - максималните ще бъдат между 28° и 33°. Ограничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\n1)\tза периода от 01 юни до 15 септември 2018 г. за дните петък - неделя: Ограниченията важат само за следните участъците от републиканската пътна мрежа: \r\nАМ „Тракия“ ограничението в движението на МПС над 12 т ще бъде както следва: \r\nв петък от 18 ч. до 20 ч. в посока София – Пловдив; \r\nв неделя от 16 ч. до 20 ч. в посока Бургас – София. \r\nАМ „Струма“: \r\nв събота от 10 ч. до 14 ч. в посока п. в. „Даскалово“ – ГКПП „Кулата“. \r\nАМ „Марица“: \r\nв неделя от 16 ч. до 20 ч. в посока Свиленград – АМ „Тракия“. \r\nи за дните петък – от 17:00 часа до 20:00 часа и неделя – от 14:00 часа до 20:00 часа: \r\n- \tпът I-1 с. Ребърково – Ботевград, като движението се пренасочва по път II-16 Ребърково – Своге – София; \r\n- \tпът I-1 Благоевград – ГКПП „Кулата“; \r\n- \tпът I-5 Русе – Велико Търново; \r\n- \tпът I-9 Варна – Бургас; \r\n- \tпът II-99 Бургас – Царево. \r\n2) целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n- \tВсички автомагистрали;  \r\n- \tпът I-1 с. Ребърково-Ботевград, като движението се пренасочва по път II-16 Ребърково-Своге-София; \r\n- \tпът I-1 Благоевград-ГКПП „Кулата“; \r\n- \tпът I-4 п. в. „Коритна“-Велико Търново-Шумен; \r\n- \tпът I-5 Русе-Велико Търново; \r\n- \tпът I-8 ГКПП „Калотина“-София; \r\n- \tпът I-9 Варна-Бургас; \r\n- \tпът II-18 Околовръстен път София; \r\n- \tпът II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. Състояние на автомагистралите: \r\nАМ „Тракия“:  \r\nОбласт Бургас: \r\nДвижението от км 343+000 до км 359+475 в участъка Кръстина-Ветрен се осъществява в една лента на определени участъци поради частични ремонтни дейности на асфалтовата настилка. Срок до 31.07.2018 г. \r\nАМ „Хемус“:  \r\nОбласт София:  \r\nДвижението от км 29+860 до км 35+150 в посока София е ограничено поради ремонтни дейности на виадукт при км 33+600 и тунел „Витиня“. Движението се осъществява двупосочно в платното посока Варна. Срок 20.12.2018 г. \r\nДвижението от км 36+170 до км 36+710 в посока София е ограничено поради аварийно – възстановителни дейности по виадукт „Коренишки дол“ при км 36+450. Движението се извършва двупосочно в платното посока Варна. Срок до 20.12.2018 г. \r\nДвижението по от км 36+770 до км 38+150 в посока Варна е ограничено поради аварийно – възстановителни дейности на виадукт при км 37+920. Движението се осъществява двупосочно в платното посока София. Срок 20.12.2018 г.; \r\nДвижението от км 30+260 до км 47+060 /от п.в. \"Витинска река\" до п.в. Ботевград/ е ограничено за МПС над 12 тона в двете посоки поради ремонтно – възстановителни дейности по виадукт „Коренишки дол“ при км 36+450. Движението се осъществява по обходен маршрут: п.в. \"Витинска река\" – път I-1 /София – Ботевград/ - път II-17 /Ботевград – АМ „Хемус“/ – п.в. Ботевград. Срок 20.12.2018 г. \r\nДвижението по АМ \"Хемус\" в тунел \"Правешки ханове\" посока Варна се осъществява в една лента поради ремонтни дейности по видеонаблюдението в активната лента. Движението се извършва в изпреварващата лента.  Срок 30.07.2018 г. \r\nОбласт Варна: \r\nДвижението по АМ „Хемус” от км 407+000 /Слънчево/ до км 425+000 /Варна/ се осъществява с повишено внимание поради машинно косене на тревни площи. Срок до 31.07.2018 г. \r\nДвижението по АМ”Хемус”от км 422+000 /п.в. Летище/ до км 425+500 /Варна/се осъществява с повишено внимание поради ръчно косене на тревни площи. Срок до 31.07.2018г. \r\nДвижението по АМ Хемус в участъка на Девня от км 401+000 до км 400+000 посока София се осъществява с повишено внимание в изпреварваща лента поради ремонтни работи на фуга. Срок до 29.07.2018 г. \r\nАМ „Струма“: \r\nДвижението по АМ Струма от км 152+000 до км 166+000 между  Ново Делчево и Кулата се осъществява с повишено внимание поради косене в средната разделителна ивица. Срок до 29.07.2018 г. \r\nАМ „Марица“: няма. \r\nАМ „Черно море“:  \r\nДвижението в участъка Варна – Бургас от км 2+329 до км 3+238 се осъществява при пълно затваряне на платното посока Бургас и двупосочно движение в платното посока Варна поради ремонт на виадукт „Звездица”. Срок до 15.10.2018 г.; \r\nДвижението по АМ „Черно море“ Варна – Бургас от км 2+000 до км 3+000 се осъществява с повишено внимание поради ремонт на виадукт „Звездица”. Движението се регулира от сигналисти. Срок до 28.07.2018 г. \r\nАМ „Люлин“:  \r\nОбласт София:  \r\nДвижението в тунел „Мало Бучино“ посока София се осъществява в една лента поради активизирало се свлачище в аварийната лента след тунела. Ограничена е активната лента, като движението се извършва в изпреварващата лента. Скоростта на движение се ограничава до 70 км/ч. Срок 31.07.2018 г. \r\nДвижението в участъка София – Перник е ограничено за леки МПС до 12 тона от км 7+100 до км 12+860 поради обрушване на ската при км 9+600. Движението се осъществява по обходен маршрут: в посока Перник се отклонява на п.в. \"Мало Бучино\" по път II-1801 /Околовръстен път София – кв. Суходол – Мало Бучино – Големо Бучино – Перник/. Срок от 10:00 до 18:00 часа до 31.07.2018 г. В петъчните дни ограничението ще е валидно до 15:00 ч., в съботните дни ограничението ще е само от 13:00 до 18:00 ч., в неделните дни ограничения няма да има. \r\nДвижението по АМ \"Люлин\" е затруднено за МПС над 12 т от км 7+100 до км 12+860 поради обрушване на ската при км 9+600. Движението се осъществява с поетапно пропускане в интервал от 2 часа, както следва: от 10:00 до 12:00 часа; от 13:00 до 15:00 часа и от 16:00 до 18:00 часа автомобилите изчакват на определените места. В часовете от 12:00 до 13:00 часа; от 15:00 до 16:00 часа и след 18:00 движението се възстановява. Срок от 10:00 до 18:00 часа на 31.07.2018 г. В петъчните дни ограничението ще е валидно до 15:00 ч., в съботните дни ограничението ще е само от 13:00 до 18:00 ч., в неделните дни ограничения няма да има. \r\nДвижението по АМ „Люлин“ в посока София от км 7+100 до км 12+860 е ограничено за всички МПС поради изтичане на кална маса и опасност от срутване на скална маса на пътното платно при км 9+600. Ограничението е от втори тунел „Люлин“ до първи тунел „Мало Бучино“, където движението на всички МПС се осъществява двупосочно в платното посока София – Перник.  \r\nАлтернативни маршрути:  \r\n- за автомобили до 12 тона по път I-1 от пътен възел Драгичево – Владая – София и обратно.  \r\n- само за леки автомобили по път 1801 Перник – Мало Бучино – Суходол и обратно. Път 1801 Перник – Мало Бучино – Суходол е забранен за МПС над 12 тона. Срок до 31.07.2018 г. \r\nОбласт Перник:  \r\nДвижението по АМ Люлин в участъка от п. в. Даскалово до граница с област София е ограничено поради обрушване на ската при километър 9+600. Движението за тежкотоварните МПС над 12 тона се спира поетапно с изчакване на място с продължителност от два часа за периода от 10:00 до 18:00 часа. Леките автомобили се пренасочват по обходен маршрут по път I-1 през Владая и през път III-1801 Големо Бучино – Перник. /Път 1801 Перник – Мало Бучино – Суходол. Път III-1801 е забранен за МПС над 12 тона./ Срок от 10:00 до 18:00 часа до 31.07.2018 г. В петъчните дни ограничението ще е валидно до 15:00 ч., в съботните дни ограничението ще е само от 13:00 до 18:00 ч., в неделните дни ограничения няма да има. Въведени ограничения по основните пътни направления: \r\n1. Проходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС; \r\n- „Републиката“ - отворен за всички МПС; \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Троянски“ - отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т. Срок: целогодишно;  \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. Състояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Видин: \r\nДвижението по път I-1 се осъществява двупосочно в едното платно поради ремонтни дейности на пътен надлез при км 5+615 от прилежащата инфраструктура на Дунав мост 2. Създадена е временна организация на движението считано Срок до 25.08.2018 г.               \r\nОбласт Монтана:  \r\nПри км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер. Движението на МПС при км 120+390 от Монтана посока Вършец се отклонява по път ІІІ-1621 Сумер – Вършец. Срок до 22.11.2018 г.; \r\nОбласт Враца: \r\nЗабранено движението за всички МПС по път I-1 Монтана – Враца в участъка  oт  км 128+369 до км 133+559 поради ремонт на мост край село Краводер. \r\nОбходен маршрут за МПС с обща маса над 10 т: \r\n- В направление София – Видин: Обходен път на гр. Враца - път III-101 Враца – Криводол – път II-13 Криводол – Липен – Стубел – Крапчене – път I-1; \r\n- В направление Видин – София: път I-1  път III-1302 Краводер – Пудрия – Големо Бабино – Криводол, по уличната мрежа  през гр. Криводол – път III-101 Криводол – Враца – Обходен път на гр. Враца. \r\nОбходен маршрут за МПС с обща маса до 10 т: \r\n- В направление София – Видин: път I-1  път III-162 Бели извор – Стояново – път III-1621 Стояново – Сумер и по уличната  мрежа през с. Сумер – път I-1; \r\n- В направление Видин – София:  \r\n- път I-1 – път III-1302 Краводер – Пудрия – Големо Бабино – Криводол – път II-13 през гр. Криводол – път III-101 Криводол – Враца – Обходен път на гр. Враца.\t \r\nОграничението е сигнализирано с пътни знаци съгласно  проект за организация на движението. Срок до 30.10.2018 г. \r\nОбласт София:  \r\nЗабранено е движението на всички МПС в участъка Жерково – Елешница от км 224+600 до км 229+700 поради намален габарит на пътното платно. Срок до 31.08.2018 г.  \r\nОт км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок до 13.09.2018 г.  \r\nВъведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва: \r\n- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София. През останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.12.2018 г.;  \r\nДвижението по път I-1 София – Ботевград при Бебреш се извършва с повишено внимание поради свлачище на км 202+650 в посока Ботевград. Срок до 31.07.2018 г.; \r\nДвижението по път София – Перник от км 281+890 (при разклонението за с. Драгичево) се ограничава в една лента за движение в лявото платно, преди кръстовището и отваряне след него при км 282+115. Скоростта на движение се ограничава до 40 км/час. Срок 30.09.2018 г. \r\nОбласт Перник:  \r\nДвижението по път I-1 София – Перник от км 282+485 до км 285+600 в участъка от граница София до кръстовище Драгичево е ограничено за тежкотоварни автомобили с тегло над 15 т . Участъкът е сигнализиран с пътни знаци. Движението е пренасочено по АМ „Люлин“. Срок до 31.01.2019 г. \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г. \r\nПоради неравности на пътната настилка на път I-1 /Е79/ (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) – дясно в посока Перник – Кулата скоростта на движение е ограничена на 80 км/ч. Срок до 31.01.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна: няма. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението н участъка Правец – с. Разлив – Трудовец – Ботевград в участъка от км 193+345 /отклонение за п.в. „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ /за п.в. „Правец“/, път ІІ-17 (Мездра-Ботевград), п.в. І-3, п.в. „Ботевград“ на АМ „Хемус“ и обратно. Срок до 30.09.2018 г. \r\nОбласт Плевен: \r\nДвижението по път І-3, Бяла – Ботевград, в участъка между разклон за гр.Славяново и Долни Дъбник от км 70+600 до км 106+000 се осъществява с повишено внимание, поради машинноо отстраняване на растителност от пътните банкети. Срок 28.07.2018 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Ловеч: \r\nДвижението по път I-4 „п. в. Коритна – Севлиево“ в участъка от с. Сопот  до с. Малиново от км 24+000 до км 69+832 се осъществява с повишено внимание поради машинно и  ръчно косене на банкети и изсичане на храсти. Водачите да се движат със съобразена скорост. Срок до 10.08.2018 г. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция:  \r\nОбласт Русе: \r\nДвижението в участъка Русе – разклон за Борово от км 6+630 до км 44+800 се осъществя в една лента на участъци поради частични ремонтни дейности на асфалтовата настилка. Участъкът е сигнализиран временно, като в определените работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.09.2018 г.  \r\nДвижението в участъка Борово – Бяла от км 44+660 до км 52+240 се осъществя в една лента поради частични ремонтни дейности на асфалтовата настилка. Участъкът е сигнализиран временно, като в определени работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.09.2018 г.  \r\nобласт Габрово: \r\nГаброво – Шипка /прохода Шипка/  от км 155+197 пътно кръстовище с общински път кв. Етъра до км 184+100 /участъка гр. Габрово – Шипка/ е ограничено за МПС над 3,5 тона, в двете посоки, считано от 8:00 ч. до 12:00 ч. на 28.07.2018 г., във връзка с провеждане на традиционен митинг – събор в местността „Историческа поляна” на връх Бузлуджа. Движението ще бъде нормализирано не  по – късно от 13:00 ч. на 28.07.2018 г.” \r\nОбласт Стара Загора: \r\nДвижението по път I-5 Шипка – Габрово през проход Шипка при км 182+000 се осъществява с повишено внимание в една от лентите за движение поради пропадане на асфалтова настилка в дясно платно посока гр. Шипка. Срок до 31.07.2018 г. \r\nДвижение в една лента на път I-5 Стара Загора – Казанлък от км 225+400 до км 225+800 поради изсичане и косене на тревни площи. Движението се регулира от сигналисти. Срок до 25.07.2018 г.  \r\nОбласт Кърджали: \r\nДвижението по път Черноочене – Кърджали е ограничено за движение на МПС над 15 т. Срок до 21.12.2018 г. \r\nОбходни маршрути: \r\n- направление Хасково – Кърджали: път І-5 – път ІІІ-505 (с. Манастир) – път ІІІ-507 –Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58 – път І-5 посока Хасково – път ІІІ-505 (с. Манастир) – път ІІІ-507 – Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506 – път І-5 посока Хасково  път ІІІ-505 (с. Манастир) – път ІІІ-507 – Г.Войводино – Мост – Чифлик – Кърджали; \r\nДвижението по път Надлез Кирково – ГКПП „Маказа“ – е ограничено за МПС над 3,5 т. Срок до 21.12.2018 г. \r\nДвижение с повишено внимание в участъка надлез Кирково - ГКПП Маказа от км 390+090 до км 390+210 поради извършващи се в близост до пътното платно строително ремонтни дейности. Има ограничение на скоростта. Срок до 31.08.2018 г. \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Бургас: \r\nДвижението по път I-6 от км 446+000 до км 454+000 в участъка Карнобат –Соколово се извършва поетапно в една лента и с повишено внимание поради рехабилитация на пътното платно. Организацията на движение е сигнализирана с пътни знаци. Срок до 31.08.2018 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция:  \r\nОбласт Сливен:  \r\nДвижението в участъка от с. Мокрен до п.кр. „Петолъчката“ от км 232+550 до км 233+550 се осъществява в едната лента поради извършване на ремонтни дейности на асфалтовата настилка. Движението се регулира с пътни знаци. Срок 31.08.18 г. \r\nДвижението в участъка от с. Тополчане  до с. Калояново  от км 402+700 до км 405+000 се осъществява в едната лента поради извършване на ремонтни дейности на асфалтовата настилка. Движението се регулира с пътни знаци. Срок до 31.07.18 г. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция:  \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 30.09.2018 г. \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип.  \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.11.2018 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т.; Обходен маршрут: Кичево – Оброчище. Срок до 28.02.2019 г. \r\n\tОбласт Бургас:  \r\nДвижението в участъка Бургас – к.к. Слънчев бряг от км 202+307 до км 229+639 е ограничено за МПС над 12 тона за летния сезон.  \r\nОбходен маршрут: път I-9 при км 202+307 /разклон за с. Тънково/, път III-9061 Тънково – Александрово, път III-906 Александрово – Каблешково – п.в. „Бургас-север“, по път I-9 при км 229+639 и обратно. Срок до 15.09.2018 г. \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 01.10.2018 г. \r\nДвижението в участъка Слънчев бряг – Бургас от км 222+849 до км 225+522 километраж по проект /обход Поморие/ или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е  намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 30.09.2018 г. \r\nДвижение с повишено внимание по път I-9 от км 165+000 до км 199+000 в участъка ,,Обзор - Влас” се извършва машинно косене на банкети. Организацията на движение е сигнализирана с пътни знаци. Водачите да шофират със съобразена скорост. Срок до 28.07.2018 г.   Състояние на републиканската пътна мрежа: \r\nРемонтни дейности и временна организация на движението /ВОД/: \r\nОПУ-Благоевград: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 31.12.2018 г. \r\nПът III-208: Движение с повишено внимание по път ІІІ-208 на км 51+713 в участъка Провадия - Айтос има стеснен участък на пътното платно от дясно по посока на движението. Вследствие от възникнало ПТП и повредено ОСП. Участъкът е сигнализиран с пътни знаци и ограничение на скоростта от 30 км/ч. Водачите да се движат с повишено внимание през сигнализирания участък. Срок до 30.07.2018 г. \r\nПът III-908: Движението по път III-908 Варовник – Вълчаново ханче от км 20+400 до 39+300 е ограничено на МПС над 10 т. поради стесняване на пътното платно. Срок до 20.12.2018 г. \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 20.12.2018 г. \r\nРемонтни дейности:  \r\nПът II-79: Движението по път II-79 в участъка Константиново – Бургас от км 78+000 до км 84+000 се осъществява с повишено внимание поради ръчно косене на банкети. Организацията на движение е сигнализирана с пътни знаци. Срок до 31.07.2018 г.; \r\nПът III-208: Движение в една лента по път III-208 от км 93+800 до км 94+480 в участъка начало на III-208 Айтос - Провадия поради ремонтни дейности по пътната настилка. Скоростта се ограничава с 30км/ч. Организацията на движение е сигнализирана с пътни знаци. Срок до 29.07.2018 г. \r\nПът III-906: Движението по път III-906 Гюльовци – кв. „Черно море“ от км 34+100 до км 61+300 се извършва с повишено внимание поради косене на тревни площи. Организацията на движение е сигнализирана с пътни знаци. Срок до 03.08.2018 г. \r\nПът III-2085: Движението по път III-2085 Просеник – Гюльовци от км 20+000 до км 28+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци.Срок до 20.08.2018 г. \r\nПът III-5392: Движението по път III-5392 от км 5+800 до км 17+900 в участъка Камено – Братово се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 31.07.2018 г.; \r\nПът III-6008: Движението по път III-6008 000 в участъка надлез завод Лукойл – Камено от км 0+000 до км 16+ се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 31.07.2018 г. \r\nПът III-6009: Движението по път III-6009 в участъка Изворище – Ахелой от км 9+100 до км 28+500 се извършва с повишено внимание поради косене на тревни площи. Организацията на движение е сигнализирана с пътни знаци. Срок до 03.08.2018 г. \r\nПът III-7306: Движението по път III-7306 Сунгурларе – Пъдарево от км 15+000 до км 19+100 се осъществява в една лента на определени участъци поради цялостно асфалтиране на участъка. Организацията на движение е сигнализирана с пътни знаци. Срок до 31.07.2018 г. \r\nПът III-7907: Движението по път III-7907 в участъка Тръстиково – надлез Братово от км 5+200 до км 16+200 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 31.07.2018 г. \r\nПът III-7909: Движението по път III-7909 кв. „Горно Езерово“ – Братово от км 4+000 до км 12+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 31.07.2018 г. \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: \r\nПът III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 22.12.2018 г. \r\nПът  III-2009: Движението по път III-2009 от км 0+000 Девня до км 10+811 Суворово се осъществява с повишено внимание поради ремонтни дейности. Срок до 31.10.2018 г. \r\nПът  III-2702: Движението по път III-2702 от км 26+680 Вълчи дол до км 36+280 Суворово се осъществява с повишено внимание поради ремонтни дейности. Срок до 31.10.2018 г. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 11.01.2019 г. \r\nПът III-504: Движението по път III-504 Стефан Стамболово – Обединение в участъка от км 16+700 до км 26+113 е ограничено за всички МПС поради ремонтни дейности.  \r\nОбходен маршрут: По път Стефан Стамболово – VTR1235 /за Полски Сеновец/, път I-5 /Полски Тръмбеш/, път-502 /Обединение/ и обратно. Срок до 31.10.2018 г. \r\nПът III-514: Ограничено е движението по път III-514 Г. Оряховица – Арбанаси от км 44+090 до км 46+474 поради ремонтни дейности.  \r\nОбходен маршрут: по път II-53 от Г. Оряховица до пътен възел с път I-4 до с.Шереметя, по път VTR 1014 до с. Арбанаси и обратно. Срок до 20.08.2018 г. \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 11.01.2018 г. \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок целогодишно. Срок до 11.01.2019 г. \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 11.01.2019 г. \r\nОбходен маршрут: Чешма – Сливовица – Горско Ново село – Джулюница – Кесарево. \r\nРемонтни дейности: \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и наличие на свлачище. Срок до 11.01.2019 г. \r\nОПУ-Видин: \r\nВременно са въведени следните ограничения за движение на МПС:  \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост.  \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 30.07.2018 г.  \r\nПът III-1411: Движението по път III-1411 с. Буковец – с. Слана бара от км 24+162 до км 26+664 в участъка между с. Буковец и с.Слана бара е ограничено за всички МПС поради авариен ремонт на мост над р. Тополовец.  \r\nОбходен маршрут: от Видин до с. Слана бара и обратно: Път I-1/Видин-Димово/, път II-14 /Видин-Кула/ до п.к. „Вила Пчела” при км 3+217, общински път, път III-1411 /с. Слана бара/. Срок до 31.07.2018 г. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.12.2018 г. \r\nПът ІІ-11: Движението по път ІІ-11 Мизия – Оряхово в гр. Оряхово от км 115+831 до км 117+403 е ограничено за всички автомобили поради ремонтни дейности по воден цикъл.  \r\nОбходни маршрути: в направление Плевен – Ферибот Оряхово: За автомобили до 10 т. по улици в гр. Оряхово.  \r\nЗа автомобили над 10 т.: по път III-306 през село Селановци, път II-11 Оряхово – Мизия през гр. Мизия, път II-15 Мизия – Оряхово – ферибот Оряхово. Движещите се в направление ферибот Оряхово – Плевен ползват същия маршрут. Ограничението е сигнализирано с пътни знаци, съгласно проект за временна организация. Срок до 26.08.2018 г. \r\nПът II-11: Движението по път II-11 Лом – Козлодуй в района на гр. Козлодуй от км 83+700 до км 89+009 е ограничено поради основен ремонт /рехабилитация/ на пътя.  \r\nОбходен маршрут: По уличната мрежа на гр. Козлодуй \r\nОграничението е сигнализирано с пътни знаци, съгласно проекта за временна организация. Срок 31.08.2018 г. \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 31.12.2018 г.  \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2018 г. \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч.  \r\nРемонтни дейности: \r\nПът II-11: Движението по път II-11 в района на с. Галово се извършва двупосочно в една лента поради частични ремонтни дейности на асфалтовата настилка. Работният участък е сигнализиран с пътни знаци. Срок до 06.08.2018 г. \r\nПът III-101: Движението по път III-101 Михайлово – Хайредин – Гложене от км 66+000 до км 86+750 се извършва двупосочно в една лента поради частични ремонтни дейности на асфалтовата настилка. Работният участък е сигнализиран с пътни знаци. Срок до 30.08.2018 г. \r\nПът III-1002: Движението по път III-1002 Враца – Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 31.12.2018 г. \r\nПът ІІІ-1306: Движението по път ІІІ-1306 Горно Пещене – /път ІІ-15/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок 31.12.2018 г. \r\nОПУ-Габрово: \r\nВременно са въведени следните ограничения за движението на МПС: \r\nПът IІ-44: Движението по път IІ-44 Драгановци – Габрово от км 18+000 до км 18+965 е ограничено за товарни автомобили над 5 т. поради ремонт на пътно съоръжение при км 18+693. Движението по направление Габрово – Севлиево се организира по следния Обходен маршрут: Товарните автомобили над 5 т се отклоняват на пътен възел \"Попови\" по път III-5004 към с. Рязковци, оттам по път III-4403 към с. Козирог и по път III-4041 към гр. Севлиево. Поставена е необходимата сигнализация. Срок до 12.09.2018 г. \r\nПът IІ-44: Движението по път II-44 Севлиево – Габрово от км 18+000 до км 18+965 в района на с. Новаковци е ограничено за всички МПС поради ремонт на пътно съоръжение при км 18+693.  \r\n- Движението по направление Габрово – Севлиево се организира по следния Обходен маршрут: По път III-4402 през селата Горна Росица, Райновци, Враниловци и гр. Севлиево.  \r\n- Движението по направление Севлиево – Габрово е организирано по път III-4402 през селата Горна Росица, Гъбене, Райновци, Враниловци и гр. Габрово. Поставена е необходимата пътна сигнализация. Срок до 12.09.2018 г. \r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15.  \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.12.2018 г. \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 31.08.2018 г. \r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности.  \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г. \r\nПът II-44: Движението по път II-44 Драгановци – Габрово в участъка от км 14+600 до км 23+978,36 и от км 25+731 до км 28+972,75 се осъществява поетапно двупосочно първо в дясната свободна лента, после в лявата пътна лента поради ремонт на пътно съоръжение при км 20+484. Срок до 31.07.2018 г. \r\nПът II-44: Движението по път II-44 Севлиево – Драгановци от км 7+331 до км се 13+138 се осъществява в една лента поради ремонт на пътни съоръжения при км 7+331, км 8+693 и км 13+138 и укрепителна стена при км 11+735. Срок до 31.10.2018 г. \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срок до 31.08.2018 г. \r\nОПУ-Добрич: \r\nВременно са въведени следните ограничения за движение на МПС: няма. \r\nРемонтни дейности:  \r\nПът II-29: Движението по път II-29 Варна – Добрич в участъка от км 25+830 до км 43+515 се осъществява с повишено внимание поради частични ремонтни дейности на асфалтовата настилка. Движението е регулирано с пътни знаци. Срок 31.07.2028 г. \r\nПът II-71: Движението по път II-71 от км 80+500 до км 101+000 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 22.08.2018 г. \r\nПът II-97: Движението по път II-97 Околовръстен път на гр. Добрич от км 7+824 до км 16+539 се осъществява с повишено внимание поради ремонтни дейности на асфалтовата настилка. Движението се регулира с пътни знаци. Срок 30.09.2018 г. \r\nПът III-901: Движението по път III-901 Камен бряг – Каварна от км 17+000 до км 36+000 се осъществява с повишено внимание поради ремонтни дейности на асфалтовата настилка. Движението се регулира с пътни знаци. Срок до 21.07.2018 г. \r\nОПУ-Кюстендил: \r\nВременно са въведени следните ограничения за движение на МПС: няма. \r\nРемонтни дейности: \r\nПът ІІІ-107: Движението по път III-107 в района на Рилски манастир от км 27+600 до км 27+800 се осъществява в една лента поради свличане на скална маса на пътното платно. Участъкът е сигнализиран с пътни знаци. Срок до 31.07.2018 г. \r\nПът ІІІ-623: Движението по път ІІІ-623 в участъка Бобов дол – Жедна от км 14+800 до км 15+560 се осъществява с повишено внимание поради изграждане на ново трасе (усвояване на нови площи от км 14+850 до км 15+550). Сигнализирано съгласно проект за временна организация и безопасност на движението. Срок до 08.09.2018 г. \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 31.08.2018 г. \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г. \r\nРемонтни дейности: \r\nПът III-507: Движението по път III-507 Кърджали – Мост в участъка гр. Кърджали – Седловина от км 1+700 до км 2+600 се осъществява в една лента поради –  ремонтни дейности. Срок до 05.09.2018 г. \r\nОПУ-Ловеч:  \r\nВременно са въведени следните ограничения за движение на МПС: \r\nПът ІІ-35: Движението по път ІІ-35 Плевен – Троян в участъка на обходен път на гр. Ловеч от км 43+000 до км 44+400 е ограничено за всички МПС поради ремонтни работи в тунел „Ловеч”. \r\nОбходен маршрут за МПС до 12 тона: по улици през центъра на гр. Ловеч.  \r\nОбходни маршрути за товарни автомобили над 12 т.: \r\n- За движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. \r\n- За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. \r\n- За движещите се от гр. Варна и гр. Севлиево към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. \r\nДвижението се регулира с пътни знаци. Срок до 30.11.2018 г. \r\nПът III-358: Движението по път III-358 Ябланица – Гложене в участъка от кръстовище за м. Нановица до кръстовище за с. Малък извор от км 71+169 до км 72+935 е ограничено поради ремонт на мостови съоръжения. Движението се регулира с пътни знаци. Срок до 31.08.2018 г. \r\nОбходен маршрут: по път III-358 от кръстовище с. Малък извор до гр. Ябланица, по път I-3 гр. Ябланица – пътен възел „Коритна”, по път I-4 пътен възел „Коритна”- м. Боаза, по път III-305 м. Боаза - с. Гложене, по път III-358 с. Гложене - кръстовище с. Нановица. \r\nПът III-3504: Движението по път III-3504 Ловеч – Орляне в участъка с. Радювене – разклон за с. Катунец е ограничено за МПС над 3,5 т поради отнесено крило на мост при км 9+836 в с. Радювене. \r\nОбходен маршрут за МПС до 3,5 т: по уличната мрежа на с. Радювене; \r\nОбходен маршрут за МПС над 3,5 т: гр. Ловеч – Изворче – Соколово – Киркова махала – Угърчин – Орляне и обратно. Срок до 31.07.2018 г. \r\nРемонтни дейности:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 37+000 до км 42+600 се осъществява в едно платно поради ремонтни дейности по настилката и мостовите съоръжения. Затворено за движение е платното посока Троян, като движението се осъществява двупосочно в платното посока Плевен. Движението се регулира с пътни знаци. Срок до 30.08.2018 г. \r\nПът II-35: Движението по път II-35 Плевен – Кърнаре в град Троян от км 70+911 до км 73+201 се осъществява с повишено внимание поради довършителни ремонтни работи по банкетите. Водачите да се движат с повишено внимание и съобразена скорост. Срок до 31.08.2018 г. \r\nОПУ-Монтана: \r\nВременно са въведени следните ограничения за движение на МПС:  \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т. \r\nОбходен маршрут: през гр. Своге. Срок до 10.01.2019 г. \r\nПът ІІІ-112: Движението по път ІІІ-112 Тополовец – Монтана е ограничено за МПС над 12 т поради изпълнение на строително-монтажни работи. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. Автомобилите до 12 тона да се движат с повишено внимание. Срок до 20.12.2018 г. \r\nПът III-112: Движението по път III-112 Дъбова махала – Брусарци от км 10+500 до км 16+227 е ограничено за всички МПС поради извършване на строително –монтажни работи. \r\nОбходен маршрут: за движение от Брусарци до Дъбова махала е по III-112 Славотин – Смирненски – Крива бара до Кръстовище с РП III-114 Дондуково – Динково – Тополовец и обратно. Срок до 02.08.2018 г. \r\nПът III-1011: Движението по път ІІІ-1011 Владимирово – Мадан – Септемврийци е ограничено за движение на МПС над 10 т. поради извършване на ремонтни дейности на водосток при км 6+323.  \r\nОбходен маршрут:  Владимирово - път ІІІ-101 Лехчево - Михайлово и по път ІІІ-133 до Септемврийци и обратно. Срок до 31.08.2018 г. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното платно.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 14.09.2018 г. \r\nРемонтни дейности: \r\nПът ІІ-81: Движението по път ІІ-81 Петрохан – Бързия при км 54+500 се осъществява двупосочно в една лента поради срутване на водосток и подпорна стена. Движението е сигнализирано с пътни знаци. Срок до 31.07.2018 г.  \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г. \r\nРемонтни дейности: няма. \r\nОПУ-Перник: \r\nВременно са въведени следните ограничения за движение на МПС: \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2018 г. \r\nРемонтни дейности: няма. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т. \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит,  км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г. \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т. \r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно. \r\nРемонтни дейности: \r\nПът ІІ-35: Движението по път ІІ-35 Плевен – Ловеч от км 13+600 до км 25+384 се осъществява с повишено внимание поради частични ремонтни дейности на асфалтовата настилка. Движението е сигнализирано с пътни знаци. Срок до 15.09.2018 г.; \r\nПът ІІІ-306: Движението по път ІІІ-306, Червен бряг – Кнежа, в участъка между Чомаковци  и Кнежа от км 19+207 до км 35+946 се осъществява с регулиране в една лента, поради частични ремонтни работи по асфалтовата настилка и работи по пътните банкети. Срок: 30.07.2018 г. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. \r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г. \r\nРемонтни дейности:  \r\nПът II-86: Движението по път II-86 Пловдив – Асеновград от изхода на гр. Пловдив до гр. Асеновград се извършва двупосочно в едното платно поради ремонтни дейности в участъка. Срок до 15.09.2018 г. \r\nПът III-861: Движението по път III-861 Югово – Лъки се осъществява в една лента поради пропадане на част от пътното платно. Движението се регулира с пътни знаци. Срок до 03.08.2018 г. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2018 г. \r\nРемонтни дейности:  \r\nПът II-21: Движението по път ІІ-21 Русе – Мартен от км 0+000 до км 0+293 се осъществява с повишено внимание и ограничение на скоростта до 40 км/ч поради ремонтни дейности на пътното платно. Участъкът е сигнализиран със светлинна, вертикална и хоризонтална сигнализация. Срок до 10.09.2018 г. \r\nПът II-54: Движението по път гара Бяла – Ценово от км 0+000 до км 13+100 се осъществява с повишено внимание поради рязане на храсти, профилиране на пътни банкети, почистване на канавки и частични ремонтни дейности по асфалтовата настилка. Срок до 31.10.2018 г. \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 31.10.2018 г. \r\nОПУ-Силистра:  \r\nВременно са въведени следните ограничения за движение на МПС:  \r\nПът III-701: Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение.  \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 31.07.2018 г. \r\nРемонтни дейности: \r\nПът ІІІ-235: Движението по път ІІІ-235 Зафирово – М. Преславец от км 39+117 до км 52+970 се осъществява в една лента с повишено внимание поради частичен ремонт на настилката и подмяна на бордюри. Срок до 20.11.2018 г. \r\nПът ІІІ-701: Движението по път ІІІ-701 Грънчарово – Тодор Икономово в участъка от кръстовището с път І-7 /Дулово – Шумен/ до границата с област Шумен от км 0+000 до км 12+300 се осъществява с повишено внимание в едната лента поради извършване на превантивен ремонт. Срок до 20.11.2018 г. \r\nПът ІІІ-2307: Движението по път ІІІ-2307 с. Овен – Главиница, в участъка с. Овен – с. Руйно, от км 0+000 до км 6+209 се осъществява в една лента поради превантивен ремонт. Движението се регулира със сигналисти, пътни знаци и конуси. Срок до 20.11.2018 г. \r\nОПУ-Сливен: \r\nВременно са въведени следните ограничения за движение на МПС: няма. \r\nРемонтни дейности: \r\nПът ІІ-55: Движението по път ІІ-55 /Гурково – Нова Загора - Свиленград/ в участъка от с. Млекарево до ТЕЦ 2 Марица Изток от км 104+100 до км 117+900 се осъществява с повишено внимание поради частични ремонтни дейности на асфалтовата настилка, оформяне на банкети и окопи. Движението се регулира с пътни знаци. Срок до 31.08.18 г. \r\nПът ІІ-57: Движението по път ІІ-57 в участъка от с. Пет могили до с. Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка, СПР по два броя съоръжения и отводнителни дейности. Движението се регулира с пътни знаци. Срок до 01.02.2019 г. \r\nОПУ-Смолян: \r\nВременно са въведени следните ограничения за движение на МПС:  \r\nПът II-86: Движението по път ІІ-86 гр. Смолян – с. Средногорци от км 108+350 /с. Влахово/ до км 109+450 /разклона за с. Тикале/ е ограничено за всички МПС поради срутване на скална маса на пътното платно. \r\nОбходен маршрут: Смолян - Чокманово - Смилян - Рудозем - Средногорци и обратно. Срок до 31.10.2018 г. \r\nПът II-86: Движението на МПС под 12 т по път ІІ-86 гр. Смолян – с. Средногорци в района на свлачище при км 109+450 се осъществява по ново изграден обходен общински път между с. Влахово, отклонението за с. Тикале и път II-86. Срок до 31.08.2018 г. \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.10.2018 г. \r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено да се движат автомобилите с маса над 12 т. без ремаркета и полуремаркета, поради стеснен габарит. Движението в района се регулира с пътни знаци. Срок до 31.10.2018 г. \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.10.2018 г. \r\nРемонтни дейности: \r\nПът ІІ-86: Движението по път ІІ-86 Хвойна – Чепеларе, при км 73+800 се осъществява с повишено внимание, съобразно създадената организация на движение поради пропаднал банкет с дължина 1 м в ляво. Участъкът е сигнализиран с пътни знаци. Срок до 31.07.2018 г. \r\nПът ІІ-86: Движението по път ІІ-86 Чепеларе – м. Рожен при км 83+600 се осъществява с повишено внимание съобразно създадената организация на движение поради пропаднал банкет с дължина 3м вдясно. Участъкът е сигнализиран с пътни знаци. Срок до 31.07.2018 г. \r\nПът ІІ-86: Движението по път ІІ-86 Хвойна – Чепеларе при км 75+400 се осъществява с повишено внимание, съобразно създадената организация на движение поради пропаднал банкет с дължина 1 м в ляво. Участъкът е сигнализиран с пътни знаци. Срок до 31.07.2018 г. \r\nПът III-866: Движението по път III-866 Широка лъка – Девин при км 37+800 се осъществява с повишено внимание поради пропаднал на банкет с дължина 10 м. Срок до 31.07.2018 г. \r\nПът ІІІ-866: Движението по път ІІІ-866 Девин – Михалково, в отсечката от км 50+500 до км 59+000 /отсечка от новопостроен път при строителството на язовир „Цанков камък“ собственост на НЕК, която не се поддържа от ОПУ-Смолян/ се осъществява с повишено внимание, съобразно създадената организация на движение, поради опасност от паднали камъни и свлечени земни маси върху платното за движение. Срок до 31.07.2018 г.; \r\nПът ІІI-8681: Движението по път ІІI-8681 Рудозем – Смилян от км 2+850 до км 2+905 се осъществява в една пътна лента поради пропадане на пътното платно. Участъкът е сигнализиран с пътни знаци. Срок 31.07.2018 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т. \r\nОбходен маршрут: през гр. Своге. Срок до 31.03.2019 г.  \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 30.09.2018 г. \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 31.08.2018 г.  \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 30.09.2018 г. \r\nРемонтни дейности:  \r\nПът II-18: Движението по път II-18 Софийски околовръстен път /СОП/ в участъка от пътен възел с АМ „Тракия“ до Казичене от км 34+500 до км 35+500 в платното посока АМ „Хемус“ е ограничено поради ремонтни дейности по асфалтовата настилка. Движението се осъществява двупосочно в платното посока АМ „Тракия“. Срок 03.08.2018 г.; \r\nПът II-82: Движението по път II-82 Боровец – Самоков от км 27+030 до км 34+715 се осъществява с повишено внимание поради частични ремонтни дейности. Срок 03.08.2018 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът II-57: Движението по път II-57 Стара Загора – Раднево – път II-55 в участъци от км 0+250 до км 11+074 и от км 12+460 до км 31+880 е ограничено за всички МПС с изключение на автобусният транспорт, който обслужва селата Могила, Малко Кадиево, Сърнево, Диня, Д. Атанасово и Тополяне поради изпълнение на СМР. Движението се ограничава в дните от понеделник до събота включително в часовете от 09:00ч до 20:00 ч.  \r\nОбходен маршрут: през гр. Нова Загора. Срок до 29.08.2018 г. \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 07.01.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.  \r\nПът III-5504: Временно се ограничава движението на всички ППС в участъка от път III-5504 с. Медникарово – с. Обручище от км 14+000 до км 15+100. Ограничението се въвежда във връзка с аварийното състояние на надлез при км 14+878 на път III-5504. \r\nОбходен маршрут: за ППС се осъществява чрез отбиване през с. Обручище, по ул.Млада гвардия\" успоредна на затворения участък между км 14+000 и 15+100 и се включва в път III-5504 посока Гълъбово. Срок до 31.08.2018 г.  \r\nРемонтни дейности: няма. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.08.2018 г. \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.07.2018 г. \r\nРемонтни дейности: \r\nПът II-51: Движението по път II-51 Бяла – Попово от км 30+000 до км 47+441 се осъществява с повишено внимание поради частичен ремонт на пътната настилка. Срок до 30.09.2018 г. \r\nПът III-202: Движението по път III-202 Опака – Попово от км 52+553 до км 66+144 се осъществява с повишено внимание поради частични ремонтни дейности на асфалтовата настилка. Срок до 30.08.2018 г. \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.08.2018 г. \r\nПът III-5102: Движението по път IІI-5102 Мировец – Буховци – Острец – Надарево – Дългач – Певец от км 4+410 до км 28+825 се осъществява с повишено внимание поради частични ремонтни дейности на асфалтовата настилка. Срок до 30.10.2018 г. \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движение по път III-597 Ивайловград – Дъбовец – Малко градище – Лозен – Любимец при км 56+850 в гр. Любимец е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г. \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 21.12.2018 г. \r\nРемонтни дейности: няма. \r\nОПУ-Шумен: \r\nВременно са въведени следните ограничения за движение на МПС:  \r\nПът III-701: Ограничено е движението по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение.  \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 31.12.2018 г. \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси.  \r\nОбходен маршрут: Шумен – Овчарово – Друмево. Срок до 31.12.2018 г. \r\nРемонтни дейности: няма. \r\nОПУ-Ямбол: \r\nВременно са въведени следните ограничения за движение на МПС: \r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа. \r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2018 г. \r\nРемонтни дейности: \r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 31.12.2018 г.; Опасност от падащи камъни:  Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.07.28", "title": "Актуална пътна обстановка"}
{"url": "http://www.focus-news.net/news/2018/07/28/2550573/tass-otmenyat-poleti-i-prekratyavat-patnicheskata-navigatsiya-okolo-tokio.html", "text": "Отменят полети и прекратяват пътническата навигация около Токио, предава   ТАСС . \r\nБроят на отменените полети в резултат на приближаващия тайфун Джондари в Япония се е увеличил до 152. Това съобщи телевизионният канал NHK, цитиран от агенцията. \r\nПо-рано беше съобщено за 32 отменени полета. Промени засягат маршрути между Токио и големите градове Нагоя и Осака в централните и западните части на главния японски остров Хоншу. Бурята, се очаква да достигне Япония до края на деня. В допълнение са отменени курсовете на пътнически кораби, които се движат по протежение на североизточния бряг на Япония и в Токийския залив. \r\nПоради наближаването на тайфуна няколко района съседни на  Токио – префектурите Чиба и Канагава са получили предупреждение за възможността от евакуация в случай на силни дъждове. \r\nТайфунът първоначално се очакваше да мине покрай Япония, но той промени пътя си в околностите на Хоншу. Сега Джондари се движи със скорост от 40 km / h по посока на северозапад и може да премине през централната и западната част на Япония, а след това да навлезе в Японско море и да достигне бреговете на Корейския полуостров. \r\nСпоред Националната метеорологична администрация на Япония скоростта на вятъра в централната част на тропическата буря е 40 м/с, а в периферията скоростта на вятъра надвишава 50 м/с. Очакват се проливни дъждове. \r\nВ началото на юли, Япония бе засегната от тайфуна Прапирун, проливните дъждове  причиниха свлачища и наводнения. В резултат на това бедствие загинаха повече от 225 души, а общият размер на щетите e 76.7 милиарда йени (около 680 милиона щатски долара по текущи валутни курсове).  Юлиян Марков", "date": "2018.07.28", "title": "ТАСС: Отменят полети и прекратяват пътническата навигация около Токио"}
{"url": "http://www.focus-news.net/news/2018/07/28/2550579/predstoyashti-sabitiya-v-stranata-za-28-yuli-agentsiya-fokus.html", "text": "*** \r\nМинистърът на земеделието, храните и горите Румен Порожанов ще участва в оперативно заседание в Шабла, на което ще се докладва за мерките за ограничаване на риска от африканска чума по свинете. От 13.00 часа в „Зелен образователен център“ ще се състои брифинг.  \r\n*** \r\nОт 10.00 до 14.00 часа на алеята към езерото „Ариана“ в Борисовата градина, Столичната библиотека ще разположи лятна читалня. \r\n*** \r\nОт 20.00 часа в Летен теаър – Бургас ще се проведе конкурсът „Бургас и морето“. \r\n***  \r\nОт 19.00 часа от парк „Марно поле“ ще тръгне Дефиле на участниците в Международния фолклорен фестивал.  \r\n*** \r\nОт 19.30 часа в Община Велико Търново – във фоайето на Етаж 3 ще се проведе пресконференция относно провеждащия се Международен архитектурен конкурс „Ново сърце за Стария град“. \r\n***  \r\nОт 20.00 часа в Летния театър ще се проведе закриване на Международния фолклорен фестивал.  \r\n***  \r\nОт 20.30 часа на Сцена „Арт лято“ до ХГ „Борис“ ще се проведе  Rock’n’Roll вечер с Гергана Стоянова и Илиян Калинов.  \r\n***    \r\nОт 23.30 часа от пл. „Цар Асен I“ ще може да се наблюдава Аудио-визуален спектакъл „Царевград Търнов – звук и светлина“.  \r\n*** \r\nОт 11.00 часа на открита сцена на Художествена галерия „Н. Петров“ ще се проведе „Детска игротека“.  От 17.30 часа във фоайе на Залата на Симфониета – Видин ще бъде представена фотоизложба на Михаил Георгиев – „Урбанизация“.  От 18.00 часа на площад „Бдинци” ще се състои фолклорна вечер и закриване на Фестивала  „Дунавски вълни“, с участието на самодейни състави от България, Сърбия и Румъния, Антимовската духова музика и Юнашкия тиган. \r\n*** \r\nОт 10.30 часа в село Попови Ливади ще бъде открит традиционен събор по повод Илинденско – Преображенското въстание. Програмата ще продължи до 16.00 часа. \r\n*** \r\nОт 10.00 часа в заведение „Роял Бийч Каварна” официално ще бъде открит трети турнир по подводен риболов за Купа „Каварна“ 2018г. \r\n*** \r\nВ 18.00 часа в центъра на селото ще се състои събор с богата празнична програма. \r\n*** \r\nОт 20.00 часа пред сградата на кметството в с. Камен бряг ще се проведе концерт от поредицата „Джаз на село“.  \r\n*** \r\nОт 19.00 часа в центъра на с. Гюешево ще се проведе традиционната „Хайдушка вечер”. \r\n*** \r\nОт 11.30 часа пред сградата на Районното управление на полицията в присъствието на министър председателят Бойко Борисов ще се проведе церемония по откриване на обновените административни сгради на РУ и РСПБЗН в Нови пазар.  \r\n*** \r\nОт 11.30 часа в Театрален салон „Георги Русев“ ще се състои кино в театъра – детска анимация, 2 D. \r\n*** \r\nОт 10.00 до 11.30 часа в галерия „Любен Гайдаров“ ще се състои мултимедийна презентация на картини от фонда на ХГ.  \r\n*** \r\nОт 12.30 часа в конферентната зала на Регионална библиотека „Любен Каравелов” ще се състои пресконференция във връзка с изпълнението на Еразъм+ проекта Language Аgainst Dropout (LAD): обучение по български eзик за деца с друг майчин език в предучилищна възраст и първи клас с номер 2015-1-BG01-KA201-014306 и мерките за информация и публичност. \r\n*** \r\nВ 18.00 часа  в  катедралния храм „Св. Висарион Смоленски“ ще започне архиерейска  празничната Вечерня с Петохлебие в памет и прослава на мъченика за Христовата вяра и закрилник на Родопите св. Висарион Смоленски. \r\n*** \r\nОт 09.00 часа от паркинга пред болница „Тракия-парк\", в подножието на Аязмото, ще тръгне общоградски поход. При дъждовно време походът няма да се състои. \r\n*** \r\nПрез събота и неделя ще се проведе традиционният събор на левицата под връх Бузлуджа.   \r\n*** \r\nОт 18.30 часа парк „Артилерийски“ ще се проведе пета традиционна  фолклорна среща на български изпълнители от чужбина „Верея и приятели“. \r\n*** \r\nОт 10.00 часа в залата на Военния клуб ще се състои откриването на Международен турнир по шах в памет на Стоян Иванов, един от основоположниците на шуменската шахматна школа.", "date": "2018.07.28", "title": "Предстоящи събития в страната за 28 юли (Агенция „Фокус“)"}
{"url": "http://www.focus-news.net/news/2018/07/28/2550580/nimh-predi-obyad-nad-po-golyamata-chast-ot-stranata-shte-preobladava-slanchevo-vreme-okolo-i-sled-obyad-na-mnogo-mesta-shte-prevali.html", "text": "Днес, преди обяд над по-голямата част от страната ще преобладава слънчево време. Атмосферното налягане е по-ниско от средното за юли и ще е без съществена промяна. Около и след обяд отново ще се развива купесто-дъждовна облачност и на много места ще има краткотрайни, в отделни райони интензивни валежи, придружени с гръмотевици и временни усилвания на вятъра. Ще има условия за градушки. Максималните температури ще са между 28° и 33°, в София - около 28°. Такава е прогнозата  на Националния институт по метеорология и хидрология (НИМХ) при БАН, съобщи за Агенция „Фокус“ дежурният синоптик Боряна Маркова. \r\nПо Черноморието преди обяд ще е слънчево. Около и след обяд ще се развива купесто-дъждовна облачност и на много места ще превали и прегърми. Ще е почти тихо. Максимални температури: 28°-31°. Температурата на морската вода е 25°-27°. Вълнението на морето ще бъде 1-2 бала. \r\nВ планините ще е преобладава слънчево време. Около и след обяд ще се развива купесто-дъждовна облачност и ще има краткотрайни валежи с гръмотевици, на отделни места ще са интензивни. Ще духа слаб до умерен вятър от север-северозапад. Максимална температура на височина 1200 метра около 22°, на 2000 метра – около 16°.", "date": "2018.07.28", "title": "НИМХ: Преди обяд над по-голямата част от страната ще преобладава слънчево време, около и след обяд на много места ще превали"}
{"url": "http://www.focus-news.net/news/2018/07/28/2550581/germanski-ministar-vnosat-na-soya-ot-sasht-nyama-da-navredi-na-fermerite-v-es.html", "text": "Германският министър на земеделието Юлия Клокнер заяви, че споразумението на ЕС за увеличаване на вноса на соя от САЩ няма да навреди на фермерите в Съюза, предава  Reuters. \r\nПредседателят на Европейската комисия Жан-Клод Юнкер се съгласи да увеличи вноса на соя в споразумение, постигнато с президента на САЩ Доналд Тръмп, според което Вашингтон ще отмени налагането на нови мита върху ЕС. \r\nКлокнер заяви, че не вижда „лоши страни за европейските фермери“ заради решението, защото Германия и ЕС зависят от вноса ѝ, за да хранят животните. \r\nТя посочи, че Европа преди е внасяла соята от Южна Америка, но сега просто ще пренасочи търсенето си към производителите от САЩ.  Виктор Турмаков", "date": "2018.07.28", "title": "Германски министър: Вносът на соя от САЩ няма да навреди на фермерите в ЕС"}
{"url": "http://www.focus-news.net/news/2018/07/28/2550586/api-ot-800-do-1200-ch-shte-bade-ogranicheno-dvizhenieto-na-mps-nad-35-tona-po-patya-gabrovo-shipka.html", "text": "От 8.00 до 12.00 ч. ще бъде ограничено движението на превозните средства над 3,5 тона по път I-5 Габрово – Шипка във връзка с провеждането на събор под връх Бузлуджа. Това съобщиха от пресцентъра на  Агенция \"Пътна инфраструктура\" .  \r\nОграничението е за участъка от път I-5 от км 155+197 /пътно кръстовище с общинския път за кв. Етъра/ до км 184+100 /участъка гр. Габрово – гр. Шипка/ и по панорамния път III-5005 между връх Шипка и връх Бузлуджа от км 0+000 до км 12+213.  \r\nАлтернативният маршрут за движение на МПС над 3,5 т е през Прохода на Републиката - път II-55 Велико Търново - Гурково. \r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, интернет страницата на АПИ – www.api.bg, lima.api.bg и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието на републиканските пътища.", "date": "2018.07.28", "title": "АПИ: От 8.00 до 12.00 ч. ще бъде ограничено движението на МПС над 3,5 тона по пътя Габрово – Шипка"}
{"url": "http://www.focus-news.net/news/2018/07/28/2550582/ministar-rumen-porozhanov-shte-uchastva-v-shabla-na-operativno-zasedanie-za-merkite-za-ogranichavane-na-riska-ot-afrikanska-chuma-po-svinete.html", "text": "Министърът на земеделието, храните и горите Румен Порожанов ще участва в оперативно заседание в Шабла, на което ще се докладва за мерките за ограничаване на риска от африканска чума по свинете. Това съобщиха от пресцентъра на   Министерството на земеделието, храните и горите . В заседанието ще участват ръководителите на ветеринарните и горските служби от Североизточна България.  \r\nМинистър Порожанов ще инспектира мерките и съоръженията на Гранично контролно-пропускателните пунктове с Румъния и изграждането на оградата по протежение на сухопътната граница с Румъния.  \r\nПредвиден е брифинг от 13.00 часа в „Зелен образователен център“ в град Шабла.", "date": "2018.07.28", "title": "Министър Румен Порожанов ще участва в Шабла на оперативно заседание за мерките за ограничаване на риска от африканска чума по свинете"}
{"url": "http://www.focus-news.net/news/2018/07/28/2550587/reuters-avstraliya-startira-mashtabni-ucheniya-na-aviatsiyata-v-aziatsko-tihookeanskiya-region.html", "text": "В Северна Австралия започнаха учения на авиацията с участието на пилоти от 16 държави, което ги прави едни от най-големите в Азиатско-тихоокеанския регион, предава   Reuters. \r\nВ ученията край северния град Дарвин 4000 души персонал и 140 самолета ще участват в следващите три седмици в ученията „Катранено черно“. Маневрите ще включват нощни полети и въздушно презареждане и ще предостави на някои страни уникален начин да подобрят интеграцията между своите ВВС.  \r\n „Събитията като учение „Катранено черно“ показват силните отношения на Австралия и участващите страни и високата оценка, която тя поставя на регионалната сигурност и изграждането на близки отношения на Азиатско-тихоокеанския“, съобщават в официално заявление Кралските австралийски въздушни сили.  \r\nВ ученията участват машини и пилоти от САЩ, Канада, Франция, Германия, Индия, Индонезия, Япония, Южна Корея, Малайзия, Холандия, Филипините, Сингапур, Швеция, Тайланд, Нова Зеландия и Австралия.  Виктор Турмаков", "date": "2018.07.28", "title": "Reuters: Австралия стартира мащабни учения на авиацията в Азиатско-тихоокеанския регион"}
{"url": "http://www.focus-news.net/news/2018/07/28/2550588/obshtogradski-pohod-shte-se-provede-v-stara-zagora.html", "text": "Поредният общоградски поход ще се проведе в околностите на град Стара Загора от 9.00 часа. Сборният пункт е на паркинга пред Болница „Тракия-парк“, в подножието на Аязмото. Това съобщиха от  пресцентъра на Община Стара Загора.  Маршрутът на похода е: местност „Сухата чешма“ - кв. Дъбрава - местност „Магарешка поляна“ - почивка за обяд при беседката до „Генералската чешма - Аязмото“. Продължителността му ще е около 4-5 часа. От Общината отбелязват, че походът е подходящ за всички възрасти, не е сложен, изисква удобни спортни обувки, дрехи и малка раничка - с храна, вода, шапка, дъждобран (за всеки случай). \r\nВодач на похода ще бъде Диана Енева.", "date": "2018.07.28", "title": "Общоградски поход ще се проведе в Стара Загора"}
{"url": "http://www.focus-news.net/news/2018/07/28/2550583/bsp-shte-provede-traditsionniya-si-sabor-na-istoricheskata-polyana-na-vrah-buzludzha.html", "text": "БСП ще проведе традиционния си събор на историческата поляна на връх  Бузлуджа. Мотото на събора тази година е „За по-добър живот - нашата кауза е България“. За да отбележат 127-ата годишнина от създаването на БСП върха ще изкачат хиляди социалисти от цялата страна. \r\nВ 11.30 ч. ще започне Националният политически митинг. Очаква се слово да произнесе лидерът на БСП Корнелия Нинова. На събора  Нинова ще връчи наградата „Димитър Благоев“ на бившия министър на културата Георги Йорданов и Мерсия Макдермот. Наградата беше присъдена от Националния съвет на партията на 21 юли 2018 г. \r\nПриветствия ще отправят и президентът на ПЕС Сергей Станишев, говорителят на ПГ на „БСП за България“ Елена Йончева, депутати и други. \r\nСлед политическата част социалистите ще се насладят на концерт на Горан Брегович. Очаква се представители на БСП да поднесат цветя пред паметника на Хаджи Димитър, на барелефа на основоположниците на партията и паметника на партизаните от Габровско-Севлиевски отряд. \r\nДеница КИТАНОВА", "date": "2018.07.28", "title": "БСП ще проведе традиционния си събор на историческата поляна на връх Бузлуджа"}
{"url": "http://www.focus-news.net/news/2018/07/28/2550584/gd-granichna-politsiya-intenziven-e-trafikat-za-tovarni-avtomobili-na-gkpp-kapitan-andreevo.html", "text": "Интензивен е трафикът за товарни автомобили на ГКПП „Капитан Андреево“. Това съобщиха за  Агенция „Фокус“  от ГД „Гранична полиция“. Нормален е трафикът на всички контролно-пропускателни пунктове по границите с Румъния, Сърбия, Македония и Гърция.", "date": "2018.07.28", "title": "ГД „Гранична полиция“: Интензивен е трафикът за товарни автомобили на ГКПП „Капитан Андреево“"}
{"url": "http://www.focus-news.net/news/2018/07/28/2550589/vav-veliko-tarnovo-shte-se-provede-preskonferentsiya-otnosno-provezhdashtiya-se-mezhdunaroden-arhitekturen-konkurs-novo-sartse-za-stariya-grad.html", "text": "Пресконференция относно провеждащия се Международен архитектурен конкурс „Ново сърце за Стария град“ ще се проведе от 19.30 часа в Община Велико Търново – във фоайето на Етаж 3. Това съобщиха от пресцентъра на  Община Велико Търново . Обявени ще бъдат класираните проекти в професионалната надпревара, оценявани от международно жури от архитекти от шест държави.  \r\nМеждународният архитектурен конкурс касае изграждане на нов градски център на Велико Търново, планирано на територията на Старото военно училище.", "date": "2018.07.28", "title": "Във Велико Търново ще се проведе пресконференция относно провеждащия се Международен архитектурен конкурс „Ново сърце за Стария град“"}
{"url": "http://www.focus-news.net/news/2018/07/28/2550590/sofiya-vavezhda-se-vremenna-organizatsiya-na-dvizhenieto-za-provezhdane-na-futbolna-sreshta-na-natsionalen-stadion-vasil-levski.html", "text": "Въвежда се временна организация на движението за провеждане на футболна среща на Национален стадион „Васил Левски” на 28 юли. Това съобщиха от пресцентъра на  Столична община . Забранява се престоят и паркирането на пътни превозни средства, с изключение на автомобилите на участниците в мероприятието, както следва:  \r\n- от 00.00 до 24.00 часа на 28 юли 2018 г. при сектор „Г” на Националния стадион „Васил Левски” от вход 20 до вход 26.  \r\n- от 13.30 до 20.30 часа на 28 юли 2018 г. на моста пред Национален стадион „Васил Левски”.  \r\nОт 18.00 часа на 28 юли 2018 г. до приключване на футболната среща, само при необходимост и по преценка на ръководството на СДВР ще се забрани влизането на пътни превозни средства в двете посоки, с изключение на автобусите на масовия градски транспорт по:  \r\n- ул. „Ген. Гурко” между бул. „Васил Левски” и бул. „Евлоги и Христо Георгиеви”;  \r\n- бул. „Евлоги и Христо Георгиеви” между пл. „Орлов мост” и бул. „Черни връх”;  \r\n- бул. „Драган Цанков” между бул. „Евлоги и Христо Георгиеви” и бул. „Пейо К. Яворов”.", "date": "2018.07.28", "title": "София: Въвежда се временна организация на движението за провеждане на футболна среща на Национален стадион „Васил Левски”"}
{"url": "http://www.focus-news.net/news/2018/07/28/2550592/predstoyashti-mezhdunarodni-sabitiya-za-28-yuli-agentsiya-fokus.html", "text": "Бившият каталунски лидер Карлос Пучдемон се завръща в Белия, след като Испания отмени заповедта за арест срещу него. \r\n***  Руската комунистическа партия планира протести срещу планираната пенсионна реформа в страната. \r\n***  Министърът на външните работи на Франция Жан-Ив Льо Дриан ще посети Куба. \r\n***  Управляващата във Венецуела Социалистическа партия ще проведе ежегодния си конгрес. \r\n***  24-часова стачка от служители на „Евростар“ заради „опасни“ условия на работа. \r\n***", "date": "2018.07.28", "title": "Предстоящи международни събития за 28 юли (Агенция \"Фокус\")"}
{"url": "http://www.focus-news.net/news/2018/07/28/2550591/denyat-28-yuli-v-balgarskata-istoriya.html", "text": "На 28 юли 1330 г. в битката при Велбъжд българската войска начело с Михаил III Шишман търпи поражение от сърбите начело с крал Стефан Урош III Дечански. На тази дата през 1879 г. в София излиза първият брой на \"Държавен вестник\". \r\nПрез 1913 г. е сключен Букурещкият мирен договор за мир, с който приключва Междусъюзническата война от 1913 г. В 1920 г. Софийската духовна семинария е преместена в Рилския манастир, а сградата й е предадена на Агрономическия факултет на Университета. На 28 юли е роден Васил Коларов, министър-председател на България. На тази дата умира българският цар Михаил III Шишман-Асен. \r\n2015 г. \r\nПрезидентът на Република България присъжда орден „Стара планина“ първа степен на д-р Анастасия Мозер, „за изключително големите ѝ заслуги за утвърждаване на демокрацията и евроатлантическите ценности в Република България“. \r\n2014 г. \r\nПрезидентът Росен Плевнелиев връчва мандат за съставяне на правителство в рамките на този парламент на третата по численост парламентарно представена политическа сила ДПС. \r\n2006 г. \r\nПремиерът и лидер на БСП Сергей Станишев обявява на разширено заседание на Висшия съвет на БСП в Габрово, че Георги Първанов е техният кандидат за президент на изборите. Сергей Станишев заявява, че БСП дава положителна оценка на първия мандат на Георги Първанов. \r\n2006 г. \r\nЗаминава втората част от контингента на България в Кабул. Преди да заминат Военнослужещите от Военновъздушните сили се подготвят повече от 9 месеца за изпълнение на своите задачи в Кабул. Това е първата задгранична мисия на Военновъздушните ни сили. Контингентът започва изпълнява своите задачи от 1 август. \r\n2000 г. \r\nВоенна прокуратура открива в дома на главния прокурор Никола Филчев подслушвателни устройства. Новината е съобщена с факс до медиите. В нея се казва, че в апартамент от същия жилищен блок, обитаван от пенсионирания служител на СОТИ Пламен Арсов, е намерена т. нар. “базова станция”. Тя е връзката между подслушвателната техника, вградена в апартамента на Филчев, и централата на СОТИ в сградата на МВР. Подслушвателната централа е свързана с още четири апартамента, сред които този на депутатката от БСП Дора Янкова и на друг прокурор. Военна прокуратура образува дело. \r\n1995 г. \r\nПровежда се общопартийна конференция на БСП, която приема документа \"Перспектива за България\" \r\nНа нея за пръв път проличават противоречията вътре в БСП, формулирани в изказването на главния редактор на партийния вестник \"Дума\" Стефан Продев като сблъсък между \"червените бабички\" и \"червените мобифони\". \r\n1993 г. \r\nКомитетът по пощите и далекосъобщенията издава първа лицензия за национален оператор на система за персонално повикване (пейджинг) NP/13-01 на \"Глобал и Джордан\" - София. \r\n1920 г. \r\nСофийската духовна семинария е преместена в Рилския манастир, а сградата й е предадена на Агрономическия факултет на Университета. \r\nТази стъпка е предприета с постановление на правителството, въпреки протестите на Светия синод и на опозицията. Светият синод заплашва кабинета и БЗНС с отлъчване от църквата. Решението е отменено на 21 юли 1923 г., но двете учебни заведения съжителстват до септември 1925 г. \r\n1913 г. \r\nСключен е Букурещкият мирен договор за мир, с който приключва Междусъюзническата война от 1913 г. \r\nТози договор е подписан между България, от една страна, и Румъния, Гърция, Сърбия и Черна гора – от друга. Според него Румъния получава Южна Добруджа, Сърбия – Вардарска Македония, с изключение на Струмица, Гърция – Егейска Македония. Отношенията с Турция се уреждат с отделен мирен договор. Тези два договора очертават първата национална катастрофа за България. С подписването на тези договори България не само е лишена в значителна степен от освободените от нея по време на Балканската война 1912 г.-1913 г. земи, но понася и тежки финансови и други загуби. За България остават земите между реките Струма и Места в Западна Тракия. \r\nПоражението на България в Междусъюзническата война сериозно разклаща положението на монархическия институт, но при все това цар Фердинанд I успява да се задържи на престола. Изходът от войната показва по недвусмислен начин, че макар недоволството на Кобурга спрямо претенциите на бившите съюзници на България към освободените земи да е напълно основателно, пътят за тяхното преодоляване не е избран правилно. Защото от войната спечелва не България, а Австро-Унгария и Германия, които по никакъв начин не искали да се примирят със съществуването на Балканския съюз като руско творение в един от най-невралгичните европейски райони в навечерието на предстоящия световен военен конфликт. \r\n1902 г. \r\nВ София се провежда десети конгрес на македонската емиграция. \r\nВъзникват два комитета: на Стоян Михайловски и ген. Иван Цончев под влияние на Двореца, а вторият - на Христо Станишев и Тома Карайовов под влияние на Вътрешната организация. \r\n1879 г. \r\nВ София излиза първият брой на \"Държавен вестник\". \r\nПървоначално излиза веднъж седмично, от третата година – 2 пъти, от дванадесетата година– всеки присъствен ден. През първите 12 години има характер на държавно информационно издание, като помества официални съобщения, новини и телеграми от чужбина. По-късно се ориентира към публикуване на влезлите в сила нормативни актове – закони, укази, постановления и други, регистрира официални документи – конвенции, договори и други. В неофициалната си част предоставя място за публикации на различни съдебни институции. Продължава да излиза и след 9 септември 1944 г. до 30 ноември 1950 г., когато е заместен от \"Известия на Президиума на Народното събрание\". \r\n1330 г. \r\nВ битката при Велбъжд българската войска начело с Михаил III Шишман търпи поражение от сърбите начело с крал Стефан Урош III Дечански. \r\nМежду двете страни вече е било постигнато временно примирие, но наблюдавайки разпръсването на българските отряди в широк периметър, сръбският крал нарушава споразумението. При изненадващото сръбско нападение българският цар се оказва с малобройна войска, която претърпява поражение. Голяма част от войниците са избити. Според едни извори цар Михаил ІІІ Шишман загива в битката, а според други е пленен и убит лично от сръбския крал. На тази дата са родени: \r\n1957 г. \r\nРоден е Иван Павлов Такев – български журналист. \r\nЗавършва специалност “Българска филология” в СУ “Св. Климент Охридски”през 1983 г. и Факултета по журналистика през 1989 г. Работи в БНР от 1985 г. като редактор в главна редакция “Програма” и главна редакция “Култура”. От 1989 г. до 1991 г. е в Радио “Свободна Европа”; от 1991 г. до 1992 г. е репортер в “По света и у нас”. От 1992 г. до 1998 г. е водещ на телевизионно предаване “Отзвук”. В периода 1997 г.-1998 г. е главен редактор на главна редакция “Публицистика”. От декември 2001 г. е член на Управителния съвет на БНТ. \r\n1946 г. \r\nРодена е Иванка Гръбчева – българска кинорежисьорка. \r\nЗавършва режисура в Бабелсберг през 1967 г. Един от първомайсторите на български детски филм. Творчество: \"Искам да живея\" (1970 г.), \"Глутницата\" (1972 г.), \"Деца играят вън\" (тв, 1973 г.), \"Изпити по никое време\" (1974 г.), \"При никого\" (1975 г.), \"Хирурзи\" (1977 г.), \"Войната на таралежите\" (тв, 1979 г.), \"Пришествие\" (1981 г.), \"Най-тежкият грях\" (1982 г.), \"Златната река\" (1983 г.), \"В името на народа\" (тв, 1984 г.), \"Тринадесетата годеница на принца\" (1987 г.), \"Ева от третия етаж\" (1987 г.), \"Карнавалът\" (1990 г.), \"Жребият\" (1993 г.), \"Големите игри\" (тв, 1999 г.), \"Една калория нежност\" (2002 г., по сценарий на Георги Данаилов). \r\n1935 г. \r\nРоден е Владимир Дамянов Башев – български поет и преводач. \r\nЗавършва специалност \"Българска литература\" в СУ \"Св. Климент Охридски\". Редактор е във вестник \"Народна младеж\", вестник \"Работническо дело\", вестник \"Пулс\", заместник-главен редактор на вестник \"Литературен фронт\", член на УС на СБП. Президент е на българо-съветски клуб на младата творческа интелигенция. Член е на УС на СБП, на ГК на ДКМС в София, на ЦК на ДКМС. Превежда \"Избрани стихотворения\" (1965 г.) от Евгени Евтушенко, \"Стихове и поеми\" (1966 г.) от А. Вознесенски. Носител е на Димитровска награда (1967г.). Загива при злополука на 19 ноември 1967 г. \r\nСтихосбирки: \"Тревожни антени\" (1957 г.), \"Преодоляване на гравитацията\" (1960 г.), \"Желязно време\" (1962 г.), \"Нецелунати момичета\" (1963 г.), \"Магазин за часовници\" (1964 г.), \"Възраст\" (1966 г.), \"Ателие\" (1967 г.), \"Избрани стихотворения\" (1968 г.), \"Прекрасната зависимост. Публицистика\" (1972 г.), \"Избрани стихотворения\" (1974 г.), \"Лирика\" (1978 г., руски език), \"Стихотворения за живите\" (1981 г.), \"Открих звезда\" (1986 г.), \"Звездни избраници\" (1995 г.). \r\n1927 г. \r\nРоден е Януш Вазов – режисьор и сценарист. Завършва режисура във ФАМУ, Прага. Автор е на над 50 късометражни филма, между които: \"Копривщица\" (1958), \"Кукери\" (1960), \"Първата пушка\" (1960), \"Неразбрани игри\" (1961), \"Мълчаливата борба\" (1963), \"Сянка над празника\" (1968), \"Спомен за Йордан Йовков\" (1980). Игралните му филми - \"Завръщане\" (1967), \"С особено мнение\" (1970 г., съвместно с Лада Бояджиева), \"Десет дни неплатени\" (1972), \"Изкуствената патица\" (1974), \"Катина\" (1976), \"Игра на любов\" (1979), \"Третото лице на монетата\" (1983 г.), \"Степни хора\" (1986), са посветени както на миналото, така и на нравствените дилеми на съвременността. По-късно дейността му е изцяло свързана с книгоразпространение. \r\n1896 г. \r\nРоден е Димитър Цолов – български архитект, член -кореспондент на БАН през 1961 г. Съвместно с И. Васильов, проектира Университетската библиотека, НБ, преустройството на църквата “Св. Неделя”, БНБ - София и други. \r\n1877 г. \r\nРоден е Васил Коларов, министър-председател на България На тази дата умират: \r\n2002 г. \r\nНа 58-годишна възраст умира Любомир Собаджиев - учредител на Движение “Гражданска инициатива” и един от създателите на СДС. \r\nРоден е на 18 юни 1944 г. в град Русе. Завършва техникум по корабоплаване. В периода до 10 ноември1989 г. е осъждан два пъти за противодържавна дейност, след като е основал през 1969 г. правозащитна група, разпространила множество материали, а след това от 1976 г. е куриер, представител и кореспондент на “Амнести Интернешънъл” в България. На 25 декември 1988 г. заема поста председател на основания Съюз за гражданска инициатива. През ноември 1989 г. става председател на Национално движение “Гражданска инициатива”, което е сред основателите на СДС. \r\n1980 г. \r\nУмира Димо Казасов (1886 - 1980)- политик, публицист, общественик, писател. Роден е на 5 септември 1886 г. в Трявна. Завършва гимназия в Русе през 1904 г. Секретар е на Българския учителски съюз; редактор е на неговия печатен орган “Съзнание” от 1914 г. до 1920 г. Деец е на БСДП, член на ЦК на БСДП, редактор на вестник “Народ” от 1920 г. до 1923 г. Участва в Деветоюнския преврат и влиза в правителството на Народния сговор (до 15 февруари 1924 г., когато подава оставка). Като общественик развива активна дейност в различни културни и политически сдружения. Основател е и ръководител на политическия кръг “Звено” от 1927 г. до 1934 г. Взема участие в преврата на 19 май 1934 г. Пълномощен министър в Белград от 1934 г. до 1936 г., основател е на вестник “Балкан” през 1936 г. издание, подчинено на идеята за сближаване на балканските народи. От 1936 г. до 1944 г. е председател на Комитета за защита и амнистия на политически борци. Член е на нелегалния комитет на ОФ от 1943 г. Министър на пропагандата от 1944 г. до 1945 г., на информацията и изкуствата от 1945 г. до 1947 г., директор на издателствата, полиграфията и търговията с печатни произведения от 1950 г. до 1958 г. Главен редактор е на редица всекидневници преди 9 септември 1944 г. \r\n1972 г. \r\nУмира дипломатът Иван Станчов (1887 - 1972). Роден е на 17 декември 1887 г. в Санкт Петербург. Завършва френски лицей в Париж през 1913 г., средно образование във френски католически колеж в Пловдив през 1915 г. Завършва Школата за запасни офицери в Княжево, изпратен е на фронта в Македония (1917 г. -1918 г.). Завършва право в университета във Фрибур, Швейцария през 1923 г. Работи в Министерството на външните работи на България през 1928 г. Дипломат в Българската легация в Рим от 1931 г. до 1936 г.; началник-отдел “Консулски” в Министерството на външните работи от 1937 г. до 1942 г.; генерален консул на България в Галац, Румъния (1942 г. - юни 1944 г.); генерален консул в Истанбул, Турция (юли 1944 г.). Емигрира във Фрибур, Швейцария (май 1945 г.) и в САЩ (август 1946 г.). До смъртта си живее и работи в малка ферма в щат Мериленд, подпомага български емигранти. Неговият архив и този на баща му Димитър Станчов са пренесени в България през 1999 г. Автор е на мемоарите “Дипломат и градинар” (2000 г., на български). \r\n1952 г. \r\nУмира Димо Сотиров – български художник. \r\nУчи в Държавното рисувално училище през 1898 г. при П. Клисуров и Ив. Ангелов. Завършва Академията за изящни изкуства в Париж при Л. Бона и Л. Мерсон. Рисува предимно портрети. Негови картини има в Националната художествена галерия, в художествени галерии на Пловдив, Враца, Ст. Загора. \r\nПо-известни платна: “Портрет на жена” (около 1915 г.), “Мечта” (1920 г.), “Автопортрет” (1920 г.), “Кехлибареното колие” (1920 г.), “Есен” и други. \r\n1923 г. \r\nУмира Найчо Цанов – български обществен и политически деец, публицист. \r\nРоден е през 1857 г. Брат на И. Цанов. Редактира вестник “Свобода” от 1883 г. до 1884 г. и “Народен лист” от 1894 г. до 1898 г. Участва като доброволец в Сръбско-българската война през 1885 г. През 1902 г. се отделя от Демократическата партия; от 1906 г. до 1926 г. е начело на Радикалдемократическа партия. През 1896 г. -1908 г. и 1911 г. -1918 г. е избиран за народен представител от видинския избирателен район. Води борба срещу участието на България в Първата световна война на страната на Германия. Взема участие в събора на Конституционния блок (1922 г.), насочен срещу правителството на Ал. Стамболийски. Автор е на “Царят на българите и погромът” (1914 г.). \r\n1330 г. \r\nУмира Михаил III Шишман-Асен – български цар от 1322 г. до 1330 г., син на видинския деспот Шишман, когото наследява след 1310 г. \r\nБългарските извори сочат, че е роден преди 1292 г. Във Венецианския списък на приятелски настроените владетели през 1313 г. е наречен “деспот на България, господар на Видин”. Съпругата му Ана-Неда е дъщеря на сръбския крал Ст. Милутин. Има 3 синове: Иван-Стефан, Михаил и Шишман. Избран е за цар след смъртта на Георги II Тертер през 1322 г. Потомък на е на Асеневци, най-вероятно по майчина линия. След успешна война с Византия възстановява българската власт в Северна Тракия и по Черноморието. Жени се за царица Мария Палеологина, вдовица на цар Теодор-Светослав, сестра на византийския император Андроник III, и става законен наследник на династията Тертеровци. В гражданската война във Византия подкрепя Андроник III, но през 1328 г. тайно влиза в съглашение с Андроник II (всъщност прави опит с изненада да превземе Константинопол, използва войската на пълководеца Иван Русина). Подписва договор с Византия срещу Сърбия. \r\nНамира смъртта си във Велбъждската битка. Сражение между български и сръбски войски, станало на 28 юли край Велбъжд (днешен Кюстендил). За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2018.07.28", "title": "Денят 28 юли в българската история"}
{"url": "http://www.focus-news.net/news/2018/07/28/2550593/kyustendil-v-selo-gyueshevo-shte-se-provede-traditsionnata-haydushka-vecher.html", "text": "Традиционната „Хайдушка вечер” ще се проведе в пограничното село Гюешево. Това каза пред  Радио „Фокус” – Кюстендил  кметът на населеното място Татяна Георгиева. По думите ѝ тази година „Хайдушката вечер” ще се проведе от 19.00 часа в центъра на населеното място. „В миналото хората са пресъздавали идването на Румена войвода с четата на дядо Ильо войвода, но сега ние се ограничаваме до рецитали и песни, посветени на войводата. Ще бъде организирана и родова среща, при нас ще дойдат потомци на Румена войвода, живеещи в различни краища на България”, каза Георгиева. По думите ѝ на 29 юли от 13.00 часа ще се проведе и традиционният събор. Предвижда се богата музикална програма с участие на Георги Илиевски, Емилия Стрехина, фолклорни състави от общината. \r\nВенцеслав ИЛЧЕВ", "date": "2018.07.28", "title": "Кюстендил: В село Гюешево ще се проведе традиционната „Хайдушка вечер”"}
{"url": "http://www.focus-news.net/news/2018/07/28/2550594/belogradchishkiyat-episkop-polikarp-shte-oglavi-arhiereyska-sveta-liturgiya-v-hram-sv-sv-kiril-i-metodiy-v-ihtimanskoto-selo-verinsko.html", "text": "На 28 юли Православната църква прославя св. апостоли и дякони прохор, Никанор, Тимон и Пармен. По този повод, с благословението на Негово светейшество Българския патриарх и Софийски митрополит Неофит, Негово преосвещенство Белоградчишки епископ Поликарп ще оглави архиерейска света Литургия в храм „Св. св. Кирил и Методий“ в село Веринско, Ихтиманска духовна околия на Софийска епархия, предаде репортер на  Агенция „Фокус“ . Началото е в 9.30 часа.  \r\nНикола ПЕТКОВ", "date": "2018.07.28", "title": "Белоградчишкият епископ Поликарп ще оглави архиерейска света Литургия в храм „Св. св. Кирил и Методий“ в ихтиманското село Веринско"}
{"url": "http://www.focus-news.net/news/2018/07/28/2550585/regnum-poveche-ot-2000-kashti-sa-postradali-ot-pozharite-v-gartsiya.html", "text": "Пожарите около столицата на Гърция са повредили около 2000 домове, една четвърт от които ще трябва да бъдат срутени след бедствието, предава  Regnum. \r\nВластите отбелязват, че е проведена проверка на 2000 пострадали от пожара къщи. След проверката, всяка сграда, призната за опасна за проживяване, се бележи с червена буква \"Х\". Спасителите продължават да издирват загинали и изчезнали. \r\n„Открихме останки под формата на кости, които принадлежат на трима различни души. Така броят на жертвите достига до 86“, заяви директорът на атинската Съдебна медицинска експертиза Никос Каракукис.   Виктор Турмаков", "date": "2018.07.28", "title": "Regnum: Повече от 2000 къщи са пострадали от пожарите в Гърция"}
{"url": "http://www.focus-news.net/news/2018/07/28/2550595/veliko-tarnovo-61-voto-prepluvane-na-reka-dunav-shte-zapochne-v-svishtov-na-28-yuli.html", "text": "Най-мащабното у нас преплуване на река Дунав организират в Свищов. Това ще е 61-вото издание на инициативата. Очаква се около 150 участници да преплуват разстояние, което е с дължина около километър и половина. В инициативата се включват както спортисти, така и хора, които просто обичат да плуват. Участват и много спортни клубове както от морските курорти, така и от вътрешността на страната. Всички включили се ще получат специални грамоти. \r\nМасовото преплуване ще започне от 09.00 и ще продължи до около 14.00 часа при местността Паметниците. \r\nСъбитието се организира от Звено „Масова физкултура и спортна база” при Община Свищов, съвместно с БЧК и съдействието на Министерство на отбраната, Военно подразделение 28 880 град Белене, Дирекция „Речен надзор” към Изпълнителна агенция „Морска администрация”, Регионалните дирекции „Гранична полиция” в Русе и Свищов, полицията и болницата в крайдунавския град. \r\nЛуиза ТРАНЧЕВА", "date": "2018.07.28", "title": "Велико Търново: 61-вото преплуване на река Дунав ще започне в Свищов на 28 юли"}
{"url": "http://www.focus-news.net/news/2018/07/28/2550596/depoua-v-balgariya-priznaha-istanbulskata-konventsiya-za-protivokonstitutsionna.html", "text": "Конституционният съд на България обяви Истанбулската конвенция за неконституционна, предава   Depo.ua. \r\nВ някои страни от ЕС, в частност в България и Словакия критиците твърдят, че документът е „троянски кон“, който цели въвеждането на „трети пол“ и еднополови бракове. Оглавяваната от Бойко Борисов коалиция през февруари отказа да ратифицира конвенцията, заради общественото недоволство.  \r\nТака продължава противостоенето между по-социално консервативните страни от Централна Европа с либералните ценности на Западна Европа. До момента Конвенцията на Съвета на Европа не е ратифицирана от България, Чехия, Гърция, Унгария, Ирландия, Латвия, Литва, Люксембург, Словакия и Великобритания.   Виктор Турмаков", "date": "2018.07.28", "title": "Depo.ua: В България признаха Истанбулската конвенция за противоконституционна"}
{"url": "http://www.focus-news.net/news/2018/07/28/2550599/dobrich-treti-turnir-po-podvoden-ribolov-shte-se-provede-v-kavarna.html", "text": "Община Каварна и КВС Балтек организират третият турнир по подводен риболов за Купа „Каварна“ 2018г., който ще се проведе в морската зона. Това съобщиха от  Община Каварна . \r\nТурнирът е част от веригата състезания за купа „България“ 2018. Разширените граници на зоната са - първият нос след буната на Болата в посока Север и Юг - преди плажа Тракийски скали, с. Божурец. \r\nОфициалното откриване ще се проведе от 10.00 часа в заведение „Роял Бийч Каварна” на крайбрежната зона на града до първа буна. Ориентировъчен старт на състезанието около 11.00 часа, а теглене и награждаване ще се проведе приблизително 6 часа по-късно, освен ако състезанието не е прекратено по-рано поради влошени метеорологични условия. \r\nЗа най-добре представилите се състезатели са осигурени предметни награди и статуетки.", "date": "2018.07.28", "title": "Добрич: Трети турнир по Подводен риболов ще се проведе в Каварна"}
{"url": "http://www.focus-news.net/news/2018/07/28/2550601/sofiya-vavezhda-se-vremenna-organizatsiya-na-dvizhenieto-za-rekonstruktsiya-na-toploprovod-v-zhk-ilinden.html", "text": "Въвежда се временна организация на движението за реконструкция на топлопровод в ж.к. „Илинден“. Това съобщиха от пресцентъра на  Столична община . Забранява се влизането на пътни превозни средства както следва:  \r\n- До 24.00 часа на 7 август 2018 г. по една средна пътна лента от северната половина на пътното платно на бул. „Тодор Александров“, в участък от 55 м при кръстовището му с бул. „Константин Величков“ и по четири средни пътни ленти на пътното платно на бул. „Тодор Александров“, в участъка между ул. „Индже Войвода“ и бул. „Константин Величков“;  \r\n- от 00.00 часа на 8 август 2018 г. до 24.00 часа на 11 август 2018 г. по три пътни ленти от южната страна на пътното платно на бул. „Тодор Александров“, в участъка между ул. „Индже Войвода“ и бул. „Константин Величков“;  \r\n- от 00.00 часа на 12 август 2018 г. до 24.00 часа на 13 август 2018 г. по една средна пътна лента от северната половина на пътното платно на бул. „Тодор Александров“, в участък от 55 м при кръстовището му с  бул. „Константин Величков“ и по три средни пътни ленти от пътното платно на бул. „Тодор Александров“, в участък от 45 м след разделителния остров  в посока ул. „Индже Войвода“.", "date": "2018.07.28", "title": "София: Въвежда се временна организация на движението за реконструкция на топлопровод в ж.к. „Илинден“"}
{"url": "http://www.focus-news.net/news/2018/07/28/2550597/denyat-28-yuli-v-svetovnata-istoriya.html", "text": "На тази дата през 1986 г. Михаил Горбачов обявява началото на изтеглянето на съветските войски от Афганистан. \r\nПрез 1929 г. 48 държави подписват в Женева конвенция за военнопленниците. \r\nНа 28 юли през 1914 г. започва Първата световна война, след като Австро-Унгария обявява война на Сърбия, един месец след убийството на австро-унгарския престолонаследник Франц Фердинанд в Сараево.  \r\n2017 г. \r\nСеверна Корея изстрелва междуконтинентална балистична ракета, която лети около 1000 километра хоризонтално за около 45 минути и се пада в Японско море. \r\n2016 г. \r\nСеверна Корея обявява, че Съединените щати \"пресичат червената линия в конфронтацията\", след като санкционират лидера Ким Чен-ун за нарушаване на правата на човека и счита, че санкциите са \"обявяване на война\" от САЩ. \r\n2016 г. \r\nСирийското правителство предлага амнистия на бунтовниците, които се предадат в рамките на три месеца. \r\n2016 г. \r\nНад 64 души умират в Непал след тежки мозонски дъждове, предизвикващи наводнения и свлачища. \r\n2014 г. \r\nМеждународният съд в Хага осъжда Руската Федерация на 50 милиарда долара, които тя трябва да изплати до 15 януари 2015 г. на акционерите на някогашния петролен гигант „ЮКОС“. Руските власти възразяват на решението, тъй като Енергийната харта и Договорът за Енергийната харта не са ратифицирани от Русия. Съдът приема приема, че „ЮКОС“ се е опитала да скрие доходи чрез подставени структури в руската автономна република Мордовия, „исканите от държавата сума са представлявали пълномащабна атака срещу \"Юкос\" и нейните собственици с цел да бъде докарана компанията до банкрут“. \r\n2013 г. \r\nВ Камбоджа се провеждат парламентарни избори. \r\n2013 г. \r\nВ Мали се провеждат президентски избори. \r\n2013 г. \r\nВ Севернокипърската турска република се провеждат президентски избори. \r\n2011 г. \r\nОлянта Умала (Оланта Умала Мозес Тасо) официално заема поста президент на Перу. \r\n2006 г. \r\nНикола Груевски встъпва в длъжност като президент на Република Македония \r\n2006 г. \r\nДесетки израелски танкове и бронетранспортьори напускат Ивицата Газа след двудневна офанзива срещу палестински екстремисти. Израелското командване потвърждава сведенията с думите, че операцията в Ивицата Газа е завършила.  \r\nЗа последните два дни в престрелки между израелски войници и палестински екстремисти загиват 30 палестинци, почти половината от които мирни жители. \r\n2006 г. \r\nНовият президент на Перу Алан Гарсия встъпва в длъжност. \r\nВ церемонията взимат участие президентите на осем латиноамерикански страни, испанския принц Фелипе и министъра на търговията на САЩ Карлос Гутиерес.  \r\nАлан Габриел Гарсия Перес за втори път заема този пост. Той е президент на Перу през периода от 1985 г. до 1990 г., тогава неговото управление приключва с икономически хаос в страната. \r\n1986 г.  \r\nМихаил Горбачов обявява началото на изтеглянето на съветските войски от Афганистан. \r\n1929 г. \r\n48 държави подписват в Женева конвенция за военнопленниците. \r\n1914 г. \r\nЗапочва Първата световна война, след като Австро-Унгария обявява война на Сърбия, един месец след убийството на австро-унгарския престолонаследник Франц Фердинанд в Сараево.  \r\nПървата световна война (1914 - 1918) се води между двете големи групировки - Тройният съюз и Съглашението (Антанта). Повод за войната става убийството на австро-унгарския престолонаследник в Сараево от членове на сръбска националистическа организация. В отговор на този акт Австро-Унгария изпраща ултиматум на Сърбия с неизпълними условия, вследствие на което войната между тях става неизбежна. Военните действия започват на 15 юли 1914 г. и в следващите дни в конфликта се намесват Германия - като съюзник на Австро-Унгария и Русия - на страната на Сърбия. Германия обявява война на Русия и Франция и навлиза със своите войски в пределите на неутрална Белгия. Следва намесата на Англия на страната на Франция и Русия. В края на октомври 1914 г. австро-германският блок успява да привлече за свой съюзник Турция. Италия, която е член на Тройния съюз, проявява колебания и през пролетта на 1915 г. е привлечена на страната на Съглашението. \r\nОт лятото на 1914 г. до лятото на 1915 г. войната се води с променлив успех и за двете групировки, като превес продължават да имат държавите от Тройния съюз. През 1916 г. настъпва равновесие на силите. С намесата на САЩ във войната (6 април 1917 г.) на страната на Съглашението настъпва обрат в хода на военните действия и през есента на 1918 г. държавите от Тройния съюз капитулират. \r\n1913 г. \r\nСключен е Букурещкият мирен договор за мир, с който приключва Междусъюзническата война от 1913 г. \r\nТози договор е подписан между България, от една страна, и Румъния, Гърция, Сърбия и Черна гора – от друга. Според него Румъния получава Южна Добруджа, Сърбия – Вардарска Македония, с изключение на Струмица, Гърция – Егейска Македония. Отношенията с Турция се уреждат с отделен мирен договор. Тези два договора очертават първата национална катастрофа за България. С подписването на тези договори България не само е лишена в значителна степен от освободените от нея по време на Балканската война 1912 г.-1913 г. земи, но понася и тежки финансови и други загуби. За България остават земите между реките Струма и Места в Западна Тракия. \r\nПоражението на България в Междусъюзническата война сериозно разклаща положението на монархическия институт, но при все това цар Фердинанд I успява да се задържи на престола. Изходът от войната показва по недвусмислен начин, че макар недоволството на Кобурга спрямо претенциите на бившите съюзници на България към освободените земи да е напълно основателно, пътят за тяхното преодоляване не е избран правилно. Защото от войната спечелва не България, а Австро-Унгария и Германия, които по никакъв начин не искали да се примирят със съществуването на Балканския съюз като руско творение в един от най-невралгичните европейски райони в навечерието на предстоящия световен военен конфликт. \r\n1808 г. \r\nВ Цариград е извършен преврат под ръководството на влиятелния русенски аянин Мустафа паша Байрактар. \r\nЦелта на преврата е да се възстанови на престола Селим ІІІ. Докато Мустафа Байрактар се опитва да влезе в двореца, Селим ІІІ е удушен. След като дворецът е превзет, султан Мустафа ІV е детрониран, а на негово място е поставен Махмуд ІІ (1808 г.-1839 г.). \r\n1806 г. \r\nРоден е Александър Андреевич Иванов – руски художник. \r\nУчи в Петербургската художествена академия от 1817 г. до 1828 г. при своя баща А. И. Иванов и в класа на А. И. Егоров. През 1830 г. Дружеството за поощряване на художниците го изпраща в Италия, посещава Австрия и Германия. От 1831 г. до 1858 г. живее в Рим, пътува из Италия, Венеция, Неапол, Лондон (1857 г.), среща се с А. И. Херцен. Произведенията му от ранния (петербургски) период: “Приам, изпращащ на Ахил тялото на Хектор\" (1824 г.) , Третяковска галерия; \"Иосиф, тълкуващ съня на затворените с него в тъмница виночерпец и хлебар\" (1827 г.), \"Белерофонд в поход срещу Химера\",  \r\n(1829 г.), \"Явяването на Христос пред Мария Магдалина\" (1835 г.), Руски музей, Петербург. Ранният му период завършва с картината \"Аполон, Хиацинт и Кипарис\" - една от първите му работи в Рим.. Върху формирането на светогледа на Иванов в Рим оказва влияние Н. В. Гогол, Н. М. Рожалин и Ф. Овербек. От 1837 г. до 1857 г. работи върху картината \"Явяването на Христос пред народа\" (днес в Третяковската галерия). Разглежда евангелския сюжет като реално историческо събитие. Създава пейзажните етюди - \"Апиевият път при залез слънце\"(1845 г.), \"На брега на Неаполитанския залив\" (края на 40-те - началото на 50-те години), Третяковска галерия. През последното десетилетие от живота си работи цикъла \"Библейски ескизи\" (акварел, Третяковска галерия). Умира на 15 юли 1858 г. \r\n1794 г. \r\nВ Париж са изпратени на гилотината Робеспиер, Сен-Жюст и още 19 френски революционери. Превратът от 27 - 28 юли слага край на диктатурата на якобинците. Якобинците са членове на Якобинския политически клуб в Париж по време на Великата френска революция, които изразяват интересите на радикалната буржоазия. \r\n1402 г. \r\nВойските на Баязид І търпят поражение в битката при Анкара от монголския владетел Тимур (1336-1405 г.). Баязид І е пленен и не след дълго умира. Тимур е монголски хан, когото европейските извори наричат Тамерлан. Той възстановява бейлиците в Анадола и силно ограничава азиатските владения на Османската династия. Османската държава преживява дълбока криза, чиито политически израз е дългата междуособна война за владетелския трон между Баязидовите синове Сюлейман Челеби (1402-1411 г.), Муса Челеби (1409-1413 г.) и Мехмед І Челеби (1413-1421 г.). На тази дата са родени: \r\n1954 г.  \r\nРоден е Уго Чавес, президент на Венецуела († 2013). \r\n1951 г. \r\nРодена е Наталия Белохвостикова - руска актриса. \r\nЗавършва ВГИК през 1971 г., работи в Театър-студията на киноактьора. Снима се във филмите \"Край езерото\" (1970 г.), \"Пей песен, поете\" (1971 г.), \"Надежда\" (1974 г.), \"Океан\" (1974 г.), \"Червено и черно\" (1976 г.), \"Чаша вода\" (1979), \"Малки трагедии\" (тв, 1980 г.). Етап в творческото й развитие са ролите във филмите на Алов и Наумов - \"Легенда за Тил\" (1977 г.), \"Техеран ‘43\" (1981 г.), \"Бряг\" (1984 г.), \"Избор\" (1988 г.). \r\n1929 г. \r\nРодена е Жаклин-Бувие Кенеди (1929 - 1994). Съпруга на американския президент Джон Кенеди, а след неговото убийство - на гръцкия корабен магнат Аристотел Онасис. \r\n1920 г. \r\nРоден е Андрю Маклаглен – американски режисьор, син на В. Маклаглен. \r\nПрез 1956 г. снима уестърна “Застреляй този човек”. Снима: “Шенандоа” (1965 г.), “Пътеки на Запад” (1967 г.), “Чейзъм” (1970 г.), “Парад на глупците” (1971 г.), “Кехил - шериф на САЩ” (1973г.), “Последният достоен мъж” (1976 г.), “Дивите гъски I “ (1978 г.), “Морски вълци” (1980 г.), “Сахара” (1982 г.), “Кавалерите на дългите сенки” (1984 г.), “Мостът на река Куай” (1989 г.). \r\n1915 г. \r\nРоден е Чарлз Таунс – американски физик, лауреат на Нобелова награда. \r\nОт 1931 г. до 1937 г. учи в Гринвил, а от 1937 г.до 1939 г. в Калифорнийския технологичен институт. От 1939 г. до 1948 г. работи във фирмата “Бел телефон”, от 1948 г. е в Колумбийския университет, а от 1950 г. е професор там. От 1961 г. до 1966 г. е преподавател в Масачусетския технологичен институт, от 1967 г. ръководи Физическия отдел в Калифорнийския университет в Бъркли. Президент на Американското физическо дружество през 1967 г. Основните му трудове са по квантова електроника. Независимо от А. М. Прохоров и Н. Г. Басов предлага идеята за нов принцип на генериране и усилване на електромагнитните вълни и на тази основа (заедно с колектив) създава първия квантов генератор - мазер. Съвместно с А. Шавлов обосновава възможността за създаване на оптически квантов генератор (лазер). Прилага методите на квантовата електроника и нелинейната оптика в астрофизиката; през 1969 г. открива мазерния ефект в Космоса. Печели нобелова награда за 1964 г. \r\n1874 г. \r\nРоден е Ернст Касирер - немски философ, един от водещите представители на Марбургската школа на неокантианството. \r\nУчи в Берлин, Лайпциг, Хайделберг. От 1896 г. е асистент на Коен в Марбург. Преподава философия в Берлинския (от 1908 г. до 1919 г.) и в Хамбургския университет (от 1919 г. до 1933 г.), негов ректор от 1930 г. Когато Хитлер идва на власт, Касирер емигрира и става преподавател отначало в Оксфордския университет в Англия, после в университета в Гьотеборг, Швеция (1935 г.-1941 г.). През 1941 г. заминава за САЩ. Работи като преподавател в Йейлския, а по-късно и в Колумбийския университет. Още в първите му трудове по история на философията и философия на науката са свързани с “марбургската” интерпретация на Кантовия критицизъм. Умира на 13 април 1645 г. \r\n1868 г. \r\nПриета е 14-ата поправка на Конституцията на САЩ. Тази поправка гарантира граждански права на всички, родени в страната или по-късно натурализирани афроамериканци. Главната й цел е да бъдат дадени права на всички освободени след Гражданската война роби. \r\n1851 г. \r\nРоден е Теодор Липс – германски философ и психолог, естет. \r\nПрофесор е в университетите в Бон от 1884 г., Бреслау от 1890 г. и Мюнхен от 1894 г. Основател е на Мюнхенския психологически институт. Заедно с В. Вунд и Г. Ебинхаус Липс е един от систематизаторите на немската психология от края на ХIХ век. Изходно понятие в неговата философия е непосредственият психологически \"опит\"; според него психологията е основа на философията, логиката, етиката и естетиката. По-късно под влияние на феноменологията на Е. Хусерл се опитва да преодолее психологизма. \r\n1849 г. \r\nРоден е Векослав Клаич – хърватски историк, професор от Загребския университет от 1893 г. до 1922 г., почетен доктор на Пражкия университет през 1922 г. \r\nПрез 1873 г. завършва Виенския университет. Съчиненията му са посветени на средновековната история, историята и географията на Хърватия, средновековната история на Босна, историята на хърватската музика. Неговият основен труд е многотомна история на Хърватия (описваща събитията до 1608 г.). Опитва се да обясни възникването на хърватската държава с прииждането на 7 или 8 племена от хървати завоеватели, които подчиняват славяните и образуват особена привилегирована прослойка от населението, от която се формира господстващата класа на хърватското общество. \r\n1828 г. \r\nРоден е Йосиф Владимирович Ромейко-Гурко - руски генерал. \r\nУчаства в Кримската война и се отличава през Руско-турската война от 1877 г. до 1878 г. Преминава Хаинбоазкия проход, смятан от турците за непроходим. При обсадата на Плевен, превзема турските укрепления при Горни и Долни Дъбник (25 и 29 октомври 1877 г.), а след падането на Плевен разбива турците при с. Богров, както и в тридневната битка при Пловдив (16-18 януари 1878 г.), преследва победените турските войски до Одрин. По-късно е генерал-губернатор на Петербург. Член на Държавния съвет на Русия от 1886 г. до 1894 г. Последовател на принципите на Суворовската военна школа. Умира на 28 юли 1828 г. \r\n1812 г. \r\nРоден е Юзеф Игнаций Крашевски – полски писател, предтеча на реализма в полската литература. \r\nАвтор е на “селските” романи “Уляна” (1843 г.), “Остап Бондарчук” (1847 г.) и други. \r\n1804 г. \r\nРоден е Лудвиг Фойербах - германски философ-материалист, представител на най-радикалните кръгове на немското общество от 30-те - 60-те години на ХIХ век, идеолог на немските радикали. \r\nСлед завършване на местната гимназия постъпва в Хайделбергския университет през 1823 г., където изучава теология. След една година напуска Хайделберг и постъпва в Берлинския университет, където слуша лекциите на Хегел. Изпитва известно неудовлетворение от абстрактния характер на Хегеловата философия и започва да се занимава с природни науки. Завършва университета и защитава докторска дисертация на тема “За единния, универсален и безкраен разум” през 1828 г., посветена на Хегел. Става частен доцент в Ерлангенския университет, чете лекции по история на философията, логика и метафизика. За разлика от Хегел, който смята, че логическите категории имат самостоятелно битие, стоящо над природата и историята, Фойербах схваща логиката като теория на познанието, основана на историята на познанието. През 1830 г. издава “Мисли за смъртта и безсмъртието”, където се противопоставя на християнските догми и отрича личното безсмъртие. Цялото произведение е атеистично, но изходните позиции на философа са идеалистични. Доказва, че човекът е смъртен, а животът му - временен, преходен. Според Фойербах безсмъртието на човека трябва да се разбира само като продължаване на човешките дела в паметта на живите хора. Вечен, безсмъртен и абсолютен е само родовият, всеобщият, универсалният разум, родовото мислене, родовото съзнание. След издаването на това съчинение Фойербах е уволнен от университета и повече не може да намери преподавателско място в германски университет. Умира на 13 септември 1872 г. \r\n1750 г. \r\nРоден е Филип Фабр Д’Еглантин - френски общественик и политик, участник във Великата френска революция, якобинец. \r\nРаботи като провинциален актьор и се заселва в Париж през 1787 г. Фабр Д’Еглантин е известен като автор на комедии, насочени против феодализма. Член е на Клуба на корделиерите от 1790 г. Участник е във въстанието на 10 август 1792 г., член на въстаническата Парижка комуна през 1792 г. Член е на Конвента, взема участие в разработването на републиканския календар. В края на 1793 г. се присъединява към дясното крило на якобинците около Ж. Дантон. Заедно с други дантонисти е осъден на смърт и 5 април 1974 г. е гилотиниран. На тази дата умират: \r\n1960 г. \r\nУмира Етел Лилиан Войнич - английска писателка от ирландски произход. \r\nРодена е на 11 май 1864 г. След смъртта на баща й, семейството й се премества в Лондон. От 1887 г. до 1889 г. живее в Русия. От 1920 г. в Ню Йорк. Първият й роман \"Стършел\" й носи световна известност. По романа й е създаден филм, драматизиран е и са поставени 2 опери; на български език е преведен за първи път през 1921 г. След \"Стършел\" Войнич написва още четири романа: \"Джек Реймънд\" (1901 г.), \"Оливия Летам\" (1904 г.), \"Прекъсната дружба\" (1910 г.), \"Събуй обущата си\" (1945 г.). Авторка на няколко музикални съчинения, между които ораторията \"Вавилон\" (1948 г.). \r\n1922 г. \r\nУмира Матю Базил Гед - френски политик. \r\nЕдин от водачите на Френската социалистическа партия. Противник на Жорес. Министър през 1914 г. и 1915 г. \r\n1849 г. \r\nУмира Карло Алберто- крал на Пиемонт (Сардинското кралство) (1831 г. -1849 г.), от Савойската династия. \r\nПо време на революцията от 1848 г. до 1849 г. въвежда умерено-либерална конституция, така наречения Албертински статут. Води политика на компромиси спрямо двете борещи се страни, заради което е наречен “краля на колебанията”. Под натиска на национално-освободителното движение обявява война на Австрия; след поражението през 1848 г. -1849 г. се отказва от престола на 23 март 1849 г. и бяга в Португалия. \r\n1808 г. \r\nУмира Селим III - турски султан от 1789 г. до 1807 г. \r\nПровежда военни, административни и финансови реформи; засилва централната власт. Води войни с Франция (1798 г. -1801 г.), с Русия (1806 г. -1812 г.) и с Англия (1807 г. -1809 г.). Убит след еничарски заговор. \r\n1794 г. \r\nУмира Филип Франсоа Жозеф Леба - френски революционер, сподвижник на М. Робеспиер. \r\nВ периода на Великата френска революция (1789 г. -1799 г.) е якобинец, от 1793 г. - член на Комитета по обществена безопасност. По време на термидорския преврат се самоубива. \r\n1794 г. \r\nУмира Максимилиан Мари Изидор де Робеспиер - един от ръководителите на Великата Френска революция, адвокат. \r\nРоден е на 6 май 1758 г. Учи в колежа \"Луи Велики\" в Париж; завършва Юридическия факултет на Сорбоната. Приема идеите на просветителите; смята се за ученик и последовател на Ж.-Ж. Русо. Адвокат е в Арас след 1781 г., защитава подсъдими на политически процеси; член е на Араската академия за наука и изкуство през 1783 г. Избран е за депутат в Генералните щати от третото съсловие на Арас. Привърженик е на радикалните идеи и действия по аграрния въпрос. Налага се като лидер на якобинците, ръководи борбата срещу жирондистите, изразяващи интересите на едрата буржоазия и склонни към съглашателство с аристокрацията. Жертва на заговор на своите политически противници, които организират преврата на 9 термидор. Осъден е на смърт и гилотиниран. \r\n1794 г. \r\nУмира Луи Антоан Сен Жуст - участник във Великата френска революция, съратник на М. Робеспиер. \r\nВъзторжено приветства започналата революция и се включва в политическата борба. През септември 1792 г. е избран в Конвента, влиза в крилото на якобинците. В края на 1792 г. подкрепя смъртната присъда на крал Луи ХVIII. Участва в създаването на якобинската конституция през 1793 г. Като член на Комитета за обществено спасение е един от ръководителите в политиката на якобинската диктатура. Сен Жуст е главният обвинител в процесите срещу жирондистите, ебертистите и дантонистите. Изпратен като комисар заедно с Ф. Леба в Рейнската, проявява твърда воля в борбата с контрареволюционерите през 1793 г. и способства за победата на френските войски при Фльорус на 26 юни 1794 г. По негова инициатива Конвентът приема така наречените Вантозки декрети през 1794 г. След контрареволюционния преврат на 9 термидор е осъден на смърт и екзекутиран заедно с М. Робеспиер. \r\n1750 г. \r\nУмира Йохан Себастиан Бах - немски композитор и органист. \r\nРоден е на 21 март 1685 г. От 1703 г. до 1723 г. работи като придворен и църковен музикант в Арнщат, Ваймар, Мюлхаузен, Кьотен. От 1723 г. до края на живота си е органист в църквата \"Св. Тома\" в Лайпциг. Творчеството на Бах е връх в изкуството на предкласиците. Автор е на 20 светски кантати, пасиони, прелюдии, токати и фуги за орган и за пиано, сюити, концерти за цигулка и други (\"Коледна оратория\", \"Меса в си-минор\", \"6 Бранденбургски концерта\" и др.; около 30 творби, написани по поръчка на светски лица) на теоретичния труд \"Изкуството на фугата\" (1748 г. -1750 г.). Синовете на Бах също са композитори. От 1950 г. в Лайпциг на всеки 4 години се провежда международен конкурс на името на Бах. \r\n1741 г. \r\nУмира Антонио Вивалди - италиански композитор, цигулар и музикален педагог. \r\nРоден е на 4 март 1678 г. Учи композиция при Дж. Легренци и цигулка при баща си Дж. Батиста. От 1714 г. ръководи оркестъра и хора на консерваторията \"Дела Пиета\" във Венеция. Вивалди е виден представител на италианското цигулково изкуство на ХVIII век, утвърдил нов маниер на изпълнение. Майстор на ансамблово-оркестровия концерт - кончерто гросо. Автор е на около 40 опери, кантати, симфонии, църковни творби, повече от 460 концерта, между които прочутият цикъл от 4 цигулкови концерта \"Годишните времена\" - ранен образец на програмната симфонична музика. \r\n1655 г. \r\nУмира Саваниен Дьо Сирано Дьо Бержерак – френски писател. \r\nРоден е на 6 януари 1619 г. Автор е на фантастичните романи “Другият свят: Комичната история на държавите и империите на Луната” (1648 г. -1649 г., издаден посмъртно 1657 г.) и “Комична история на държавите и империите на Слънцето” (1662 г., посмъртно) и други. \r\n1540 г. \r\nУмира лорд Томас Кромуел (ок. 1485 - 1540) - английски държавник, син на Оливър Кромуел. Предполага се, че е роден около 1485 г. в Патни. От 1533 г. заема най-важните държавни постове при крал Хенри VIII. Съдейства за укрепване на английския абсолютизъм. След редица неуспехи във вътрешната политика, е обявен за държавен изменник. \r\nЗа изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2018.07.28", "title": "Денят 28 юли в световната история"}
{"url": "http://www.focus-news.net/news/2018/07/28/2550598/sofiya-stolichnata-biblioteka-shte-razpolozhi-lyatna-chitalnya-v-borisovata-gradina.html", "text": "Столичната библиотека ще разположи читалня в Борисовата градина на 28 юли в рамките на кампанията Лятна читалня „Зелени библиотеки“. Това съобщиха от пресцентъра на  Столична община . Инициативата ще се състои от 10.00 часа до 14.00 часа на алеята към езерото „Ариана“ в Борисовата градина.  \r\nЩе присъстват известните български поети Кристин Димитрова, Марин Бодаков и Боби Мирчев, които ще четат свои текстове и ще раздават книги с автографи.", "date": "2018.07.28", "title": "София: Столичната библиотека ще разположи лятна читалня в Борисовата градина"}
{"url": "http://www.focus-news.net/news/2018/07/28/2550600/blagoevgrad-s-traditsionen-sabor-na-popovi-livadi-shte-bade-otbelyazana-115-ata-godishnina-ot-ilindensko-preobrazhenskoto-vastanie.html", "text": "Община Гоце Делчев организира традиционния събор в село Попови ливади по повод 115-ата годишнина от избухването на Илинденско-Преображенското въстание. Това съобщиха от пресцентъра на  Общината . \r\nПрограмата ще започне в 10.30 часа пред паметника на Гоце Делчев на Попови ливади със заупокойна молитва за загиналите в Илинденско-Преображенското въстание и молебен за здраве, които ще отслужи Негово Високопреосвещенство Неврокопски митрополит Серафим. След това, на паметника на Гоце Делчев ще бъдат положени венци и цветя в знак на признателност и преклонение пред паметта на участниците във въстанието. \r\nВ 11.30 часа, на голямата поляна в село Попови ливади, ще започне празничният концерт. В програмата ще участват: Боряна Карпузова, Цветанка Воденова, Георги Жбантов, Мария Христова, Ирина Паскалева, Марио Василев и сборен оркестър с ръководител Здравко Георгиев. Тази година специални участници в празничната програма ще бъдат Руслайн Мънов, духов оркестър „Виво Монтана“ и Стойка Германова. \r\nОсигурен е организиран транспорт от Гоце Делчев до Попови ливади. Автобусите ще тръгват от площад „Гоце Делчев” от 8.00 часа и ще се връщат обратно след 16.00 часа.", "date": "2018.07.28", "title": "Благоевград: С традиционен събор на Попови ливади ще бъде отбелязана 115-ата годишнина от Илинденско-Преображенското въстание"}
{"url": "http://www.focus-news.net/news/2018/07/28/2550603/veliko-tarnovo-vavezhdat-se-vremenni-promeni-v-organizatsiyata-na-dvizhenie.html", "text": "Във връзка с Церемонията за присвояване на първо офицерско звание, както и със закриване на Международен фолклорен фестивал във Велико Търново ще настъпят временни промени в организация движението на МПС. Това съобщиха от пресцентъра на  Община Велико Търново . \r\nДнес за времето то 17.30 до 19.30 ч. се затварят улиците по маршрут Интерхотел Велико Търново- ул. „Христо Ботев“ -ул. „Независимост\"-Паметник на обесените, както и обратно - ул. „Независимост“ - пл. „Майка България\" - Военен клуб - Летен театър.", "date": "2018.07.28", "title": "Велико Търново: Въвеждат се временни промени в организацията на движение"}
{"url": "http://www.focus-news.net/news/2018/07/28/2550602/dobrich-kamen-bryag-sabira-pochitatelite-na-dzhaza-s-kontsert-ot-poreditsata-dzhaz-na-selo.html", "text": "Аюне Суле от Гана, Росен Захариев, Санди Даниел, Велтшмерц дует, Веселин Еко Веселинов, Милен Кукошаров с гост, Стоян Янкулов Стунджи, Теодосий Спасов–трио, Пейо Пеев и Християн Цвятков събират почитателите на джаза в Камен бряг. Това съобщиха от пресцентъра на  Община Каварна . \r\nКонцертите от поредицата „Джаз на село“ ще се проведат днес и утре от 20.00 часа на открито пред сградата на кметството в село Камен бряг. Музикалните джаз вечери се организират за трета поредна година със съдействието на община Каварна, съвместно с НЧ „Г.С.Раковски – 1941“ и сдружение \"Еко Норд\".", "date": "2018.07.28", "title": "Добрич: Камен бряг събира почитателите на джаза с концерт от поредицата „Джаз на село“"}
{"url": "http://www.focus-news.net/news/2018/07/28/2550604/katedralniyat-hram-sv-visarion-smolenski-shte-praznuva-hramov-praznik-s-arhiereyski-bogosluzheniya.html", "text": "На 29 юли Православната църква прославя нашия роден светител св. свщмчк Висарион Смоленски. По този повод на 28 юли (събота) от 18.00 часа, с благословението на Негово Високопреосвещенство Пловдивският митрополит Николай, Негово преосвещенство Знеполският епископ Арсений, викарий на Пловдивския митрополит, ще отслужи Празнична вечерня с петохлебие за храмовия празник на църквата „Св. Висарион Смоленски”, град Смолян, предаде репортер на  Агенция „Фокус“ .  \r\nНа 29 юли(неделя) от 9.00 часа, епископ Арсений ще оглави архиерейска света Литургия в храма.  \r\nНикола ПЕТКОВ", "date": "2018.07.28", "title": "Катедралният храм „Св. Висарион Смоленски“ ще празнува храмов празник с архиерейски богослужения"}
{"url": "http://www.focus-news.net/news/2018/07/28/2550608/ria-novosti-fregatata-admiral-gorshkov-shte-vleze-v-sastava-na-vmf-na-rusiya.html", "text": "Тържествената церемония по вдигането на знамето и приемането в състава на ВМФ на Русия   на фрегатата от проект 22350 „Адмирал Горшков“ ще се проведе в Санкт Петербург, предава  РИА Новости. \r\nПразничното мероприятие ще започне с военноморски парад, в който ще участва новият съд, който е пристигнал във Финския залив, успешно преминавайки от Баренцово море.  \r\n„Адмирал Горшков“ е способен да изпълнява широк кръг задачи в далечната морска зона. За първи път в него са въплътени много технически решения и руски технологии на корабостроенето. Корабът ще стане базов за по-нататъшното развитие на фрегатите от този проект.   Виктор Турмаков", "date": "2018.07.28", "title": "РИА Новости: Фрегатата „Адмирал Горшков“ ще влезе в състава на ВМФ на Русия"}
{"url": "http://www.focus-news.net/news/2018/07/28/2550606/veliko-tarnovo-povishena-e-opasnostta-ot-padashti-kamani-v-prohoda-na-republikata.html", "text": "Спокоен е трафикът във Велико Търново в началото на почивния ден. Движението се осъществява с нормална интензивност като за събота, предаде репортер на  Радио „Фокус“ – Велико Търново . Времето е облачно, без валежи. Настилките в града са сухи. Засилване на потока от автомобили се очаква в следобедните часове. По—интензивен ще е трафикът по главните и второкласни пътища в региона. За изминалото денонощие в областта не са регистрирани тежки инциденти, няма и допълнително въведени ограничения по първокласната пътна мрежа.  \r\nУсловията за пътуване в областта са нормални. Времето е облачно, на места превалява слаб дъжд. Отворен за Движение е Прохода на Републиката, но там все още важи предупреждението за опасност от падащи камъни. От КАТ „Пъна полиция“ припомнят, че в региона има поставени две стационарни и пет мобилни камери, които следят за скоростта на движение. Стационарните са по път I-4 Севлиево-Велико Търново при км 116+650 м в ляво, до бензиностанцията в землището на село Момин сбор. В отсечката максималната скорост за движение в двете посоки е 60 км/ч. Втората камера също е по път I-4, но при км 133+490 м в дясно, до складовата база в землището на село Шереметя. \r\nЛуиза ТРАНЧЕВА", "date": "2018.07.28", "title": "Велико Търново: Повишена е опасността от падащи камъни в Прохода на Републиката"}
{"url": "http://www.focus-news.net/news/2018/07/28/2550605/peter-siyarto-vanshen-ministar-na-ungariya-sarbiya-tryabva-da-vleze-v-es-predi-2025-godina.html", "text": "Унгарският външен министър Петер Сиярто заяви, че Сърбия трябва да влезе в ЕС преди 2025 г. и че процедурите по влизането ѝ не трябва да се проточват, предава  ТАСС. \r\n„2025 г., която ни определи Европейската комисия, е твърде далечна дата. Сърбия трябва да стане член на ЕС колкото се може по-рано и имаме едно предложение. До декември трябва да отворим няколко преговорни глави. Няма смисъл да се бавим“, заяви Сиярто.  \r\nКандидати за членство в ЕС са Сърбия, Черна гора, Турция, Албания и Македония. Брюксел засега не определя конкретни дати за влизането на тези страни в Съюза, но през есента на миналата година председателят на ЕК Жан-Клод Юнкер заяви, че, според него, Сърбия и Черна гора ще влязат в ЕС към 2025 г.    Виктор Турмаков", "date": "2018.07.28", "title": "Петер Сиярто, външен министър на Унгария: Сърбия трябва да влезе в ЕС преди 2025 година"}
{"url": "http://www.focus-news.net/news/2018/07/28/2550607/sofiya-vavezhda-se-vremenna-organizatsiya-na-dvizhenieto-vav-vrazka-s-remont-na-vodoprovod-po-ul-parva-balgarska-armiya.html", "text": "Въвежда се временна организация на движението във връзка с ремонт на водопровод по ул. „Първа българска армия\". Това съобщиха от пресцентъра на  Столична община . Във връзка с ремонта на водопровод по ул. „Първа българска армия\", от ул. „Гено Киров\" до ул. „Нешо Бончев\", по ул. „Първа българска армия\", от ул. „Нешо Бончев\" до мост на р. Суходолска, по ул. „Проф. Иван Георгов\" от ул. „Първа бълг. армия\" до ул. „Локомотив\", по ул. „Локомотив\" от ул. „Проф. Иван Георгов\" до бул. „Илиянци\", по бул. „Илиянци\" от ул. „Първа българска армия\" до ул. „Сергей Румянцев\" се въвежда промяна в организацията на движение. \r\nЗабранява се влизането на пътни превозни средства, както следва: \r\n- До 24 август 2018 г. по северната половина от пътното платно на ул. „Първа българска армия” в участък от 125 м между ул. „Константин Преславски“ и ул. „Проф. Иван Георгов“. Движението на пътни превозни средства ще се извършва двупосочно в по една лента в посока по южната половина от пътното платно на ул. „Първа българска армия” в същия участък. \r\n- от 4.30 часа на 28 юли 2018 г. до 24.00 часа на 24 август 2018 г. се измества временно  автобусна спирка по маршрута на автобусни линии № 100, с код 1505 „Моста на Суходолска река” с 90 метра назад в посока ул. „Константин Преславски“.", "date": "2018.07.28", "title": "София: Въвежда се временна организация на движението във връзка с ремонт на водопровод по ул. „Първа българска армия\""}
{"url": "http://www.focus-news.net/news/2018/07/28/2550609/belogradchishki-episkop-polikarp-shte-oglavi-arhiereyska-sveta-liturgiya-v-hram-sv-georgi-v-breznik-po-povod-70-godini-ot-osveshtavaneto-na-hrama.html", "text": "На 29 юли, в празничния за християните неделен ден,  Православната църква прославя св. мъченик Калиник и св. свщмчк. Висарион Смоленски. По този повод и във връзка със 70-годишния юбилей от освещеването на храм „Св. Георги“ в град Брезник на Софийска епархия, с благословението на Негово светейшество Българския патриарх и Софийски митрополит Неофит,  \r\nНегово преосвещенство Белоградчишки епископ Поликарп ще оглави архиерейска света Литургия, предаде репортер на  Агенция „Фокус“ . Началото е в 9.30 часа.  \r\nНикола ПЕТКОВ", "date": "2018.07.28", "title": "Белоградчишки епископ Поликарп ще оглави архиерейска света Литургия в храм „Св. Георги“ в Брезник, по повод 70 години от освещаването на храма"}
{"url": "http://www.focus-news.net/news/2018/07/28/2550611/gabrovo-gasta-magla-zatrudnyava-dvizhenieto-kam-vr-shipka-trafikta-e-intenziven.html", "text": "Гъста мъгла има в района на вр. Шипка, видимостта е силно намалена, предаде репортер на  Агенция „Фокус“ . Трафикът към върха е интензивен заради провеждането на традиционния събор на БСП на вр. Бузлуджа. \r\nДеница КИТАНОВА", "date": "2018.07.28", "title": "Габрово: Гъста мъгла затруднява движението към вр. Шипка, трафикът е интензивен"}
{"url": "http://www.focus-news.net/news/2018/07/28/2550613/usa-today-petima-dushi-sa-zaginali-pri-strelba-v-teksas.html", "text": "Петима души са загинали след два свързани случая на открита стрелба в град Робстън в американския щат Тексас, предава   USA Today. \r\n„Трима души са загинали при стрелба, открита в старчески дом в град Робстън. Още двама души са открити простреляни в къща в града, като се смята, че са свързани с посоченото горе нападение“, съобщи местният градски секретар Ернан Родригес.  \r\nСлед като получава сигнал в петък вечерта, полицията открива при пристигането си в старческия дом трима загинали. Още двама души са били открити в дома на една от жертвите от стрелбата. \r\nРодригес уточни, че стрелецът е също сред загиналите.   Виктор Турмаков", "date": "2018.07.28", "title": "USA Today: Петима души са загинали при стрелба в Тексас"}
{"url": "http://www.focus-news.net/news/2018/07/28/2550610/gabrovo-izvarshva-se-remont-na-uchastak-ot-patya-sevlievo-gabrovo-v-rayona-na-selo-novakovtsi.html", "text": "Ремонт затвори участък от пътя между Севлиево и Габрово. В отсечката от км 18+000 до км 18+965 в района на село Новаковци се извършва ремонт на пътно съоръжение при км 18+693. Движението по направление Габрово – Севлиево се пренасочва през селата Горна Росица, Райновци, Враниловци и град Севлиево. В обратна посока се преминава през селата Горна Росица, Гъбене, Райновци и Враниловци. От Областно пътно управление – Габрово уточниха за  Радио „Фокус“ – Велико Търново , че ремонтът трябва да приключи до 12 септември, а на място е поставена  необходимата пътна сигнализация. Условията за пътуване в региона са нормални. Времето е облачно, настилките са предимно сухи. В едната лента се пренасочва трафикът в участък от път Севлиево – Драгановци. В отсечката от км 7+331 до км се 13+138 се извършва укрепване на стена и ремонт на съоръжения. Дейностите трябва да приключат до края на октомври. Движението в друга част на път II-44 Драгановци – Габрово – от км 14+600 до км 23+978,36 и от км 25+731 до км 28+972,75 се осъществява в едната лента или част от нея, както и по банкета поради извършване на ремонтни дейности на асфалтовата настилка. Поставена е необходимата пътна сигнализация. Срокът за приключване е 25 декември. \r\nЛуиза ТРАНЧЕВА", "date": "2018.07.28", "title": "Габрово: Извършва се ремонт на участък от пътя Севлиево - Габрово в района на село Новаковци"}
{"url": "http://www.focus-news.net/news/2018/07/28/2550614/burgas-natsionalniyat-konkurs-za-pesen-burgas-i-moreto-shte-se-provede-v-letniya-teatar.html", "text": "Националният конкурс за песен „Бургас и морето“ ще се проведе днес в Летния театър от 20.00 часа. Това съобщиха от пресцентъра на  Община Бургас . Тази година в ролята на водещи на конкурса ще бъдат Ненчо Илчев и Мая Бежанска. Песните ще се оценяват на живо от жури в състав: Силвия Кацарова, Мими Иванова, Развигор Попов, Петър Алексиев, Георги Янакиев и Димитър Маджаров.  \r\nВ рецитала, посветен на Тончо Русев, участие ще вземат Йорданка Христова, Силвия Кацарова, Мими Иванова, Развигор Попов, „Тоника Домини“, Росица Борджиева, Роси Кирилова, Петя Буюклиева, Росица Борджиева, Мустафа Чаушеф, Панайот Панайотов, Ваня Костова, „Тоника СВ“ и други.", "date": "2018.07.28", "title": "Бургас: Националният конкурс за песен „Бургас и морето“ ще се проведе в Летния театър"}
{"url": "http://www.focus-news.net/news/2018/07/28/2550615/veliko-tarnovo-nad-150-sastezateli-i-lyubiteli-se-vklyuchvat-v-61-voto-prepluvane-na-reka-dunav-kray-svishtov.html", "text": "Над 150 състезатели и любители се включват в 61-то Национално преплуване на река Дунав край Свищов. Събитието е най-мащабното в страната от този тип. Това каза за  Радио „Фокус“ – Велико Търново  Валерий Димитров, гл. експерт „Ръководител спорт“ в Община Свищов. Той коментира, че през миналата година участниците са били повече, но лошото време при настоящото издание е повлияло на броя им. Те са на възраст от 6 до 78 - 79 години, дори и по-големи. Разстоянието, което се преплува е с дължина от около километър – от румънския към българския бряг. Предприети са всички мерки, които да осигурят безопасността на ентусиастите. В инициативата се включват както спортисти, така и хора, които просто обичат да плуват. Участват и много спортни клубове както от морските курорти, така и от вътрешността на страната. Всички плувци ще получат специални грамоти. \r\nМасовото преплуване ще продължи до около 14.00 часа и се случва при местността „Паметниците“. \r\nСъбитието се организира от Звено „Масова физкултура и спортна база” при Община Свищов, съвместно с БЧК и съдействието на Министерство на отбраната, Военно подразделение 28 880 град Белене, Дирекция „Речен надзор” към Изпълнителна агенция „Морска администрация”, Регионалните дирекции „Гранична полиция” в Русе и Свищов, полицията и болницата в крайдунавския град. \r\nЛуиза ТРАНЧЕВА", "date": "2018.07.28", "title": "Велико Търново: Над 150 състезатели и любители се включват в 61-вото преплуване на река Дунав край Свищов"}
{"url": "http://www.focus-news.net/news/2018/07/28/2550612/plovdiv-povishena-e-opasnostta-ot-padashti-kamani-po-napravleniyata-asenovgrad-smolyan-krichim-devin-i-yugovo-laki.html", "text": "Трафикът по основните направления в Пловдивска област се осъществява нормално и без затруднения. Това съобщиха за  Радио „Фокус“ – Пловдив  от Областното пътно управление. По-натоварено движение се отчита по пловдивския участък на АМ „Тракия“. Пътните настилки на територията на областта са предимно сухи и нормално проходими, на места мокри, в планинските райони – мокри и хлъзгави. Опасност от падащи камъни има по направленията Асеновград - Смолян, Кричим - Девин и Югово - Лъки, предупреждават от Областното пътно управление. Водачите трябва да бъдат особено бдителни, преминавайки по посочените пътни участъци. До 3 август движението по пътя Югово - Лъки ще се осъществява в една лента, поради пропадане на част от пътното платно. Преминаването в проблемния участък се регулира с пътни знаци. До 15 септември движението по пътя Пловдив-Асеновград, от изхода на град Пловдив до град Асеновград, ще се извършва двупосочно в едното платно, поради ремонтни дейности. Трафикът на територията на град Пловдив също се извършва нормално и без затруднения към този час на деня. Засилено автомобилно движение се отчита в централната градска част и по входно-изходните артерии. Заради строително-монтажни дейности по полагане на топлопровод, до 31 юли ще остане затворена ул. „Полк. Сава Муткуров“ в града. Обходният маршрут е по ул. „Сърнена гора“. Пътните настилки на територията на града са предимно сухи и нормално проходими. \r\nТони МИХАЙЛОВ", "date": "2018.07.28", "title": "Пловдив: Повишена е опасността от падащи камъни по направленията Асеновград - Смолян, Кричим - Девин и Югово - Лъки"}
{"url": "http://www.focus-news.net/news/2018/07/28/2550616/pazardzhik-ogranicheno-e-dvizhenieto-na-tovarni-avtomobili-nad-10-tona-po-mosta-v-selo-boshulya-poradi-remont.html", "text": "Спокойно е движението по главните пътища на област Пазарджик, съобщи за  Радио „Фокус\" - Пазарджик  дежурният в Областно пътно управление – Пазарджик. Пътните настилки са сухи. Ограничение има на моста в село Бошуля, който е част от републиканската пътна мрежа, Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта остава опасността от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nАлбена ЖИЛЕКОВА", "date": "2018.07.28", "title": "Пазарджик: Ограничено е движението на товарни автомобили над 10 тона по моста в село Бошуля поради ремонт"}
{"url": "http://www.focus-news.net/news/2018/07/28/2550618/plovdiv-namalyava-broyat-na-bolnite-ot-varitsela-i-chrevni-infektsii-v-oblastta.html", "text": "Намалява броят на болните от варицела в областта. Това съобщиха за  Радио „Фокус“ – Пловдив  от Регионалната здравна инспекция. За последният отчетен период са регистрирани общо 14 срещу 21 случая на варицела през втората седмица на юли. Спад има също при болните от чревни инфекции. През последният отчетен период случаите са 40, докато през миналия са били 68. Увеличение се отчита при засегнатите от вирусен хепатит и скарлатина. Случаите и при двете заболявания са достигнали от 2 до 4 през последната седмица. 6 са ухапаните от кърлежи, като няма засегнати от марсилска треска или лаймска болест, сочат последните данни на Регионалната здравна инспекция в Пловдив. \r\nТони МИХАЙЛОВ", "date": "2018.07.28", "title": "Пловдив: Намалява броят на болните от варицела и чревни инфекции в областта"}
{"url": "http://www.focus-news.net/news/2018/07/28/2550619/pazardzhik-zapochva-regionalniyat-sabor-na-narodnoto-tvorchestvo-v-letovishte-sveti-konstantin-kray-peshtera.html", "text": "Започва Регионалният събор на народното творчество летовище „Свети Константин“ край Пещера. Това съобщи за  Радио „Фокус“ – Пазарджик  Николай Балабанов, главен организатор на събитието. Близо 150 групи и индивидуални изпълнители – певци и инструменталисти ще вземат участие в събора. Програмата започва в 9.30 часа днес, а в 11.00 часа е предвидено официалното откриване на събора. Конкурсната програма ще продължи до 18.30 часа. Тогава на сцената ще излезе народният певец Николай Учкунов. От 19.30 ще започне „Бела съм, бела юначе“ – концерт-спектакъл на Росица Пейчева и танцова формация „Етноритъм“. В 21.00 часа кметът Николай Зайчев ще запали традиционният летен огън. На следващия ден – 29 юли, конкурсната програма ще продължи от 9.30 часа до 16.30 часа. В 17.00 часа ще бъдат наградени лауреатите. \r\nАлбена ЖИЛЕКОВА", "date": "2018.07.28", "title": "Пазарджик: Започва Регионалният събор на народното творчество в летовище „Свети Константин“ край Пещера"}
{"url": "http://www.focus-news.net/news/2018/07/28/2550617/deutsche-welle-redzhep-tayip-erdogan-prez-septemvri-shte-provede-ofitsialno-poseshtenie-v-germaniya.html", "text": "Президентът на Турция Реджеп Тайип Ердоган ще посети Германия в края на септември, което ще бъде първата му официална визита в страната за последните четири години, предава   Deutsche Welle. \r\nГерманският вестник „Билд“ цитира турски и германски източници, според които посещението ще включва посрещане от гвардейци и официален банкет. Нито една от двете правителства все още не е потвърдило посещението. \r\nПосрещането с червен килим ще се случи месеци след като Ердоган циментира докрай властта си в страната, превеждайки Турция в президентска система. Отношенията между Анкара и Берлин се влошиха след неуспешния опит за преврат от преди две години, при което Турция обвинява Германия, че укрива съучастници в метежа, докато последната обвинява Ердоган за твърде силово справяне с последствията му.  Виктор Турмаков", "date": "2018.07.28", "title": "Deutsche Welle: Реджеп Тайип Ердоган през септември ще проведе официално посещение в Германия"}
{"url": "http://www.focus-news.net/news/2018/07/28/2550621/pss-usloviyata-v-planinite-sa-podhodyashti-za-turizam-po-obyad-se-ochakvat-prevalyavaniya-i-gramotevichni-buri.html", "text": "Условията в планините са подходящи за туризъм. На обяд се очакват превалявания и гръмотевични бури. Това съобщиха за  Агенция „Фокус”  от  Планинската спасителна служба  (ПСС) при Българския червен кръст (БЧК). Температурите в планините са между 11 и 14 градуса. Работят лифтовите съоръжения във всички курорти. Спасителите съветват туристите да съобразяват маршрутите си с метеорологичната прогноза и възможностите си. През изминалото денонощие няма регистрирани инциденти с туристи.  \r\nИнформация за обстановката в планините може да намерите на адреса на ПСС в интернет или на телефоните на ПСС: 02/ 9632000 и 1470. \r\nИнформация за обстановката в планините може да намерите на  . \r\nТелефоните на ПСС са: 02/ 9632000 и 088 1470", "date": "2018.07.28", "title": "ПСС: Условията в планините са подходящи за туризъм, по обяд се очакват превалявания и гръмотевични бури"}
{"url": "http://www.focus-news.net/news/2018/07/28/2550622/mrrb-96-lalugera-otkriti-pri-stroitelstvoto-na-yazovir-luda-yana-sa-premesteni.html", "text": "96 лалугера, открити на дъното на строящия се по проект на Министерството на регионалното развитие и благоустройството язовир „Луда Яна“, са преместени. Това съобщиха от пресцентъра на  Министерство на регионалното развитие и благоустройството . Смяната на местообитанието им се наложи, тъй като досегашното попадаше в границите на строителната площадка на новия воден обект за питейни нужди. След планираното за 2019 г. завършване на язовира обитаваното досега от животните място ще се намира под вода.  \r\nКолонията е преместена от екип от учени на Института по биоразнообразие и екосистемни изследвания и от Българска академия на науките на подходящо място в рамките на защитена зона от Европейската екологична мрежа Натура 2000, в района на Панагюрски колонии. Новият дом ще осигури всички необходими условия за оцеляване на лалугерите в дългосрочен план. За временни укрития на животните до пълната им адаптация на място бяха изкопани дупки, които да послужат за временни укрития. Последващият мониторинг показва, че те се приспособяват успешно. \r\nЯзовир „Луда Яна“ се изгражда в рамките на финансирания от Световна банка „Проект за развитие на общинската инфраструктура“. Той ще бъде с обем 20 млн. куб. м, а стената му ще е висока 50 м. Към него ще бъдат изградени модерна пречиствателна станция за питейни води, довеждащи водопроводи и др. съоръжения. С пускането на язовира в експлоатация ще се осигури непрекъснатост на водоподаването и 45 000 души от Панагюрище, селата Оборище, Поибрене, Попинци, Баня, Бъта, Левски, Елшица, както и мина „Радка” и площадките на „Оптикоелектрон” и „Асарел” ще получават чиста питейна вода.", "date": "2018.07.28", "title": "МРРБ: 96 лалугера, открити при строителството на язовир „Луда Яна“, са преместени"}
{"url": "http://www.focus-news.net/news/2018/07/28/2550620/afp-palestinski-yunosha-e-pochinal-ot-ranite-si-sled-sblasatsi-kray-ivitsata-gaza.html", "text": "Юноша от палестински произход е починал от раните си, след като е би прострелян от израелски войници по време на протести по границата на Ивицата Газа, предава   AFP. \r\nСпоред официалното заявление на здравното министерство на палестинския анклав, загиналият е 17-годишният Мохмен ал Хамс, който е бил прострелян в гръдния кош по време на протестите край южния град от Ивицата Газа Рафа.  Виктор Турмаков", "date": "2018.07.28", "title": "AFP: Палестински юноша е починал от раните си след сблъсъци край Ивицата Газа"}
{"url": "http://www.focus-news.net/news/2018/07/28/2550624/noimd-na-4-i-5-avgust-v-moldova-shte-se-provede-sabor-na-balgarskata-obshtnost.html", "text": "На 4 и 5 август в южния град на Молдова Твърдица в Тераклийски район ще се проведе съборът на българската общност „Има контакт“. Очакват се гости от цялата страна, както и от съседна Украйна. Организаторите обещават ярък празник за всички, които не са безразлични към българската култура, предава   Noi.md. \r\n„Народната музика и танците под открито небе са само неголяма част от развлекателната програма. За участниците са готови интелектуални игри, спортни състезания и работилници. Ще има традиционна храна, подготвена по рецептите на нашите баби. Ще покажем с какво се слави Твърдица“, заяви Екатерина Саукова, организатор на събота. \r\nЗаедно с нея, за 11-та среща на бесарабските българи се подготвят и българският младежки клуб „Актив“ и украинската обществена организация „Конгрес на българите в Украйна“. Всяка година събитието се провежда на ново място с основателна причина. Така бесарабските българи могат да посетят колкото се може повече места, където техният народ живее компактно. \r\n\"Районът домакин се определя от резултатите от състезанията при предишния събор. След това неговите представители решават къде ще се проведе следващият“, обяснява Дария Полякова, представител на клуба „Актив“. \r\n„Има контакт“ е традиционната среща на българската младеж, която се провежда всяка година през първия уикенд на август. Идеята на срещата е да се направят нови познанства, да се срещнат стари приятели, да се установи топло отношения между регионите. Срещата се проведе за 11-та поредна година. Задължително условие за участието е да се носят народни носии.  Виктор Турмаков", "date": "2018.07.28", "title": "Noi.md: На 4 и 5 август в Молдова ще се проведе събор на българската общност"}
{"url": "http://www.focus-news.net/news/2018/07/28/2550626/varna-dvizhenieto-se-osashtestvyava-v-izprevarvashta-lenta-po-magistrala-hemus-v-uchastaka-varna-devnya-poradi-remont.html", "text": "Водачите трябва да преминават с повишено внимание по магистрала „Хемус“ в района на Девня поради ремонтни дейности на фуга. Трафикът в посока София се осъществява в изпреварващата лента, предаде репортер на  Радио „Фокус“ – Варна . Продължава косенето на тревни площи в посока към Варна. Дейности се извършват от Слънчево до входа на града.  \r\nОт Агенция „Пътна инфраструктура“ напомнят, че движението в участъка Варна – Бургас от се осъществява при пълно затваряне на платното посока Бургас и двупосочно движение в платното посока Варна поради ремонт на виадукт „Звездица”. Трафикът се регулира от сигналисти. Преминаването в участъка Кранево – Варна при км 83 е ограничено за моторни превозни средства над 10 тона. Обходният маршрут е през Кичево и Оброчище. Движението по пътя Старо Оряхово – Гроздьово се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Ремонтни дейности се извършват и на пътя Девня Суворово. Там преминаването също е с повишено внимание. Същото предупреждение е в сила и за път III-2702 от км 26 в района на Вълчи дол до км 36 край Суворово. \r\nДиана СТОЕВА", "date": "2018.07.28", "title": "Варна: Движението се осъществява в изпреварваща лента по магистрала „Хемус“ в участъка Варна - Девня поради ремонт"}
{"url": "http://www.focus-news.net/news/2018/07/28/2550623/sofiya-psihichno-bolen-se-barikadira-v-doma-si.html", "text": "Агресивен психично болен мъж вдигна на крак полицията в София в ранните часове на съботния ден. Той изгони родителите си и се барикадира в семейното жилище до пл. „Славейков”, предава  бТВ . Появила се информация, че информация мъжът е въоръжен и на мястото са изпратени полицаи и спецотряд за борба с тероризма. \r\nПсихолози са преговаряли с мъжа и в крайна сметка е решено родителите му да пренощуват другаде, а той да бъде оставен да се успокои през нощта. В резултат и полицейските сили са се изтеглили. \r\nКъм 9 ч. тази сутрин в района има само един полицейски бус. \r\nСпоред неофициална информация мъжът и преди се е държал агресивно.", "date": "2018.07.28", "title": "София: Психично болен се барикадира в дома си"}
{"url": "http://www.focus-news.net/news/2018/07/28/2550625/ministar-nikolina-angelkova-narusheniyata-po-chernomorieto-sa-po-malko-ot-minalata-godina.html", "text": "Продължаваме да откриваме нарушения, независимо, че като процент те са по-малко от миналата година. Това каза министърът на туризма Николина Ангелкова за проверките по Черноморието в предаването „Събуди се“ по  Нова телевизия . „Наблюденията ни от проверките показват, че всички туристи и потребители все повече се запознават с правата, които имат по закон“, заяви министърът. „Най-фрапантните и интереси случаи, които имахме по Северното Черноморие, са свързани с два хотела - в Златни пясъци и в село Топола“, посочи Николина Ангелкова. „Хотелът в Златни пясъци е категоризиран с 4 звезди през 2011 година от тогавашното Министерство на икономиката, енергетиката и туризма, но не отговаря на тази категория. Липсват 3 от основните помещения, които се изискват - лоби бар, бар басейн и фризьорски салони. Помещенията ги има, но не функционират“, обясни тя. „Липсват и сифони в банята, което е много странно предвид изискванията за разрешение за строеж“, коментира Ангелкова. „Незабавно стартирахме процедурата за понижаване на категорията“, обяви министърът на туризма.", "date": "2018.07.28", "title": "Министър Николина Ангелкова: Нарушенията по Черноморието са по-малко от миналата година"}
{"url": "http://www.focus-news.net/news/2018/07/28/2550627/pazardzhik-natovareno-e-dvizhenieto-po-patya-peshtera-batak-dospat.html", "text": "Натоварено е движението по пътя Пещера - Батак - Доспат, както и по пътя Пещера - летовище „Свети Константин“, където се провежда събор на народното творчество, предаде репортер на  Радио „Фокус“ – Пазарджик . Много автомобили и автобуси се движат в посока планинския курорт. Има засилено полицейско присъствие. Пътните настилки са сухи, няма въведени ограничения. \r\nАлбена ЖИЛЕКОВА", "date": "2018.07.28", "title": "Пазарджик: Натоварено е движението по пътя Пещера - Батак - Доспат"}
{"url": "http://www.focus-news.net/news/2018/07/28/2550634/botev-pd-i-septemvri-izlizat-za-parva-pobeda-tozi-sezon.html", "text": "Ботев Пловдив и Септември играят за първа победа в шампионата на стадион \"Васил Левски\" в столицата. На старта Ботев падна от Левски у дома с гол в края на мача. В тима след контузия се завръща нападателят Диого Кампос. Бразилецът обаче почти сигурно ще започне мача на пейката. На Тодор Неделев ще разчита много треньорът на гостите Николай Киров-Белия. \r\nЕдно от последните попълнения на Септември София Александру Бенга пък ще направи днес своя дебют. Мачът започва от 18:30 часа и ще се излъчва по Диема Спорт.", "date": "2018.07.28", "title": "Ботев Пд и Септември излизат за първа победа този сезон"}
{"url": "http://www.focus-news.net/news/2018/07/28/2550628/korneliya-ninova-bsp-na-buzludzha-shte-prizova-za-spravedlivost-vav-vsichki-izmereniya-v-balgariya.html", "text": "На Бузлуджа ще призова за справедливост във всички измерения в България, която ще гарантира на народа ни по-добър живот. Това каза Корнелия Нинова, председател на Българската социалистическа партия, в интервю за обзора на седмицата на  Радио „Фокус“ - „Метроном“ . Справедливо е престъпниците, които бият и ограбват възрастни хора по селата, да бъдат в затворите. Справедливо е в България да можеш да отидеш в болница и да се лекуваш. Справедливо е, когато работиш, да ти се плаща заплатата. Справедливо е и детето от село, и детето от големия град да могат еднакво да учат, да имат  достъп до училище. Защото в малките градове и това няма, заяви Нинова.  \r\n„Винаги на събирането ни на Бузлуджа има много енергия, много желание за промяна, много идеи, много настроения. Винаги на това място ни събира взаимно уважение помежду ни, общо признаване на нашите ценности, които ни събират, общо желание за промяна в България“, каза Нинова.  \r\nЛидерът на БСП каза, че хората, които се събират на вр. Бузлуджа са  \r\nистинската партия - това са членовете, симпатизантите и хората идеалисти, които са отдадени на идеите си без комерсиалност, без желание за постове и за власт. По думите ѝ това са говорителите на БСП в цялата страна, те са носителите по места на политиката и идеите на партията.  \r\n„Имаме какво да си кажем, имаме с какво да се похвалим пред тях. Разбира се, имаме нужда и от подкрепата им занапред, за да продължим“, каза още Нинова.", "date": "2018.07.28", "title": "Корнелия Нинова, БСП: На Бузлуджа ще призова за справедливост във всички измерения в България"}
{"url": "http://www.focus-news.net/news/2018/07/28/2550631/plovdiv-do-kraya-na-mesets-septemvri-tryabva-da-se-izgotvi-proekt-za-ukrepvane-na-novoto-svlachishte-na-patya-asenovgrad-lyaskovo.html", "text": "До края на месец септември трябва да се изготви проект за укрепване на новото свлачище на пътя Асеновград - Лясково. Това съобщиха за  Радио „Фокус“ – Пловдив  от пресцентъра на Община Асеновград. В изготвеното становище за новото свлачище на пътя Асеновград - Лясково, което се активира след обилните валежи в края на юни, се казва, че е засегната част от пътното платно и движението в двете платна е невъзможно. Наблюдават се пукнатини по цялата дължина на платното преди пропадналия участък и след него почти до самия национален паметник на културата „Асенова Крепост”. В изпълнение на законовите разпоредби Общината e предприела незабавни действия по обезопасяване на засегнатия участък и сигнализирането му. Със заповед на кмета е ограничено движението на тежкотоварни автомобили над 3,5 тона с цел да не се натоварва излишно пътното платно и в същото време да има достъп до туристическия обект и до населените места Лясково, Яврово и Добралък. При последващите валежи е забелязано, че голям обем вода се изтича от пътното платно директно в свлачището, което е наложило допълнително обезопасяване на участъка чрез отбиване на повърхностните дъждовни води с чували с пясък. Размерите на свлачището са с дължина 30 м и приблизителна височина 12 м. Засегнатата площ е около 360 кв. м. Наклонът е изключително стръмен. Становището посочва наличие на образувани дъговидни пукнатини в обсега на осовата линия на пътя и банкета, като по-силно са изразени тези в посока на НПК „Асенова крепост”. \r\nПрепоръките на специалистите са три. Първо, поставяне на аварийна сигнализация, което е изпълнено непосредствено след възникване на свлачището. Второ, да се извършат отводнителни мероприятия – вече е отклонен повърхностният отток от зоната, посредством чували с пясък. И трето, спешно изпълнение на силови укрепителни и повърхностно отводнителни мероприятия. По препоръките по тази точка, Община Асеновград е предприела действия в изпълнение на разпоредбите от Правилника за организацията и дейността на Междуведомствената комисия за възстановяване и подпомагане към Министерския съвет. Изпратена е информация до Областния управител на Пловдив и Междуведомствената комисия за възстановяване и подпомагане. До края на месец септември трябва да се подготвени идейно проектно предложение със стойността на необходимите спешни силови укрепителни мероприятия с цел кандидатстване за отпускане на необходимите средства от Междуведомствената комисия за възстановяване и подпомагане.", "date": "2018.07.28", "title": "Пловдив: До края на месец септември трябва да се изготви проект за укрепване на новото свлачище на пътя Асеновград - Лясково"}
{"url": "http://www.focus-news.net/news/2018/07/28/2550632/blagoevgrad-povishena-e-opasnostta-ot-padashti-kamani-v-kresnenskoto-defile-i-prohoda-predel.html", "text": "Повишена опасност от падащи камъни има в Кресненското дефиле и прохода Предел. Това съобщиха за  Радио „Фокус“ – Пирин  от Областно пътно управление – Благоевград. Интензивен е трафикът по автомагистрала „Струма“ и главен път Е-79. Натоварено е и движението по второкласен път-19 Симитли – Гоце Делчев. През нощта няма регистрирани инциденти на пътя. Пътните настилки са сухи и нормално проходими. В Областта няма въведения ограничения за леките и товарните автомобили. Няма ремонтни дейности по първокласната, второкласната и третокласната пътна мрежа. \r\nЛора КАЛЧЕВА", "date": "2018.07.28", "title": "Благоевград: Повишена е опасността от падащи камъни в Кресненското дефиле и прохода Предел"}
{"url": "http://www.focus-news.net/news/2018/07/28/2550772/veliko-tarnovo-proekt-za-tsyalostna-restavratsiya-konservatsiya-i-razvitie-na-krepostta-ryahovets-podgotvya-obshtina-gorna-oryahovitsa.html", "text": "Проект за цялостна реставрация, консервация и развитие на крепостта Ряховец подготвя Община Горна Оряховица. По този повод от археолозите, които работят в региона, е изискван план за проучванията, които предстои да се случат в региона за следващите 10 години. Това разказа за  Радио „Фокус“ – Велико Търново  ръководителят на екипа, археологът от Регионалния исторически музей в старата столица Илиян Петракиев. „Освен плана, ние имаме и предложение – да се включи в проекта и изграждането на археологически център. Аз съм участвал в такъв проект в Сърбия, който мисля, че до момента е единственият в Централна и Южна Европа, така че се надявам с малки стъпки да успеем ако не да дублираме този голям изследователски ученически център, който познавам лично, то поне да създадем начало за нещо подобно и в България“, обясни Илиян Петракиев. Той обобщи и,че ако проектът на Община Горна Оряховица успее, той ще спомогне за развитието на туризма не само в железничарския град, но и в целия регион. \r\nЛуиза ТРАНЧЕВА", "date": "2018.07.28", "title": "Велико Търново: Проект за цялостна реставрация, консервация и развитие на крепостта \"Ряховец\" подготвя Община Горна Оряховица"}
{"url": "http://www.focus-news.net/news/2018/07/28/2550636/blagoevgrad-zaupokoyna-molitva-za-zaginalite-v-ilindensko-preobrazhenskoto-vastanie-i-moleben-za-zdrave-shte-badat-otsluzheni-v-selo-popovi-livadi.html", "text": "Община Гоце Делчев организира традиционния събор днес в село Попови ливади по повод 115-ата годишнина от избухването на Илинденско-Преображенското въстание. Това каза за  Радио „Фокус“ - Пирин  Здравка Тюмбелекчиева, уредник в Общински исторически музей - Гоце Делчев. Програмата ще започне в 10.30 часа пред паметника на Гоце Делчев на Попови ливади със заупокойна молитва за загиналите в Илинденско-Преображенското въстание и молебен за здраве, които ще отслужи Негово Високопреосвещенство Неврокопски митрополит Серафим. След това на паметника на Гоце Делчев ще бъдат положени венци и цветя в знак на признателност и преклонение пред паметта на участниците във въстанието. В 11.30 часа на голямата поляна в село Попови ливади ще започне празничният концерт. В програмата ще участват: Боряна Карпузова, Цветанка Воденова, Георги Жбантов, Мария Христова, Ирина Паскалева, Марио Василев и сборен оркестър с ръководител Здравко Георгиев. Тази година специални участници в празничната програма ще бъдат Руслайн Мънов, духов оркестър „Виво Монтана“ и Стойка Германова. Осигурен е организиран транспорт от Гоце Делчев до Попови ливади. \r\nЛора КАЛЧЕВА", "date": "2018.07.28", "title": "Благоевград: Заупокойна молитва за загиналите в Илинденско-Преображенското въстание и молебен за здраве ще бъдат отслужени в село Попови ливади"}
{"url": "http://www.focus-news.net/news/2018/07/28/2550638/ministar-nikolina-angelkova-proverkite-ni-po-chernomorieto-pokazvat-che-protsentnite-razpredeleniya-na-svobodna-i-platena-zona-se-spazvat.html", "text": "До момента проверките на плажовете, за които имаме сигнали, показват, че процентните разпределения на свободна и платена зона се спазват. Това каза министърът на туризма Николина Ангелкова за проверките по Черноморието в предаването „Събуди се“ по  Нова телевизия . „Основните сигнали, които ни изпращат туристите, по отношение на Закона за туризма и за морските плажове са свързани с това, че според тях свободната зона не отговаря на платената“, обясни тя. „Поради тази причина непрекъснато осъществяваме мониторинг, който ни показва точно процентното разпределение на свободна и платена зона, което трябва да бъде 50% на 50%“, уточни Николина Ангелкова. „Нямаме изисквания към концесионера това да бъде на определени места на плажа. Той определя къде да бъдат двете зони“, допълни тя. „На Златни пясъци свободната зона е 52%, а 48% е платената. Несебър е другият плаж, за който имаме доста сигнали. Там също процентното изискване е спазено“, посочи министърът. „Сигнализират ни и установяваме липса на спасители. Налагаме санкции. Първо предупреждаваме и даваме срок за отстраняване на нередностите. Много често на документи ни показват, че има спасители, а реално те не са на пост“, обясни Ангелкова. „Имаме мобилни екипи по места, които проверяват непрекъснато. Проверяваме някои плажове по 10-15 пъти. На тези, на които има нарушения, със сигурност правим и последваща проверка“, обяви тя.", "date": "2018.07.28", "title": "Министър Николина Ангелкова: Проверките ни по Черноморието показват, че процентните разпределения на свободна и платена зона се спазват"}
{"url": "http://www.focus-news.net/news/2018/07/28/2550637/mvr-dvama-sa-zaginali-a-19-sa-raneni-pri-katastrofi-v-stranata-prez-izminaloto-denonoshtie.html", "text": "Двама са загинали, а 19 са ранени при 16 тежки катастрофи в страната през изминалото денонощие. Това съобщиха от пресцентъра на  МВР . В столицата са станали 1 тежко и 67 леки пътни инцидента, при които има един ранен. От началото на годината при инциденти на пътя са загинали 301 души, а 4623 са пострадали.", "date": "2018.07.28", "title": "МВР: Двама са загинали, а 19 са ранени при катастрофи в страната през изминалото денонощие"}
{"url": "http://www.focus-news.net/news/2018/07/28/2550630/blagoevgrad-intenziven-e-trafikat-za-leki-avtomobili-na-izhod-na-gkpp-kulata.html", "text": "Интензивен е трафикът за леки автомобили на изход на ГКПП „Кулата“. Това съобщиха за  Радио „Фокус“ – Пирин  от Главна дирекция „Гранична полиция“. На българо-македонската граница, трафикът е нормално натоварен. \r\nЛора КАЛЧЕВА", "date": "2018.07.28", "title": "Благоевград: Интензивен е трафикът за леки автомобили на изход на ГКПП „Кулата“"}
{"url": "http://www.focus-news.net/news/2018/07/28/2550633/gd-granichna-politsiya-intenziven-e-trafikat-po-granitsite-s-rumaniya-sarbiya-gartsiya-i-turtsiya.html", "text": "Интензивен е трафикът по границите с Румъния, Сърбия, Гърция и Турция. Това съобщиха за Агенция „Фокус“ \r\nот ГД „Гранична полиция“. На българо-сръбската граница трафикът е трафикът е интензивен на ГКПП „Калотина“ на изход. \r\nНа българо-гръцката граница трафикът е интензивен на пунктовете „Кулата“ и „Маказа“ за леки автомобили на изход. \r\nНа българо-турската граница трафикът е интензивен на ГКПП „Капитан Андреево“ за товарни автомобили на изход. \r\nНа българо-румънската граница трафикът е интензивен на всички гранични контролно-пропускателни пунктове. \r\nНормален е трафикът на границата с Македония.", "date": "2018.07.28", "title": "ГД „Гранична полиция“: Интензивен е трафикът по границите с Румъния, Сърбия, Гърция и Турция"}
{"url": "http://www.focus-news.net/news/2018/07/28/2550643/tass-terminal-na-letishteto-v-myunhen-e-zatvoren-zaradi-pronikvane-na-neizvesten-v-zonata-za-sigurnost.html", "text": "Федералната полиция на Германия е закрила един от терминалите на международното летище в Мюнхен заради проникнало неизвестно лице в зоната за сигурност, предава  ТАСС. \r\n„В момента този човек се издирва“, отбелязва федералната полицейска служба. Обстоятелствата се изясняват, както и мотивите на неправомерно проникналото лице. Някои полети на летището са задържани. \r\nВ Германия са започнали летните почивки, затова и летището на Мюнхен тези дни е препълнено.   Виктор Турмаков", "date": "2018.07.28", "title": "ТАСС:  Терминал на летището в Мюнхен е затворен заради проникване на неизвестен в зоната за сигурност"}
{"url": "http://www.focus-news.net/news/2018/07/28/2550640/korneliya-ninova-bsp-samo-dni-sled-priklyuchvaneto-na-evropredsedatelstvoto-nikoy-ne-govori-za-nego.html", "text": "Европредседателството беше личен пиар на премиера и нищо повече. Това каза Корнелия Нинова, председател на Българската социалистическа партия, в интервю за обзора на седмицата на  Радио „Фокус“ - „Метроном“ . \r\n„Не смятам, че имаше реално очаквани ползи, просто защото не беше заявен българският национален интерес по време на европредседателството“, заяви Нинова и добави, че изминалите шест месеца са били пропиляна възможност за България.   \r\n„Нямаше обединение на националната енергия.  Мероприятия за един човек, партийно  мероприятие на ГЕРБ, без изразена позиция по националния интерес, защото трябва да се пази неутралитет, и какво можем да очакваме в отговор? Отговор – няма да ви приемем в Шенген, отговор – корупцията в България е най-висока. Отговор – не си пазите границите както трябва, и т.н“, коментира Нинова. По думите ѝ само дни след приключване на председателството вече никой не говори и не се вълнува от това.", "date": "2018.07.28", "title": "Корнелия Нинова, БСП: Само дни след приключването на европредседателството никой не говори за него"}
{"url": "http://www.focus-news.net/news/2018/07/28/2550629/euronews-dnk-testovete-sa-chesto-edinstveniyat-nachin-za-razpoznavane-na-zhertvite-ot-pozhara-v-gartsiya.html", "text": "Издирването на липсващите хора след пожарите в Гърция продължава. Единственият начин телата да бъдат идентифицирани със сигурност е чрез ДНК тестова и по зъбите, защото жертвите са често изгорени до неузнаваемост, предава   Euronews. \r\n„Не може да опишем какво видяхме, няма думи за това. Носят ни старци, хора с дихателни проблеми, деца, хора с изгаряния и мъртви тела“, заяви директорът на спасителните служби Джанис Макрис. Той допълни, че издирването ще продължи докато всяка сграда не бъде изследвана.  \r\n„Вчера претърсихме цялата област Мати. Събираме нова информация и ще проведем още подобни операции“, допълни Мактис. \r\nПатоанатомите съобщават, че процесът на разпознаване трябва да приключи в неделя.   Виктор Турмаков", "date": "2018.07.28", "title": "Euronews: ДНК-тестовете са често единственият начин за разпознаване на жертвите от пожара в Гърция"}
{"url": "http://www.focus-news.net/news/2018/07/28/2550639/bbc-harvatskite-danakoplattsi-sa-vazmuteni-ot-tunel-za-40-miliona-evro-vodesht-nanikade.html", "text": "Жителите на Южна Хърватия са възмутени от тунел, струващ на данъкоплатците 280 милиона куни (40 милиона евро), който „води наникъде“, предава  ВВС. \r\nСпоред местните медии строежът на 1470 метровия тунел в планината край град Омиш, който трябва да реши проблемите с трафика към и от населеното място, е прекратен. Тунелът е представян като „важен инфраструктурен проект“, който да даде бърза връзка на жителите на града и основния крайбрежен път и да реши големите задръствания, от които градът страда по време на туристическия сезон.  \r\nСтроежът е започнал преди шест години, но според местните медии „всичко е спряло“ и парите сега се използват на друго място. Това предизвика присмеха на местните.  \r\n„Това за тях е игра. Батман ли ще живее в изкопаното?“, пита местен. „Няма пари, не може да се направи нищо“, сочи друг. \r\nГрадските власти признават, че скъпоструващият проект е „срамен“ и обещават да подновят преговорите по подновяването му. „Когато лятната почивка приключи, ще обявим конкурс за довършването на тунела“, обещава кметът на Омиш Иво Томашович.   Виктор Турмаков", "date": "2018.07.28", "title": "BBC: Хърватските данъкоплатци са възмутени от тунел за 40 милиона евро, „водещ наникъде“"}
{"url": "http://www.focus-news.net/news/2018/07/28/2550641/kyustendil-vavedeno-e-ogranichenie-na-skorostta-v-uchastak-ot-patya-rila-rilski-manastir-zaradi-svlachishte.html", "text": "Въведено е ограничение на скоростта в участък от пътя Рила – Рилски манастир заради свлачище. Това съобщи за  Радио „Фокус” – Пирин  дежурният в Областно пътно управление – Кюстендил. Необходимо е шофьорите да карат внимателно, да спазват пътната сигнализация и въведеното ограничение на скоростта – до 40 км/час, тъй като в участък с дължина 250 метра движението се извършва в една лента. Срокът е до 31 юли. В участък от пътя Бобов дол – Жедна се изгражда нов път заради свлачище. Водачите на моторни превозни средства трябва да се движат с повишено внимание, мястото е сигнализирано съгласно проект за временна организация и безопасност на движението със срок до 8 септември. С нормална интензивност е трафикът по автомагистрала „Струма”, по път Е-79, както и по направлението София – Кюстендил. Слабо натоварен е трафикът по посока ГКПП „Гюешево”. \r\nЛора КАЛЧЕВА", "date": "2018.07.28", "title": "Кюстендил: Въведено е ограничение на скоростта в участък от пътя Рила – Рилски манастир заради свлачище"}
{"url": "http://www.focus-news.net/news/2018/07/28/2550644/ministar-nikolina-angelkova-47-e-rastat-na-turistite-prez-yuni-v-sravnenie-s-minalata-godina.html", "text": "Данните ни показват, че за юни месец имаме 4.7% ръст, над 1 млн. туристи, в сравнение с миналата година. Това каза министърът на туризма Николина Ангелкова в предаването „Събуди се“ по  Нова телевизия . „От януари до юни имаме над 3,6 млн. чуждестранни туристи, което е над 8.9% ръст“, обяви тя. В отговор на въпрос запазва ли се ръстът на туристите въпреки лошото време министърът посочи: „За момента ръстовете от около 5% се запазват“. „Надявам се, да успеем да постигнем 5% ръст за летния туристически сезон. Той е ключов за туризма ни, защото формира 70% от туристическия поток“, коментира Николина Ангелкова. „Туристите могат да намерят телефоните и е-мейлите ни на сайта на министерството. 24/7 могат да намерят контакт с нас. След работно време сигналите се записват и им се отговаря на следващия ден“, каза още министърът.", "date": "2018.07.28", "title": "Министър Николина Ангелкова: 4.7% е ръстът на туристите през юни в сравнение с миналата година"}
{"url": "http://www.focus-news.net/news/2018/07/28/2550642/sofiya-obshto-5-359-sa-registriranite-potrebiteli-na-novata-sistema-za-zakupuvane-na-dnevna-i-noshtna-karta-za-gradskiya-transport.html", "text": "Общо 5 359 са регистрираните потребители на новата система за закупуване на дневна и нощна карта за всички линии на обществения транспорт в София. Това съобщиха от пресцентъра на  Столична община . Тя стартира на 12 юли и позволява на всеки пътник, който иска да използва мобилния си телефон, за да си купи и валидира превозния документ.  \r\nПродадените карти до момента са 1636 броя.  \r\nРегистрацията става през имейл на sofia.mpass.bg. Пътниците могат да избират през две опции да заплатят желаната карта чрез дебитна/кредитна карта. В случая няма значение коя е банката издател, както и не се дължат допълнителни такси. Заплаща се само цената на картата: ако е дневна 4 лева, ако е нощна – 2 лева. Втората опция е през мобилния оператор А1, като се заплаща само цената на картата, а СМС-ът се таксува по тарифния план на всеки абонат. Повечето от пътниците към настоящия момент предпочитат да използват втората опиция. Защитният QR код, който се получава на телефона е “картата“ за пътуване. Тя се валидира на входовете на метрото и се проверява от контрольорите в наземния транспорт. \r\nНапомняме, че системата все още е в тестови период.", "date": "2018.07.28", "title": "София: Общо 5 359 са регистрираните потребители на новата система за закупуване на дневна и нощна карта за градския транспорт"}
{"url": "http://www.focus-news.net/news/2018/07/28/2550645/korneliya-ninova-bsp-ochakvam-napregnata-politicheska-esen-naprezhenie-v-parlamenta-i-v-obshtestvoto.html", "text": "Очаквам напрегната политическа есен. Това каза Корнелия Нинова, председател на Българската социалистическа партия, в интервю за обзора на седмицата на  Радио „Фокус“ - „Метроном“ . Тя обясни, че началото на сезона през есента винаги е свързано на парламентарно равнище с приемането на бюджета за следващата година, а там винаги има спорове. Нинова отбеляза, че от друга страна след последните увеличения на цените на енергоносителите, есента и зимата ще бъдат тежки за народа и очаква стандартът на живот да се влоши през есента. Според нея през есента ще се активират протестите, тъй като проблемите на хората остават нерешени. „Очаквам едно политическо напрежение, и вътре в парламент, и отвън като общество, което очаква да се решат реалните му проблеми от реалния му живот“, заяви Нинова. \r\nЛидерът на БСП заяви, че партията ѝ се готви за предсрочни избори и работи за тях. „Макар и „Визия за България“ да не е предизборна програма, тя дава посока на развитие на България, която бихме следвали, дори в предизборна кампания. Разбира се, народът на избори казва кой е най-готов и кого смята за най-добър за негов водач“, каза още Корнелия Нинова.", "date": "2018.07.28", "title": "Корнелия Нинова, БСП: Очаквам напрегната политическа есен - напрежение в парламента и в обществото"}
{"url": "http://www.focus-news.net/news/2018/07/28/2550646/biznes-info-makedoniya-kitay-shte-investira-10-mln-evro-v-zavod-v-yuzhna-balgariya.html", "text": "Китайската компания  Cenntro Automotive Corporation и нейният партньор, SEVIC eMobility планират през следващите три години да инвестират 10 милиона евро в завод за сглобяване на електрически превозни средства в икономическата зона в близост до град Пловдив, предава македонското електронно издание   „Бизнес Инфо“. \r\nКомпаниите планират тази фабрика да стане регионален център не само за монтаж на електрически превозни средства, но и за производство на части и поддръжка. \r\nВ завода ще бъдат наети 150 работници, които ще сглабят малки електрически превозни средства с капацитет до 500 кг, на които не им е необходима специална станция за зареждане на енергия, а директно се включват в съществуващата електрическа мрежа.  Виктор Турмаков", "date": "2018.07.28", "title": "„Бизнес Инфо“ (Македония): Китай ще инвестира 10 млн. евро в завод в южна България"}
{"url": "http://www.focus-news.net/news/2018/07/28/2550648/reuters-v-afganistanskiya-grad-dzhalalabad-sa-izbuhnali-seriya-ot-vzrivove.html", "text": "Няколко експлозии са чути в източния афганистански град Джалалабад, както и изстрели, предава   Reuters. \r\nГоворителят на местния губернатор потвърди данните за взривовете, но не можа да уточни типа на устройствата и целта им. На място са пристигнали линейки и представители на силите за сигурност. Има неуточнен брой жертви. \r\nВсе още никоя терористична организация не е поела отговорност за случилото се, но последните пъти „Ислямска държава“ обявяваше, че стои зад нападенията в града.   Виктор Турмаков", "date": "2018.07.28", "title": "Reuters: В афганистанския град Джалалабад са избухнали серия от взривове"}
{"url": "http://www.focus-news.net/news/2018/07/28/2550649/pazardzhik-po-vreme-na-sabora-na-letovishteto-sv-konstantin-piteynata-voda-v-rayona-shte-se-polzva-samo-za-bitovi-nuzhdi.html", "text": "От 20.00 часа днес до 08.00 часа на 31 юли е забранено използването на питейна вода за други, освен битови нужди на летовище „Св. Константин”, съобщиха от  водоснабдителното дружество  в Пещера. Ограничението се налага заради очакваното струпване на хора за Втория регионален събор на народното творчество, което ще увеличи консумацията на вода. Във водоизточника на курорта има недостатъчност на вода, което налага ограничаването на напояването, поливането, миенето на тераси, моторни превозни средства и други. Нарушителите ще бъдат санкционирани по Наредбата за обществения ред.", "date": "2018.07.28", "title": "Пазарджик: По време на събора на летовището „Св. Константин” питейната вода в района ще се ползва само за битови нужди"}
{"url": "http://www.focus-news.net/news/2018/07/28/2550647/plovdiv-v-grada-za-parvi-pat-shte-se-provede-balkansko-parvenstvo-po-koloezdene-na-pista.html", "text": "За първи път Пловдив е домакин на Балканско първенство и за втора поредна година на Балканска купа по колоездене на писта за младежи и мъже „Елит“. Това съобщиха за  Радио „Фокус“ – Пловдив  организаторите на събитията. Състезанието се провежда в многофункционална спортна зала „Колодрума“ от днес до неделя. То е включено в календара на Международната федерация по колоездене и Европейския колоездачен съюз. Балканиадата на писта и второто издание на Балканската купа са открити за участие и затова двата колоездачни форума се очаква да съберат много от най-добрите пистови бегачи не само на Балканите, но и от Европа. \r\nЗа престижната надпревара са поканени над 80 елитни колоездачи от 9 страни, между които Гърция, Турция, Румъния, Македония, Украйна, Словения, Словакия, Чехия и други. Стартовете днес започнаха в 10.00 часа сутринта, като ще има и в 15.00 часа следобед. Утре надпреварата също започва в 10.00 часа и ще продължи до около 13.00 часа, когато ще е официалното награждаване на призьорите. \r\nТони МИХАЙЛОВ", "date": "2018.07.28", "title": "Пловдив: В града за първи път ще се проведе Балканско първенство по колоездене на писта"}
{"url": "http://www.focus-news.net/news/2018/07/28/2550650/veliko-tarnovo-malniya-predizvika-pozhar-v-selskostopanska-postroyka-v-selo-maysko.html", "text": "Мълния предизвика пожар в селскостопанска постройка в еленското село Майско. Сигналът за инцидента е подаден на тел. 112 в малко преди 15.30 часа вчера. Това съобщиха за  Радио „Фокус“ – Велико Търново  от Регионална дирекция „Пожарна безопасност и защита на населението“. Огънят е унищожил целият покрив на конструкцията, 500 бали фураж и част намиращи се в близост сгради. Данни за пострадали граждани няма. Спасени са три жилищни постройки в същия двор. Произшествието е ликвидирано от екип на Районната пожарна служба в Елена. Малко по-късно от друго село в региона – Чакали е подаден сигнал за наводнен имот. Причината отново е разразилата се буря. При него няма щети и пострадали. \r\nЛуиза ТРАНЧЕВА", "date": "2018.07.28", "title": "Велико Търново: Мълния предизвика пожар в селскостопанска постройка в село Майско"}
{"url": "http://www.focus-news.net/news/2018/07/28/2550652/sofiya-pochisteni-sa-60-rechni-uchastatsi-izgrazhdat-vremenen-zashtiten-nasip.html", "text": "Временен защитен насип с цел превенция от наводнение изгражда дирекция „Аварийна помощ и превенция“ на Столична община. Насипът е с дължина 250 м и се изгражда чрез специализирана техника. Това съобщиха от пресцентъра на  Столична община . Предпазният земен насип е направен на река Искър в кв. “Димитър Миленков“ в София. \r\nС цел превенция от наводнения Столична община продължава почистването речни корита за осигуряване на тяхната проводимост. В момента се почистват участъци от река Владайска в жк. „Сердика“, река Банска, река Червена, река Лозянски дол и река Габровница. Досега през тази година са почистени 60 броя речни участъци с обща дължина над 26 км. Премахнати са паднали дървета, клони и отпадъци, осигурена е проводимостта на водостоци и мостове на реките Искър, Владайска, Перловска, Клисурска, Суха река, Аджибарица и др. \r\nРаботата по почистването на речните корита продължава. Столичната община изпълнява ежегодна програма, като тази година е осигурила финансиране за почистването на 97 броя речни участъци с обща дължина 45 км. \r\nИзвършва се денонощно наблюдение на водните нива на речните корита на територията на Столична община. Към момента проводимостта в коригираните речни корита е нормална.", "date": "2018.07.28", "title": "София: Почистени са 60 речни участъци, изграждат временен защитен насип"}
{"url": "http://www.focus-news.net/news/2018/07/28/2550657/burgas-lek-avtomobil-se-e-samozapalil-na-333-km-na-am-trakiya-nyama-postradali.html", "text": "Лек автомобил се е самозапалил на 333 км на АМ „Тракия“, в посока Бургас. Това съобщиха за  Агенция „Фокус“  от пресцентъра на  МВР . Автомобилът е загасен и няма пострадали. \r\nБиляна ИВАНОВА", "date": "2018.07.28", "title": "Бургас: Лек автомобил се е самозапалил на 333 км на АМ „Тракия“, няма пострадали"}
{"url": "http://www.focus-news.net/news/2018/07/28/2550651/nad-20-hilyadi-dushi-sa-se-sabrali-na-traditsionniya-sabor-na-bsp-na-vr-buzludzha.html", "text": "Над 20 хиляди души са се събрали на традиционния събор на БСП на вр. Бузлуджа, предаде репортер на  Агенция „Фокус“ . Хората развяват знамена на партията и националния флаг и скандират БСП. Засилено е полицейското присъствие в района. \r\nМотото на събора, с който се отбелязват 127 години от създаването на БСП, е „За по-добър живот - нашата кауза е България“. По Очаква се слово да произнесе лидерът на БСП Корнелия Нинова. На събора Нинова ще връчи наградата „Димитър Благоев“ на бившия министър на културата Георги Йорданов и Мерсия Макдермот. Наградата беше присъдена от Националния съвет на партията на 21 юли 2018 г. \r\nПриветствия ще отправят и президентът на ПЕС Сергей Станишев, говорителят на ПГ на „БСП за България“ Елена Йончева, депутати и други. След политическата част социалистите ще се насладят на концерт на Горан Брегович.", "date": "2018.07.28", "title": "Над 20 хиляди души са се събрали на традиционния събор на БСП на вр. Бузлуджа"}
{"url": "http://www.focus-news.net/news/2018/07/28/2550655/veliko-tarnovo-arheolozi-prouchvat-tsyalostno-zhilishte-s-vsichki-zapazeni-steni-na-krepostta-ryahovets-kray-gorna-oryahovitsa.html", "text": "Археолози проучват цялостно жилище с всички запазени стени на крепостта \"Ряховец\" край Горна Оряховица. Сградата е от 40-те – 50-те години на 13 век и е първата открита в толкова цялостен вид. Това каза за  Радио „Фокус“ – Велико Търново  ръководителят на разкопките в района археологът Илиян Петракиев. Той добави, че дейностите са започнали в началото на юни и се очаква да приключат до началото на август. Забавянето с няколко седмици се дължи на лошите метеорологични условия. През настоящата година се проучва основно западната част на крепостта. „Целите ни са да разкрием част от северната крепостна стена и да си продължим работата по жилищата, които започнахме да проучваме през миналата година. Тогава за пръв път имахме жилищна архитектура. Установихме два етапа на обитаване на крепостта в началото на 13 век и идеята ни беше да видим каква е стратиграфската картина, тоест под тези жилища какви периоди евентуално има на обитаване на крепостта“, обясни специалистът. Той уточни, че до момента липсват жилищни нива под това от 13 век. Освен това допълни, че дейностите се извършват много бавно, за да не се пропусне нещо и да се извлече максимална информация от проучвания терен. \r\nЛуиза ТРАНЧЕВА", "date": "2018.07.28", "title": "Велико Търново: Археолози проучват цялостно жилище с всички запазени стени на крепостта \"Ряховец\" край Горна Оряховица"}
{"url": "http://www.focus-news.net/news/2018/07/28/2550653/mvr-nyama-danni-mazhat-koyto-se-barikadira-v-doma-si-da-e-izvarshil-prestaplenie-ili-da-e-proyavil-agresiya.html", "text": "Столични полицаи са предприели проверка на сигнал за заключил се в жилището си мъж, съобщиха от  пресцентъра на МВР . Сигналът е подаден към 21.15 часа вчера. По първоначални данни 41 – годишен мъж се заключил в апартамент и отказал да пусне родителите си. На място са изпратени екипи на полицията и психолози, които разговаряли с мъжа, въпреки това, той отказал да излезе. Към момента няма данни за извършено престъпление и проявена от него агресия. Работата по случая продължава.", "date": "2018.07.28", "title": "МВР: Няма данни мъжът, който се барикадира в дома си, да е извършил престъпление или да е проявил агресия"}
{"url": "http://www.focus-news.net/news/2018/07/28/2550660/regnum-tayfunat-dzhondari-priblizhava-yaponiya.html", "text": "Тайфунът „Джондари“ , който приближава Япония, е причината в страната да бъдат отменени 307 вътрешни полета, като и пътуването по няколко скоростни железопътни линии, предава   Regnum. \r\nВ момента тайфунът се намира североизточно от Хатиджоджима и се движи на северозапад към основните японски острови със скорост от 45 км/ч.  Властите предупреждават за възможни наводнения и свлачища  в северната част на основния японски остров Хоншу. В региона Кансай е издадено предупреждение местните да са готови за евакуации.  Виктор Турмаков", "date": "2018.07.28", "title": "Regnum: Тайфунът „Джондари“ приближава Япония"}
{"url": "http://www.focus-news.net/news/2018/07/28/2550661/veliko-tarnovo-v-36-sela-ot-oblastta-zapochvat-letni-remonti-po-programata-mestni-initsiativi.html", "text": "В 36 великотърновски села предстоят усилени ремонти по програма „Местни инициативи“, насочена предимно към малките населени места. Това съобщи за  Радио „Фокус“ – Велико Търново  председателят на Сдружението на кметовете и кметските наместници в Общината Благовеста Факирова. От общинския бюджет са отпуснати 450 хиляди лева за проектите на селата. В началото на август поетапно ще започне реализацията им, като и тази година приоритетно се залага на инфраструктурни обекти. Само за тях инвестицията е за над 280 хиляди лева. 30 села са кандидатствали с проекти за рехабилитация, ремонт на улично платно, тротоари и бордюри. Останалите 6 проекта предвиждат ремонтно-строителни дейности на общинска собственост. „В селата Хотница и Дебелец са предвидени детски площадки, зона за отдих в Шемшево, в Ново село се изгражда нова обществена тоалетна“, уточни Благовеста Факирова. Тя поясни, че в момента ремонти протичат в Килифаревския район, където има 6 населени места. Преасфалтират се компрометирани участъци от отсечката между Килифарево и село Плаково. По три отсечки в града също е предвидено преасфалтиране, което ще се извърши през летния сезон. Средствата са осигурени от бюджета на Общината както и от общинската програма „Местни инициативи“. Благовеста Факирова допълни, че и от Инвестиционната програма на Общината за 2018 г. са осигурени 300 хиляди лева за ремонт на улична мрежа. „По нея, също в началото на август ще стартират ремонти на сгради общинска собственост, например, пенсионерските клубове в Хотница и Ресен, старческия дом в Балван. В няколко села предстоят ремонти на покривни пространства, както и  на самата сграда общинска собственост“, допълни Факирова. \r\nПрограма „Местни инициативи“ стартира през 2009 година с бюджет от 50 хиляди лева. Проектите се представят от инициативни групи от населените места, които влагат и доброволно участие в реализирането им. \r\nМария НЕДЕВА", "date": "2018.07.28", "title": "Велико Търново: В 36 села от областта започват летни ремонти по програмата „Местни инициативи“"}
{"url": "http://www.focus-news.net/news/2018/07/28/2550662/tass-tehnicheskiyat-proekt-na-ruskiya-eskadren-minonosets-lider-shte-bade-gotov-kam-2022-godina.html", "text": "Заместник главнокомандващия на ВМФ на Русия по въоръжението вицеадмирал Виктор Бурсук съобщи, че техническият проект на ескадрения миноносец „Лидер“ ще бъде готов към 2022 г., след което корабът ще бъде построен, предава  ТАСС. \r\n„Що се отнася до ескадрения миноносец „Лидер“ планираме стартирането на техническия му проект между 2019 и 2020 г. Планираме, че техническият проект ще бъде приключен към 2022 г., след което започваме с проекта“, заяви вицеадмирал Бурсук.   Виктор Турмаков", "date": "2018.07.28", "title": "ТАСС: Техническият проект на руския ескадрен миноносец „Лидер“ ще бъде готов към 2022 година"}
{"url": "http://www.focus-news.net/news/2018/07/28/2550658/poveche-ot-50-hil-dushi-sa-se-sabrali-na-istoricheskata-polyana-na-vr-buzludzha-za-traditsionniya-sabor-na-bsp.html", "text": "Повече от 50 хил. души са се събрали на историческата поляна на вр. Бузлуджа за традиционния събор на БСП, предаде репортер на  Агенция „Фокус“ . Това е най-многобройният събор на левицата от 2005 г. насам. Националният политически митинг бе открит с химна на Р България, този на ЕС и на Интернационала. Хилядите социалисти скандират „БСП“ и развяват знамена на партията и националния флаг.  \r\nМотото на събора, с който се отбелязват 127 години от създаването на БСП, е „За по-добър живот - нашата кауза е България“.  Очаква се слово да произнесе лидерът на БСП Корнелия Нинова. На събора Нинова ще връчи наградата „Димитър Благоев“ на бившия министър на културата Георги Йорданов и Мерсия Макдермот. Наградата беше присъдена от Националния съвет на партията на 21 юли 2018 г. \r\nПриветствия ще отправят и президентът на ПЕС Сергей Станишев, говорителят на ПГ на „БСП за България“ Елена Йончева, депутати и други. След политическата част социалистите ще се насладят на концерт на Горан Брегович. \r\nДеница КИТАНОВА", "date": "2018.07.28", "title": "Повече от 50 хил. души са се събрали на историческата поляна на вр. Бузлуджа за традиционния събор на БСП"}
{"url": "http://www.focus-news.net/news/2018/07/28/2550663/varna-vazmozhno-e-da-se-povishat-nivata-na-rekite-kamchiya-i-provadiyska-zaradi-ochakvani-valezhi.html", "text": "Заради локалните валежи във Варна и областта, през следващите няколко дни може да има повишаване на речните нива във Варненска област и целия Черноморски басейн. Това съобщиха от  Басейнова дирекция  в града. По-значителни се очаква да бъдат количествата във водосборите на реките Провадийска река, Камчия – в притока ѝ река Луда Камчия и река Девня. Повишени нива може да има и за реките Ахелой, Азмак, Чукарска, Факийска река, в горното течение на река Велека и във водосбора на река Резовска. В понеделник във водосборите на реките Батова, Провадийска и Камчия – в горното течение на притока й река Врана също се очакват повишени нива.", "date": "2018.07.28", "title": "Варна: Възможно е да се повишат нивата на реките Камчия и Провадийска заради очаквани валежи"}
{"url": "http://www.focus-news.net/news/2018/07/28/2550635/korneliya-ninova-bsp-shte-ima-mnogo-silen-otpor-sreshtu-viziya-za-balgariya-oponentat-ni-e-s-pari-s-vliyanie-i-s-interesi.html", "text": "Ще има много силен отпор срещу „Визия за България“ - опонентът ни е с пари, с влияние и с интереси. Това каза Корнелия Нинова, председател на Българската социалистическа партия, в интервю за обзора на седмицата на  Радио „Фокус“ - „Метроном“ .  \r\nНинова обясни, че най-общо „Визия за България“ предлага във вътрешен план подобряване на начина на живот и на равнището на живот, а във външен план – България изправена в Европа. Лидерът на БСП заяви, че се надява с „Визия за България“  да започне дискусия по политики и да се сложи край на системата на Прехода, в която всички сме участвали. „На този преход трябва да се сложи край. Но за да стане, трябва много широко национално съгласие. Ние сами от БСП няма да можем“, каза Нинова.  \r\n„Ще има много силен отпор. Ние не сме глупави и наивни хора. Ние знаем за какво става дума. Този отпор са задкулисието, бизнес интереси, икономически интереси във всички сфери на българския икономически и обществен живот. Това са около 10 млрд. лева, които ще се възпротивят на промяната“, заяви Нинова. \r\nТя коментира, че има една прослойка в България, която живее добре, краде и продължава да богатее независимо кой управлява, и именно тази прослойка е опасността срещу „Визията“, защото предложените стъпки отнемат възможността на тези хора да дърпат конците на политиците, да крадат от обществения ресурс, да богатеят и да си живеят в сянка безнаказано. „Борбата с корупцията не може да ги засегне. Корупцията е в законите, които те са написали и пробутали през българския парламент и през българските политици. Ето това е опасността за „Визията за България“. Тези хора, с тези пари и с тези интереси“, заяви Нинова.  \r\n„Срещу това, което предлагам, ще има хора от БСП, които ще бъдат против. И досега, и в момента в БСП има хора, които са против това и ще оказват тая съпротива по всякакъв начин. Даваме си сметка, знаем за какво става дума, искаме да опитаме“, каза още лидерът на партията. „Твърдо сме решени да опитаме. И отвътре ще ни саботират, и отвън сигурно ще ни бият. Но ще бъдем твърди. Съюзникът ни е народът и тези хора, които ще повярват в нас, че искаме да го направим. Това е нашият съюзник, ние него ще търсим. Опонентът ни е силен. Пак казах, с пари, с влияние, с интереси. Такава сила се преодолява, само ако народът те подкрепи“, каза още Нинова.", "date": "2018.07.28", "title": "Корнелия Нинова, БСП: Ще има много силен отпор срещу „Визия за България“ - опонентът ни е с пари, с влияние и с интереси"}
{"url": "http://www.focus-news.net/news/2018/07/28/2550664/pazardzhik-dvizhenieto-po-pat-37-gelemenovo-pazardzhik-se-izvarshva-v-ednata-lenta-poradi-patnotransportno-proizshestvie.html", "text": "Движението по път ІІ-37 Гелеменово - Пазарджик се извършва в едната лента поради пътнотранспортно произшествие. Това съобщиха от пресцентъра на  Агенция „Пътна инфраструктура“ . На място има полиция и контролира движението.", "date": "2018.07.28", "title": "Пазарджик: Движението по път ІІ-37 Гелеменово - Пазарджик се извършва в едната лента поради пътнотранспортно произшествие"}
{"url": "http://www.focus-news.net/news/2018/07/28/2550659/gd-granichna-politsiya-intenziven-e-trafikat-na-vsichki-punktove-na-balgaro-rumanskata-granitsa.html", "text": "Интензивен е трафикът на всички пунктове на българо-румънската граница. Това съобщиха от пресцентъра на  ГД „Гранична полиция“ . Информацията за трафика на граничните пунктове е към 12.00 часа. На българо-сръбската граница трафикът е трафикът е интензивен на граничен контролно-пропускателен пункт „Калотина”. На българо-гръцката граница трафикът е интензивен на гранични контролно-пропускателни пунктове „Кулата” и „Маказа” за леки автомобили на изход. На българо-турската граница трафикът е интензивен на граничен контролно-пропускателен пункт „Капитан Андреево” за товарни автомобили на изход. На българо-македонската граница трафикът е нормален на всички гранични контролно-пропускателни пунктове.", "date": "2018.07.28", "title": "ГД „Гранична полиция“: Интензивен е трафикът на всички пунктове на българо-румънската граница"}
{"url": "http://www.focus-news.net/news/2018/07/28/2550654/radio-svobodna-evropa-makedoniya-partiite-vse-oshte-vodyat-pregovori-po-referenduma.html", "text": "Македонските парламентарни партии продължават да водят преговори за постигане на споразумение за провеждането на референдума, специално целящи преодоляването на разногласията по точната формулировка на въпроса му, предава македонското електронно издание    Радио „Свободна Европа“. \r\nМинистър-председателя на Македония Зоран Заев и председателят на парламента Талат Джафери обявиха, че до 30 юли трябва да се обяви, че референдумът ще бъде свикан на 30 септември. \r\nС учредяването на Държавната избирателна комисия, чиито членове в понеделник ще дадат тържествени изявления в парламента, са приети и официалните условия за организиране на референдума.  Виктор Турмаков", "date": "2018.07.28", "title": "Радио „Свободна Европа“ (Македония): Партиите все още водят преговори по референдума"}
{"url": "http://www.focus-news.net/news/2018/07/28/2550666/fox-news-bivshiyat-katalunski-lider-karles-puchdemon-se-zavarna-v-belgiya-ot-germaniya.html", "text": "Бившият каталунски лидер Карлес Пучдемон се е завърнал в Белгия, за да подкрепи сепаратисткото движение на Каталуния, след като опитът на Испания да го екстрадира от Германия по обвинения в бунт се провалиха, предава   Fox News. \r\nПучдемон пристигна в Брюксел в събота сутринта и се здрависа с настоящия регионален президент на Каталуния Куим Тора, който пристигна от Испания, за да се срещне с предшественика си.  \r\nПучдемон избяга от Испания през октомври след нелегално и неефективно обявяване на каталунската независимост. Той е в Германия от март, където бе задържан с испанска заповед за арест.  \r\nНо испанският съд оттегли молбата за екстрадиране, след като германският съд отказа да го предаде по обвиненията за въстание.  \r\nПучдемон все още може да бъде арестуван, ако реши да се върне в Испания.  Виктор Турмаков", "date": "2018.07.28", "title": "Fox News: Бившият каталунски лидер Карлес Пучдемон се завърна в Белгия от Германия"}
{"url": "http://www.focus-news.net/news/2018/07/28/2550665/arhitekt-andrea-dantrasi-proektat-za-noviya-tsentar-na-veliko-tarnovo-tryabva-da-sachetae-savremenni-arhitekturni-resheniya-s-istoriyata-i-prirodata.html", "text": "Печелившият проект за новия градски център на Велико Търново трябва да съчетае съвременните архитектурни решения с историята, с околните пространства и природата. Това зави италианският архитект Андреа Д’Антрасию, който гостува във Велико Търново по случай обявения по инициатива на кмета Даниел Панов международен архитектурен конкурс за нов градски център. Състезанието е под мотото „Ново сърце за Стария град”, съобщиха от пресцентъра на  Община Велико Търново . Д’Антраси е част от висококвалифицираното жури, което оценява проектите от цял свят за градоустройствено решение за терена на Старото военно училище и за първата сграда – експозиционен център. „Велико Търново е много колоритен град. Харесва ми размерът на сградите и мащабът им. Много важен момент е зеленината и пейзажът да бъдат запазени. Именно това привлече вниманието ми към конкурса, защото е заложено в условията”, каза арх. Д’Антраси по време на публичната лекция, която той изнесе в голямата зала на Община Велико Търново. Събитието премина при много голям интерес – над 200 бяха посетителите, като сред тях имаше както великотърновци, така и гости на града от страната и дори от чужбина. Андреа Д’Антраси представи опита си и работата си по редица проекти за градоустройствени решения и съвременни сгради в цял свят – САЩ, Италия, Китай, Австралия и др. \r\nЖурито, оценяващо проектите в конкурса за нов градски център на Велико Търново, е с председател проф. Георгий Станишев. Освен арх. Андреа Д’Антраси (Италия), в състава на комисията влизат още арх. Хеле Джул (Дания), проф. Доминик Роялд (Франция), проф. Андрю Йеомен (Англия), арх. Андрей Чернихов (Русия), главният архитект на Велико Търново Николай Малаков и архитектите от Старата столица Лора Бъчварова и Юрий Любомирски. Класираните проекти ще бъдат обявени тази вечер в 19.30 часа, когато започва пресконференцията на журито. Брифингът ще бъде във фоайето на етаж 3 в сградата на Общината.", "date": "2018.07.28", "title": "Архитект Андреа Д’Антраси: Проектът за новия център на Велико Търново трябва да съчетае съвременни архитектурни решения с историята и природата"}
{"url": "http://www.focus-news.net/news/2018/07/28/2550668/mvr-otkrito-e-izdirvanoto-14-godishno-momche-ot-sofiya.html", "text": "Открито е издирваното 14-годишно момче от София. Това съобщиха от пресцентъра на  МВР . Детето е открито днес в добро здравословно състояние и е предадено на близките си. \r\nТошко Кочев беше обявен за издирване по молба на близките. На 25 юли по обяд той излязъл от дома си в жк. „Лев Толстой“ и оттогава беше в неизвестност.", "date": "2018.07.28", "title": "МВР: Открито е издирваното 14-годишно момче от София"}
{"url": "http://www.focus-news.net/news/2018/07/28/2550656/reuters-grupirovka-na-siriyskite-kyurdi-obyavi-che-zapochva-pregovori-s-damask-za-kray-na-nasilieto.html", "text": "Воденият от кюрдите Сирийски демократически съвет съобщи, че се е разбрал със сирийското правителство за преки срещи, целящи образуването на комитети за водене на преговори за прекратяването на насилието в Сирия, предава   Reuters. \r\nКомитетите ще „начертаят пътна карта за демократична и децентрализирана Сирия“, съобщава Сирийският демократичен съвет, който е политическото крило на действащите с северната и в североизточната част на страната, подкрепяни от САЩ Сирийски демократични сили.  Виктор Турмаков", "date": "2018.07.28", "title": "Reuters: Групировка на сирийските кюрди обяви, че започва преговори с Дамаск за край на насилието"}
{"url": "http://www.focus-news.net/news/2018/07/28/2550669/pregled-na-mezhdunarodnite-novini-do-13-chasa-agentsiya-fokus.html", "text": "Бившият каталунски лидер Карлес Пучдемон се е завърнал в Белгия, за да подкрепи сепаратисткото движение на Каталуния, след като опитът на Испания да го екстрадира от Германия по обвинения в бунт се провалиха. \r\nПучдемон пристигна в Брюксел в събота сутринта и се здрависа с настоящия регионален президент на Каталуния Куим Тора, който пристигна от Испания, за да се срещне с предшественика си.  \r\nПучдемон избяга от Испания през октомври след нелегално и неефективно обявяване на каталунската независимост. Той е в Германия от март, където бе арестуван с испанска заповед за арест.  \r\nНо испанският съд оттегли молбата за екстрадиране, след като германският съд отказа да го предаде по обвиненията за въстание.  \r\nПучдемон все още може да бъде арестуван, ако реши да се върне в Испания. \r\n***   Федералната полиция на Германия е закрила един от терминалите на международното летище в Мюнхен заради проникнало неизвестно лице в зоната за сигурност, предава  ТАСС. \r\n„В момента този човек се издирва“, отбелязва федералната полицейска служба. Обстоятелствата се изясняват, както и мотивите на неправомерно проникналото лице. Някои полети на летището са задържани. \r\nВ Германия са започнали летните почивки, затова и летището на Мюнхен тези дни е препълнено.  \r\n***  Пожарите около столицата на Гърция са повредили около 2000 дома, една четвърт от които ще трябва да бъдат срутени след бедствието. \r\nВластите отбелязват, че е проведена проверка на 2000 пострадали от пожара къщи. След проверката, всяка сграда, призната за опасна за проживяване, се бележи с червена буква \"Х\". Спасителите продължават да издирват загинали и изчезнали. \r\n„Открихме останки под формата на кости, които принадлежат на трима различни души. Така броят на жертвите достига до 86“, заяви директорът на атинската Съдебна медицинска експертиза Никос Каракукис.  \r\n***  Петима души са загинали след два свързани случая на открита стрелба в град Робстън в американския щат Тексас. \r\n„Трима души са загинали при стрелба, открита в старчески дом в град Робстън. Още двама души са открити простреляни в къща в града, като се смята, че са свързани с посоченото горе нападение“, съобщи местният градски секретар Ернан Родригес.  \r\nСлед като получава сигнал в петък вечерта, полицията открива при пристигането си в старческия дом. Още двама души са били открити в дома на една от жертвите от стрелбата. \r\nРодригес уточни, че стрелецът е също сред загиналите.  \r\n*** Израел ще  построи стотици нови домове в селище в окупирания Западен бряг, където палестинец намушка трима израелци, един от тях смъртоносно, съобщи  министърът  на отбраната Авигдор Либерман в петък. \r\nСъобщенo беше, че двама палестинци, включително дете, са били застреляни от израелски войници в отделни инциденти в южната част на Ивицата Газа, съобщи министерството на здравеопазването на палестинската територия -  последни смъртни случаи в продължаващия десетилетия конфликт. \r\n\"Най-добрият отговор на тероризма е разширяването на населените места\", пише Либерман в социалната мрежа „Туитър“, оповестявайки 400 нови жилищни единици в селището на Адам северно от Ерусалим един ден след смъртоносна атака с нож. \r\nИзраел отхвърля широко възприетия възглед, че разрастването на заселническите населени места е една от най-големите пречки пред мира с палестинците, а атаките срещу Израел на Западния бряг се подкрепят от много палестинци, като реакция на  растежа на селищата. \r\nНападателят-тийнейджър се е промъкнал в Адам в четвъртък вечерта, като се е изкачил по оградата, съобщиха израелски медии. \r\nТой е намушкал трима души, както  изглеждаха на случаен принцип, преди да бъде застрелян, казаха от Израелската армия. Израелските медии заявиха, че убитият израелец има две малки деца. \r\nНападателят е бил на 17 години. \r\n***  Няколко експлозии са чути в източния афганистански град Джалалабад, както и изстрели. \r\nГоворителят на местния губернатор потвърди данните за взривовете, но не можа да уточни типа на устройствата и целта им. На място са пристигнали линейки и представители на силите за сигурност. Има неуточнен брой жертви. \r\nВсе още никоя терористична организация не е поела отговорност за случилото се, но последните пъти „Ислямска държава“ обявяваше, че стои зад нападенията в града.", "date": "2018.07.28", "title": "Преглед на международните новини до 13 часа /Агенция “Фокус”/"}
{"url": "http://www.focus-news.net/news/2018/07/28/2550673/prof-aleksandar-marinov-otsenkata-na-upravlyavashtite-za-posledniya-politicheski-sezon-e-polet-kam-varha-no-realnoto-polozhenie-e-potavane-kam-danoto.html", "text": "Оценката на управляващите за последният политически сезон е полет към върха, но реалното положение е потъване към дъното. Това каза в  седмичното обзорно предаване „Метроном“  на  Радио „Фокус“  проф. Александър Маринов. По думите му десет години тържествено рязане на ленти не решава проблемите на обществото. Проф.  Александър Маринов каза още, че и управляващите и опозиция са далеч от реалните оценки на свършената работа и в последния политически сезон. Той уточни, че приеманите закони са лобистки. „Ето пример за промяна в Закона за нормативните актове, който изрично изисква всеки законопроект да бъде професионално подготвен. Има стандарт и указания за подготовка за оценка на въздействието и това не се прави. Проектите, които внася правителството, в някаква степен са съобразени. Но ако погледнем към законопроектите на депутатите ще видим, че това не е така. Това е все едно да отидете на лекар и да ви напише диагноза без да направи изследвания, без да разгледа симптомите, нито да разбира от тази материя. Той ви пише диагноза и казва: добре си или ето взимай тези лекарства, без да има аргументи и доказателства, защо го прави. Ако вземете който и да е закон от тези, които превъзбудиха основателно обществото през последните месеци, ще разберете, че няма оценка на въздействието, няма дори имитация за оценка на въздействието. Това е грубо нарушение не само на добрите управленски стандарти, а и на законите, които действат в България“, каза той. Проф. Александър Маринов каза, че начинът, по който се управлява държавата, е неправилен, защото управляващите отказват да прилагат професионалните стандарти. Той прогнозира, че ни очаква бурна политическа есен в гръмотевичен формат и уточни, че е възможно на политическата сцена да се появи нов субект, които може да бъде и по-добър, и по-лош от сегашните партии. Проф. Маринов каза, че този политически сезон е доказателство, че ако ние не си оправим колата, колкото и да викаме неволята, дори и от Брюксел да е, няма да дойде.", "date": "2018.07.28", "title": "Проф. Александър Маринов: Оценката на управляващите за последния политически сезон е полет към върха, но реалното положение е потъване към дъното"}
{"url": "http://www.focus-news.net/news/2018/07/28/2550671/boyana-taneva-ot-mladezhi-gerb-e-izbrana-za-zam-predsedatel-na-studentskata-organizatsiya-na-enp.html", "text": "Бояна Танева от Младежи ГЕРБ - Стара Загора беше избрана за зам.-председател на Европейските демократи студенти - студентската организация на ЕНП. Това се случи в рамките на конгреса на ЕДС в Генуа, Италия. Това съобщиха от пресцентъра на  ПП ГЕРБ . \r\nБояна Танева е петият българин от МГЕРБ, заемал тази длъжност. Тя е и първата жена от страната, избирана в Изпълнителното бюро на най-голямата студентска организация в Европа. По този начин младежката организация на ГЕРБ продължи тенденцията от последните години да излъчва представител в ръководството на студентите на ЕНП. \r\nПредстои да бъде определен ресорът на българката, като заедно с нея са избрани представители от Белгия, Полша, Унгария, Румъния, Кипър и Финландия.", "date": "2018.07.28", "title": "Бояна Танева от Младежи ГЕРБ е избрана за зам.-председател на студентската организация на ЕНП"}
{"url": "http://www.focus-news.net/news/2018/07/28/2550667/sergey-stanishev-na-buzludzha-nuzhni-sa-predsrochni-izbori-i-lyavo-upravlenie-na-stranata.html", "text": "„Всеки нов ден на управление на това правителство е пагубен за България. Управление от скандал в скандал, от криза в криза. ГЕРБ се провалиха в две основни европейски политики – създаването на равни условия за икономическата активност на хората, която единствено дава силен растеж.  \r\nИ второ – в социалната защита – за децата, за групите в неравностойно положение, за младите, за възрастните, дори за работещите българи. Предсрочните избори са спасителни за България. Само те могат да дадат нова перспектива на страната. Затова БСП трябва да работи, за да предизвика и спечели предсрочни парламентарни избори“. Така започна словото си на Историческа поляна Сергей Станишев, който взе участие в традиционния събор на левицата, съобщиха от  пресофиса на Сергей Станишев .  \r\n„БСП даде силна заявка с „Визия за България“, защото страната има нужда от сериозен разговор за политики, перспектива и бъдеще, а не да затъва от една кръчмарска свада в друга. Но, за да промени България, БСП се нуждае от партньори и съюзници.  \r\nЕвропейските социалисти са тези, които се противопоставят на опасните сценарии на Европа на различни скорости, за Европа, която наказва и разделя. Нашият сценарий е различен. Той е за Европа, която защитава хората и създава равни шансове, която е солидарна и инвестира в младите. Която работи за сближаване на страните в стандарта на живот и в икономическото им развитие. А това можем да постигнем само всички заедно“, заяви президентът на ПЕС.  \r\n„Европа се променя, но духат различни ветрове. Ние не искаме да ни сполети съдбата на държавите от Вишеградската четворка, на които ЕС оряза фондовете с една четвърт за следващия програмен период.  \r\nНека кажем ясно – България - в ядрото, а не в периферията на ЕС! Не молител, а истински пълноправен член на Съюза със своето влияние и лидерски решения!  \r\nНезависимо кога са следващите парламентарни избори, голям тест за всяка политическа сила ще бъдат предстоящите евроизбори. Победа на БСП би довела до промяната, от която България и нейните граждани имат нужда“, добави той.", "date": "2018.07.28", "title": "Сергей Станишев на Бузлуджа: Нужни са предсрочни избори и ляво управление на страната"}
{"url": "http://www.focus-news.net/news/2018/07/28/2550674/afp-karles-puchdemon-obyavi-pri-zavrashtaneto-si-v-belgiya-che-shte-prodalzhi-borbata-za-katalunska-nezavisimost.html", "text": "Бившият каталунски лидер Карлес Пучдемон заяви, че ще продължи „справедливата кауза на народа на Каталуния“ по време на пресконференция, свикана при завръщането му в Белгия, предава   AFP. \r\nПучдемон успя да се върне в Белгия от Германия, след като вече няма риск той да бъде екстрадиран обратно в Испания, където е обвиняван в подклаждане на въстание. \r\n„Това не е краят на моето пътешествие. Ще обиколя и последния ъгъл на континента, за да защитя каузата на каталунския народ“, заяви политикът.  Виктор Турмаков", "date": "2018.07.28", "title": "AFP: Карлес Пучдемон обяви при завръщането си в Белгия, че ще продължи борбата за каталунска независимост"}
{"url": "http://www.focus-news.net/news/2018/07/28/2550672/liderat-na-bsp-korneliya-ninova-shaykata-si-otiva-narodat-ostava-i-toy-tryabva-da-izbere-patya-si.html", "text": "Шайката си отива, народът остава и той трябва да избере пътя си. Това каза лидерът на БСП Корнелия Нинова на традиционния събор на партията на Бузлуджа, предаде репортер на  Агенция „Фокус“ . „Държавата ни се управлява от шайка. Тази шайка пороби народа си, открадна България. Тя си създаде правила и закони, които ги направиха безнаказани“, обяви тя. „Тази шайка посегна и на най-скъпото ни. Всеки, който не е съгласен и критикува, е посочван за враг, провокатор. На всеки такъв му се затваря устата, уволнява се от работа, бизнесът му се преследва“, заяви лидерът на левицата. „Народе, посегнаха на най-святото ни, на правото ни да мислим свободно, да говорим свободно, да бъдем с различно мнение, да бъдем хора с достойнство“, посочи Корнелия Нинова. „Днес ни събраха уважението и почитта към героите ни, към онези мъже и жени, които живяха и загинаха за България. Събра ни преклонението пред историята на един героичен и достоен български народ. Събра ни и настоящето, тревогата, че изчезваме като народ. Болката, че сме най-бедни в Европа. Грижата, че децата ни са с най-ниско образование. Гневът ни, че по улиците умират хора, защото болниците са закрити. Унижението, че онези, които съградиха България днес живеят с 200 лева пенсия“, каза още тя. \r\nДеница КИТАНОВА", "date": "2018.07.28", "title": "Лидерът на БСП Корнелия Нинова: Шайката си отива, народът остава и той трябва да избере пътя си"}
{"url": "http://www.focus-news.net/news/2018/07/28/2550670/burgas-normalno-se-osashtestvyava-preminavaneto-na-avtomobili-prez-gkpp-malko-tarnovo.html", "text": "Нормално се осъществява преминаването на автомобили през ГКПП „Малко Търново“. Това съобщи за  Радио „Фокус“ – Бургас  дежурният на пункта. „Движението е спокойно, засега няма образували се колони от автомобили“, посочи още дежурният. \r\nМария ГЕОРГИЕВА", "date": "2018.07.28", "title": "Бургас: Нормално се осъществява преминаването на автомобили през ГКПП „Малко Търново“"}
{"url": "http://www.focus-news.net/news/2018/07/28/2550675/plovdiv-zhitelite-v-nyakolko-rayona-na-asenovgrad-shte-badat-s-narusheno-vodopodavane-zaradi-izgrazhdane-na-vodoprovodni-vrazki.html", "text": "Жителите в няколко района на град Асеновград ще бъдат с нарушено водоподаване заради изграждане на нови водопроводни връзки. Това съобщиха за  Радио „Фокус“ – Пловдив  от водоснабдителното дружество, обслужващо областта. Водоподаването ще бъде нарушено за времето между 13.00 и 17.00 часа днес. Нови водопроводни връзки по „Проект за рехабилитация на водоснабдителната и канализационната мрежи“ ще се изграждат по ул. „Ради Овчаров“ и ул. „Изложение“, като ще е нарушено водоподаването в района на Централна градска част, част от кв. „Свети Георги“, кв. „Запад“, района около жп гарата и Стадиона. \r\nБез вода днес са жителите на селата Дълго поле и Манолско конаре. Екипите на водоснабдителното дружество работят и по отстраняването на аварии в град Хисаря в района на местността Черният мост и ул. „Георги Бенковски“. Нарушено е водоподаването в целия град. Без вода до 17.00 часа днес заради авария са и домакинствата в района на ул. „Възраждане“ в град Първомай.  \r\nТони МИХАЙЛОВ", "date": "2018.07.28", "title": "Пловдив: Жителите в няколко района на Асеновград ще бъдат с нарушено водоподаване заради изграждане на водопроводни връзки"}
{"url": "http://www.focus-news.net/news/2018/07/28/2550679/pazardzhik-trima-dushi-sa-postradali-pri-katastrofa-na-patya-pazardzhik-selo-gelemenovo.html", "text": "Катастрофа между два леки автомобили е станала на второкласния път Пазарджик – село Гелеменово тази сутрин. Това съобщи за  Радио „Фокус“ – Пазарджик  Мирослав Стоянов, говорител на ОДМВР - Пазарджик. При пътния инцидент са пострадали възрастна жена и дете, които са транспортирани от екип на Спешна помощ в Областната болница в Пазарджик с леки наранявания, но без опасност за живота. С фрактурата на ръката е и водачът на другия автомобил, който също е откаран в лечебното заведение. Екип на „Пътна полиция“ е извършил оглед на мястото на катастрофата, като най-вероятната причина за инцидента е навлизане на един от автомобилите в насрещната лента за движение. Нанесени са и материални щети по двата автомобила. Движението в участъка се извършва нормално. \r\nАлбена ЖИЛЕКОВА", "date": "2018.07.28", "title": "Пазарджик: Трима души са пострадали при катастрофа на пътя Пазарджик – село Гелеменово"}
{"url": "http://www.focus-news.net/news/2018/07/28/2550677/reuters-gartsiya-zapochva-da-pogrebva-zaginalite-ot-gorskite-pozhari.html", "text": "Гръцкото правителство започва  да погребва жертвите от опустошителните пожари край Атина, убили повече от 80 души. По-рано министър-председателят на страната Алексис Ципрас пое политическата отговорност за трагедията, предава   Reuters. \r\nОпозицията обвинява правителството, че не е успяло адекватно да предпази човешките животи.  \r\nВ неделя ще се проведат първите погребения на загиналите от пожара в град Мати. \r\nПравителството е обявило дълъг списък с помощ за пострадалите региони и обеща да се справи с проблемите като незаконните сгради, за да се намали риска от повтарянето на бедствието.  \r\nПо-рано кметът на Маратон, който е направлявал гасенето на пожара около града си, стана първият обществен служител в Гърция, подал оставка.  Виктор Турмаков", "date": "2018.07.28", "title": "Reuters: Гърция започва да погребва загиналите от горските пожари"}
{"url": "http://www.focus-news.net/news/2018/07/28/2550683/prof-antoniy-galabov-ima-useshtane-za-dalboko-razminavane-v-perspektivite-za-tova-kade-se-namira-balgariya-i-na-kade-tryabva-da-se-dvizhi.html", "text": "Има усещане за дълбоко разминаване в перспективите за това, къде се намира България и на къде трябва да се движи. Това каза в седмичното обзорно предаване „Метроном“ на  Радио „Фокус“  проф. Антоний Гълъбов, преподавател в НБУ.  Според него голяма част от българските политици не знаят, къде се намират. „Няма единно разбиране на постиженията на българското председателство, което за щастие разполага с ядро от около 2500 експерта за добре подготвена администрация, която познава процедурите и процеса на формиране на политики в ЕС. Част от политическия елит разбра, че по-активната работа и по-откритата политика е печеливша за България. Ако ние застанем в ролята на компетентен посредник на ЕС по отношение на исляма, Близкия изток,  Руската федерация и Турция, ако ние сме тези, които добре познават съседите си и сме в състояние да говорим с тях, посредством  европейски аргументи  и от позицията на европейските ценности, то това е печеливша позиция за България“ каза проф. Гълъбов и обясни, че  способността да се взима поука формира морала и в това отношение е важно какъв управленски морал имаме в момента. Той изрази съжаление, че за сега няма признаци политическите елити да проявяват усет към какъвто и да е морал.", "date": "2018.07.28", "title": "Проф. Антоний Гълъбов: Има усещане за дълбоко разминаване в перспективите за това, къде се намира България и на къде трябва да се движи"}
{"url": "http://www.focus-news.net/news/2018/07/28/2550676/liderat-na-bsp-korneliya-ninova-predlagame-na-naroda-da-si-varnem-darzhavnostta-da-pazim-suvereniteta-si-kato-darzhava-i-dostoynstvoto-si-kato-narod.html", "text": "„Тук ни събира бъдещето, защото предлагаме на народа си един възможен път - да си върнем държавността, да пазим суверенитета си като държава, да пазим достойнството си като народ“, обяви Корнелия Нинова. Това каза лидерът на БСП Корнелия Нинова на традиционния събор на партията на Бузлуджа, предаде репортер на  Агенция „Фокус“ . Предлагаме държавата да не приватизира и концесионира националните си богатства - плажове, гори, летища, жп линии.  „Предлагаме държавата да създаде свое собствено българско родно производство. Всички заедно да направим българска икономика, да направим програма за това как да се развива всеки регион в България“, заяви тя. „Предлагаме всички да решим българското производство да бъде осигурено с български кадри, а не с мигранти, които ще ни решават въпроса с работната сила и демографската криза“, посочи Корнелия Нинова. „Предлагаме на народа си разговор за това нашите пари да се използват от болници, които не са търговски дружества, и не правят печалба от здравето ни. Предлагаме намаляване на ДДС на лекарствата, за да бъдат достъпни за всеки болен“, обясни лидерът на БСП. „Предлагаме държавата да има роля в образованието на децата ни. Искаме един учебник за един клас в цялата страна, с истинската, автентичната българска история, литература и култура“, допълни тя. \r\nДеница КИТАНОВА", "date": "2018.07.28", "title": "Лидерът на БСП Корнелия Нинова: Предлагаме на народа да си върнем държавността, да пазим суверенитета си като държава и достойнството си като народ"}
{"url": "http://www.focus-news.net/news/2018/07/28/2550680/liderat-na-bsp-korneliya-ninova-sigurno-i-v-nashite-reditsi-shte-ima-hora-koito-nyama-da-priemat-predlozhenieto-kam-naroda-ni-no-neka-sporim-za-da-reshim-istinata.html", "text": "Не трябва да си правим илюзии, сигурно и в нашите редици ще има хора, които няма да приемат предложението ни към народа ни. Нека, нека да спорим, може би в спора ще решим истината. Това каза лидерът на БСП Корнелия Нинова на традиционния събор на партията на Бузлуджа, предаде репортер на  Агенция „Фокус“ . „Не се отказвайте, колкото и да е трудно. Който и да е срещу нас, имаме своите смели идеи. Бъдете неподкупни, да бъдем последователни, за да ги докараме докрай“, се обърна тя към симпатизантите на БСП на Бузлуджа. „Възможни ли са нашите „мечти“, както ги нарекоха някои опоненти. Възможни са, не казваме, че ще е лесно. Не казваме, че всичко ще бъде сега и веднага, но трябва да започнем разговора с народа си. Той е - край на Прехода, обща национална енергия за друг път на развитие на България“, заяви Корнелия Нинова. „Ще има съпротива, защото тези години, създадоха политико-олигархична група, която си присвои България и която краде 10 млрд. лева годишно. Те няма да отстъпят от благата си. Има прослойка от икономически кръгове, които си купуват политици от всички цветове и няма значение кой управлява- те са добре“, обяви лидерът на левицата. „Не може 10-15 души да владеят 70% от земята ни. Да разговаряме да сложим таван на субсидиите, парите да отидат при малките и средните производители, които гледат плодове и зеленчуци, които хранят българския народ“, посочи Нинова. „Да говорим за най-големия бич в България - бедността и неравенствата. Защо не седнем и не решим, че всички стари пенсии трябва да се преизчислят, с 200 лева не може да се живее“, каза още тя.", "date": "2018.07.28", "title": "Лидерът на БСП Корнелия Нинова: Сигурно и в нашите редици ще има хора, които няма да приемат предложението към народа ни, но нека спорим, за да решим истината"}
{"url": "http://www.focus-news.net/news/2018/07/28/2550681/blagoevgrad-intenziven-e-trafikat-za-leki-avtomobili-na-izhod-na-gkpp-kulata.html", "text": "Интензивен е трафикът за леки автомобили на изход на ГКПП „Кулата“. Това съобщиха за  Радио „Фокус“ – Пирин  от Главна дирекция „Гранична полиция“. На българо-македонската граница, трафикът е нормално натоварен. \r\nЛора КАЛЧЕВА", "date": "2018.07.28", "title": "Благоевград: Интензивен е трафикът за леки автомобили на изход на ГКПП „Кулата“"}
{"url": "http://www.focus-news.net/news/2018/07/28/2550688/karles-puchdemon-liderite-na-kataluniya-ochakvat-predlozheniya-ot-madrid-za-reshavaneto-na-problemite-na-avtonomiyata.html", "text": "Бившият лидер на Каталуния Карлес Пучдемон заяви по време на пресконференция в Брюксел, че лидерите на североизточната испанска област очакват предложения от властите в Мадрид за разрешаването на каталунската криза и готовността да водят диалог с испанското правителство по тази тема, предава  ТАСС. \r\n„Започнахме диалог с испанското правителство и министър-председателя Педро Санчес и сега призоваваме договореното да се притвори в практика“, заяви настоящият регионален лидер на Каталуния Куим Тора, участващ на пресконференцията. \r\n„Ние чакаме каква рецепта ще предложи Санчес за разрешаването на този, както той сам признава, политически проблем“, допълни Пучдемон.   Виктор Турмаков", "date": "2018.07.28", "title": "Карлес Пучдемон: Лидерите на Каталуния очакват предложения от Мадрид за решаването на проблемите на автономията"}
{"url": "http://www.focus-news.net/news/2018/07/28/2550686/veliko-tarnovo-s-defile-i-grandiozen-kontsert-shte-bade-zakrit-mezhdunarodniyat-folkloren-festival-v-grada.html", "text": "С дефиле на участниците и грандиозен концерт закриват 21-вия Международен фолклорен фестивал, който се провежда в града. Групите ще се разходят по главната улица на града, като шествието ще тръгне от парк „Марно поле“ в 19.00 часа. Това съобщиха за  Радио „Фокус“ – Велико Търново  организаторите. От 20.00 часа в Летния театър в центъра на града ще започне церемонията по закриване на събитието, в която ще се включат групите от България, Боливия, Венецуела, Грузия, Китай, Коста Рика, Малайзия, Мексико и Русия. „Фокус“ припомня , че в продължение на седмица в 21-вото издание на Международния фест се включиха 15 състава и над 500 танцьори, акробати и певци. България бе представена от фолклорните формации и ансамбли „Искра“ и „Търновче“ (Велико Търново), „Развитие“ (Севлиево) „Жар“ (София), „Сидер Войвода“ и „Раховче“ (Горна Оряховица). \r\nЛуиза ТРАНЧЕВА", "date": "2018.07.28", "title": "Велико Търново: С дефиле и грандиозен концерт ще бъде закрит Международният фолклорен фестивал в града"}
{"url": "http://www.focus-news.net/news/2018/07/28/2550687/premierat-boyko-borisov-neka-bsp-da-si-hapnat-i-piynat-na-buzludzha-te-obichat.html", "text": "Каква мощ за демонстрирали? В Нови пазар в цялата община имат един кмет, в Шумен – един. Това е страшна мощ. Нека да си хапнат и пийнат, те обичат. Това каза премиерът Бойко Борисов пред журналисти в Нови пазар, където министър-председателят присъства на церемония по откриване на обновените административни сгради на полицейския участък и пожарната, предаде репортер на  Радио „Фокус“ - Шумен . „Не бива да се харчи енергия, това си е тяхна традиция. Сега много злини са направени в България за тези десетилетия управление, но да не им разваляме празника. Нашата работа е да показваме какво е било и се радвам, че вече кметовете започнаха, слагат снимки на това, което е било и слагаме снимки на това, което сме направили. Можете спокойно да им покажете: „Това беше по време на управлението на БСП, а сега е така“. Аз знам какво е да си кмет по управление на БСП – в София щяха да уморят хората. Не помните ли, направиха криза с боклука. Защо после няма никакви кризи? Не помните ли техният лидер, когато ходеше да мие с Вълка улиците в София? Те ще ми говорят за кметове какво са правили, какво са мъчили, да не говорим, че са ги и трепали преди години, около 44-та. Но честит им празник, ние показваме“, коментира Борисов.  \r\n„Всеки кмет на Нови пазар от БСП може да седне при моя кмет и да каже: „Аз направих това и това и мога да кажа това и това“. Каква мощ? Аз три пъти им занесох властта. Диктаторът отиде и им каза: „Моля ви се вземете, управлявайте, ето ви оставката“. Три пъти го правих, дето се вика, смеят ми се сега, и те не могат. Е и какво – на шест месеца да правим избори, това ли иска държавата и това ли се очаква? Те са опозиция, а ние не можем да делим кметовете. Най-много кметове имат ГЕРБ и ДПС. Сега да не даваме на кметовете на ДПС?“, попита премиерът и уточни, че там навсякъде живеят и хора, които са членове на ГЕРБ, и на БСП. „Шумен колко години – пречиствателна станция им направихме, зала, 28 блока санирани, кръгово и чакате стадиона. Поне да не го бяха разрушили, а не да го направим. Нека се забавляваме с тях, не са лоши. Колелета карат, коне карат“, добави още Бойко Борисов.", "date": "2018.07.28", "title": "Премиерът Бойко Борисов: Нека БСП да си хапнат и пийнат на Бузлуджа - те обичат"}
{"url": "http://www.focus-news.net/news/2018/07/28/2550692/usgs-zemetresenie-s-magnitud-56-po-skalata-na-rihter-e-registrirano-kray-nova-zelandiya.html", "text": "Земетресение с магнитуд 5,6 по скалата на Рихтер е регистрирано край остров Раул, попадащ под юрисдикцията на Нова Зеландия, показва справка на интернет-страницата на   Геологическата служба на САЩ (USGS).  \r\nТрусовете са регистрирани в 12:28 часа местно време. Епицентърът е на 90 км. югоизточно от остров Раул на дълбочина от 34,7 км. \r\nНяма данни за жертви и разрушения. Не е обявявана опасност от формирането на вълни-цунами.  Виктор Турмаков", "date": "2018.07.28", "title": "USGS: Земетресение с магнитуд 5,6 по скалата на Рихтер е регистрирано край Нова Зеландия"}
{"url": "http://www.focus-news.net/news/2018/07/28/2550690/premierat-boyko-borisov-za-horata-s-uvrezhdaniya-koyto-kakvoto-i-da-prikazva-stava-vapros-za-mnogo-pari-zhelanieto-mi-e-i-trite-zakona-zaedno-da-vlyazat.html", "text": "Срещам се и говоря всеки ден. Ще се срещнем и с тях. Това са една част от хората. Други пък имат други изисквания и желания. Това каза премиерът Бойко Борисов пред журналисти в Нови пазар, където министър-председателят присъства на церемония по откриване на обновените административни сгради на полицейския участък и пожарната, предаде репортер на  Радио „Фокус“ - Шумен . „Накрая, който каквото и да приказва, става въпрос за много пари. Днес кметът цяла сутрин ме обикаля и ми мрънка за 3 млн. лв. за реката в Нови пазар, защото лятно време миришело. Върви и ми обяснява, че вашата спортна зала също се нуждаела от ремонт. В края на краищата един бюджет затова се прави в парламента по наше предложение и трябва да обхване цялата част, всяко едно нещо от държавата. Ще се видя с тях, ще преценим. Желанието ми е трите закона, ако могат да влязат заедно, за да видим за колко пари става въпрос“, заяви Борисов. По думите му е ясно, че наведнъж не могат да се дават. „Да направим някакъв план в следващите години. Ако всяко правителство досега си е вършело работата, нямаше да се налага да правим по три сгради наведнъж“, посочи той. \r\nПремиерът отбеляза, че за последните години над 20 милиона са влезли в Нови пазар, включително полицията, пожарната, общинска сграда - нещо, което не е било пипано с десетилетия. „Сега знам, че се работи по 3-4 проекта. Сега се строи още един гръцки завод, винарната промишленост се развива много добре. До една-две години доста неща още се направят. Ако искаме да вдигаме БВП,  да върнем хората в България, трябва максимално бързо да развиваме инфраструктурата - това, което правим. В тези пожарни, полицейски управления, общини и блокове живеят и работят българи, когато им създаваш нормални условия за работа - те си идват“, подчерта Борисов и продължи: „Кажете ми един град и започвам веднага да ви кажа какво е направено в него - няма значение чий кмет е“. \r\nТой уточни, че от Ябланица надолу толкова са напреднали и толкова се стори, че след 3-4 години мисли, че ще вържат автомагистрала „Хемус“ с Варна. По думите му първата копка може да се очаква в средата на месец август. „В средата на август някъде ще я натиснем здраво, защото всичко е готово и тук до Търговище е сравнително по-лесно. Ще напреднат бързо“, увери Бойко Борисов.", "date": "2018.07.28", "title": "Премиерът Бойко Борисов за хората с увреждания: Който каквото и да приказва, става въпрос за много пари - желанието ми е и трите закона заедно да влязат"}
{"url": "http://www.focus-news.net/news/2018/07/28/2550691/glaven-komisar-mladen-marinov-spetsializiranite-operatsii-davat-dobar-rezultat-tselta-e-da-se-povishi-funktsionalnostta-na-politseyskite-sili.html", "text": "Специализираните полицейски операции, които се провеждат в страната, дават добър резултат. Това заяви пред журналисти на откриването на обновените сгради на РУ - Нови пазар и РС ПБЗН главен комисар Младен Маринов, предаде репортер на  Радио Фокус“ - Шумен . „Те се провеждат по различно време на денонощието и на различни места, дават добър резултат. Целта е да се повиши функционалността на полицейските сили и да се използват по-целенасочено към определен вид престъпления, съобразно оперативната обстановка във всяко населено място - селскостопански райони, горски масиви, които са обект на престъпления, изключително голям ресурс е насочен и към морските курорти“, коментира гл. комисар Младен Маринов. Той посочи, че след проведена наскоро полицейска операция на територията на Шумен има образувани бързи досъдебни производства, задържани са извършители на престъпления, има добри резултати и по отношение на пътната безопасност. „Прави впечатление, че административно-наказателната дейност е в пъти завишена в сравнение с предишен период, все по-често колегите се натъкват на управление на автомобили след употреба на наркотици и алкохол, продължават и пътнотранспортните произшествия, но към момента има намаление на загиналите и на ранените при катастрофи, но това е показател, по който трябва да се работи ежедневно“, заяви гл. комисар Маринов. Относно обновената административната сграда на РУ - Нови пазар той посочи, че условията на работа са сред основните неща, които мотивират служителите и правят по-лесна и резултатна тяхната работа. „Смятам, че колегите са мотивирани да работят, от нас и от ръководството на ОДМВР - Шумен се иска добра организация, правилно планиране, правилно определяне на основните проблеми и приоритети, които трябва да се изпълняват, за да може населението да се чувства сигурно и спокойно“, каза гл. комисар Маринов.  \r\nИвелина ИВАНОВА", "date": "2018.07.28", "title": "Главен комисар Младен Маринов: Специализираните операции дават добър резултат, целта е да се повиши функционалността на полицейските сили"}
{"url": "http://www.focus-news.net/news/2018/07/28/2550695/premierat-boyko-borisov-pravitelstvoto-polaga-usiliya-za-vseki-edin-balgarski-grad.html", "text": "За последните няколко години над 20 млн. лева са влезли в Нови пазар. Това каза министър-председателят Бойко Борисов, който участва в откриването на 23 санирани сгради в Нови пазар, съобщиха от  правителствената информационна служба . Той подчерта, че знае проектите във всяко едно населено място, както и че правителството полага усилия за всеки един български град. Премиерът посочи, че бързото развитие на инфраструктурата дава възможности за разрастване на бизнеса и разкриването на нови работни места. „Инспектирахме строежа на АМ „Хемус“ - от Ябланица много са напреднали“, каза Борисов и допълни, че от средата на август се очаква и първа копка на строежа от Белокопитово.  \r\n„Ако всяко правителство си е вършило работата, сега нямаше да има нужда да правим по 3 сгради наведнъж“, подчерта премиерът Борисов. Той акцентира върху резултатите от политиката в сферата на инфраструктурата. „Нашата работа е да показваме какво е било и се радвам, че вече кметовете слагат снимки на това, което е било и това, което сме направили. Така, че можете спокойно да им покажете - това беше по времето на управлението на БСП, това е сега. Аз знам какво е да си кмет, когато управлява БСП“ подчерта министър-председателят и даде пример с кризата с боклука в София. „Три пъти им поднасях властта и какво -  на шест месеца правим избори? Това ли иска държавата и това ли се очаква“, попита Борисов в контекста на исканията на БСП за предсрочни избори. \r\nВ Нови пазар бяха санирани 20 многофамилни жилищни сгради и 3 обществени, сред които са полицията, пожарната и сградата на Общината. Финансирането на проектите, което възлиза на обща стойност 15 450 885 лева, е отпуснато от Националната програма за енергийна ефективност на многофамилни жилищни сгради и Оперативна програма „Региони в растеж“. След изпълнението на проектите 30% от населението на Нови пазар вече живее в санирани жилища. Сградите на полицията и пожарната са с поставена топлоизолация, нова отоплителна система, осветление и дограма. Допълнително е извършено и конструктивно укрепване, подменени са ВиК и ел. системите.  \r\nПожарната служба в град Нови пазар обслужва територията на две общини – Нови пазар и Каспичан, като осигурява пожарната безопасност в 27 населени места. На територията, обслужвана от Районна служба „Пожарна безопасност и защита на населението“ – Нови пазар, са разположени близо 13 000 хектара гори, важни пътни артерии, както и националните археологически и исторически резервати Плиска и Мадара.", "date": "2018.07.28", "title": "Премиерът Бойко Борисов: Правителството полага усилия за всеки един български град"}
{"url": "http://www.focus-news.net/news/2018/07/28/2550693/elena-yoncheva-bsp-ne-iskame-samo-da-svalim-pravitelstvoto-iskame-neshto-mnogo-poveche-shaykata-na-gerb-da-bade-dadena-na-prokuraturata.html", "text": "Не искаме само да свалим правителството, искаме нещо много повече – шайката на ГЕРБ да бъде дадена на прокуратурата. Toва каза говорителят на ПГ на БСП Елена Йончева на традиционния събор на партията на Бузлуджа, предаде репортер на  Агенция „Фокус“ . \r\n„След десет години в ЕС днес от тази трибуна ние трябваше да говорим колко по-добро е станало нашето образование, нашето здравеопазване, колко по-свободни с нашите медии. 10 години в ЕС – 10 години управление на ГЕРБ. И днес ние сме поставени на колене с наведена глава – България е на последно място по всички възможни класации. Те успяха даже да унищожат свободата на медиите – едно достижение на нашата демокрация. Само преди 10 години България беше наравно с Франция по свобода на медиите. Днес ние даже не сме в Европа, ние сме някъде между Кения и Джибути. Само за 10 години чуждестранните инвестиции намаляха с 1000% - през 2007 г. имаше 10 млрд. евро чуждестранни инвестиции, а тази година те са по-малко от 1 млрд. евро“, каза още Йотова и посочи, че с всяка година инвестициите продължават да намаляват.  \r\n„Корупция, унищожение, разруха – разруха на българските институции, разруха на българската държавност, разруха на нашия законодателен орган, който гласува лобистки проекти, разруха на правосъдната система – какво още чакаме? Даже Държавният департамент на САЩ през 2007 г. каза, че корупцията е по високите етажи на властта, че тя се прави чрез сложна схема на пране на пари. А в същия доклад за 2018 г. се казва, че корупцията е в енергетиката, в инфраструктурните проекти. Това, приятели, означава не корупция, а грабеж – грабеж от вашия джоб, от вашите заплати, от вашите пенсии, от бъдещето на вашите деца. Българските общини се превърнаха във феодални владения – там заедно управляват мутри и т.нар. политици. „Кумгейт“ не е само в Хасково, „Кумгейт“ е във всяка българска община – ние дадохме на прокурор документи за „Кумгейт“ и всички те отидоха в Специализираната прокуратура, защото има нарушения“, коментира Йончева и обясни, че трябва да бъдат подхванати община след община. \r\n„Казват, че искаме да сваляме правителството – това не е вярно. Ние не искаме само да свалим правителството, ние искаме нещо много повече. Един депутат беше казал, че ръководителите на ГЕРБ са шайка – а шайка, това е организирана престъпна група. Тази престъпна група трябва да бъде дадена на българската и на европейската прокуратура – те трябва да бъдат разследвани и това е важно, защото независимо кой дойде на власт, той ще бъде заложник на тази криминална групировка. И тогава след десет години на тази поляна няма да има кой да седи. Много хора ми казват, че са ядосани и им е болно, но ги е страх да се борят, защото ще загубят своята работа. Но те на това разчитат – ние да бъдем уплашени и ще стоим с преклонена главица. И ако им позволим да ни вкарат в кошарата, те в тази кошара ще вкарат и нашите деца. Не трябва да им позволяваме“, каза още Йончева.", "date": "2018.07.28", "title": "Елена Йончева, БСП: Не искаме само да свалим правителството, искаме нещо много повече – шайката на ГЕРБ да бъде дадена на прокуратурата"}
{"url": "http://www.focus-news.net/news/2018/07/28/2550689/gd-granichna-politsiya-intenziven-e-trafikat-na-balgaro-rumanskata-granitsa-kakto-i-na-gkpp-kalotina-gkpp-kulata-gkpp-makaza-i-gkpp-kapitan-andreevo.html", "text": "Интензивен е трафикът на всички пунктове на българо-румънската граница. Това съобщиха от пресцентъра на ГД „Гранична полиция“. Информацията за трафика на граничните пунктове е към 14.00 часа. На българо-сръбската граница трафикът е трафикът е интензивен на граничен контролно-пропускателен пункт „Калотина”. На българо-гръцката граница трафикът е интензивен на гранични контролно-пропускателни пунктове „Кулата” и „Маказа” за леки автомобили на изход. На българо-турската граница трафикът е интензивен на граничен контролно-пропускателен пункт „Капитан Андреево” за товарни автомобили на изход. На българо-македонската граница трафикът е нормален на всички гранични контролно-пропускателни пунктове. \r\nПо информация на дружеството “Дунав мост Видин – Калафат” АД, от 25 юли до 25 август 2018 г. ще бъде извършван ремонт на участък от пътя преди ГКПП - Видин. За този период временно движението ще се осъществява двупосочно в едно платно.", "date": "2018.07.28", "title": "ГД „Гранична полиция“: Интензивен е трафикът на българо-румънската граница, както и на ГКПП „Калотина”, ГКПП „Кулата”, ГКПП „Маказа” и ГКПП „Капитан Андреево”"}
{"url": "http://www.focus-news.net/news/2018/07/28/2550694/nikola-petrov-nao-rozhen-lunnoto-zatamnenie-prez-izminalata-nosht-beshe-edno-emotsionalno-nebesno-shou.html", "text": "Лунното затъмнение през изминалата нощ беше едно емоционално небесно шоу. Това каза за  Агенция „Фокус“  Никола Петров, директор на Национална астрономическа обсерватория-Рожен. Той обясни, че сме станали свидетели на едно продължително пълно лунно затъмнение, което е имало възможност да бъде наблюдавано от самото начало, но за съжаление времето на много места не е било подходящо за това. „Имаше много облаци и валежи, интересът беше голям, но тези които дойдоха не бяха много, защото до 20.00 часа валеше дъжд и се отказаха много от туристите“, каза Никола Петров. По думите му все пак някъде след 22.30 часа, за около един час небето се е изчистило и макар, че е било много влажно, все пак са успели да наблюдават явлението. „От чисто научен интерес, това лунно затъмнение не представлява някакво кой знае какво събитие, защото няма научни задачи, които да са съществени с актуалност“, коментира той. Според него интересното идва от това, че природното явление е било съчетано с това, че планетата Марс е била близо в опозиция, което от 2003г. насам не се е случвало. „Също така и на небето се виждаха най-ярките планети Юпитер и Сатурн, тоест получава се един малък танц на планетите съчетано с лунното затъмнение, което наистина по-рядко се наблюдава“, обясни астрономът Никола Петров. \r\nДаяна ДЮЛГЕРОВА", "date": "2018.07.28", "title": "Никола Петров, НАО Рожен: Лунното затъмнение през изминалата нощ беше едно емоционално небесно шоу"}
{"url": "http://www.focus-news.net/news/2018/07/28/2550682/ekathimerini-broyat-na-zaginalite-pri-pozharite-v-gartsiya-e-dostignal-do-88-dushi.html", "text": "42-годишна жена е починала в болница в Атина, след като е била докарана  там със сериозни изгаряния от град Мати в Източна Атика, където тази седмица бушуваха сериозни горски пожари. Така броят на загиналите от бедствието достига до 88 души, предава   Ekathimerini. \r\nДопълнително властите са идентифицирали телата на две деветгодишни момичета-близначки и на баба им и дядо им, които бяха изчезнали след пожарите, след като баща им е дал ДНК-проба.  \r\nВ момента повече от 46 възрастни с изгаряния се лекуват в болниците на Атина, като девет от тях са в сериозно състояние. Две деца също са хоспитализирани, но властите смятат, че техните наранявания не застрашават живота им. \r\nВ момента патоанатомите провеждат аутопсии на 86 тела, от които до момента са идентифицирани 25.   Виктор Турмаков", "date": "2018.07.28", "title": "Ekathimerini: Броят на загиналите при пожарите в Гърция е достигнал до 88 души"}
{"url": "http://www.focus-news.net/news/2018/07/28/2550684/sergey-stanishev-pes-s-othvarlyaneto-na-istanbulskata-konventsiya-konstitutsionniyat-sad-spasi-upravlyavashtata-koalitsiya.html", "text": "„С решението си да обяви Истанбулската конвенция за противоконституционна, КС спаси управляващата коалиция. ИК беше непреодолимо, фундаментално различие между ГЕРБ и патриотите. Всяко друго решение щеше да предизвика дълбок разрив между политическите субекти в управлението, което и без друго се тресе от постоянни скандали и противоречия”. Така президентът на ПЕС Сергей Станишев коментира пред журналисти на Историческа поляна решението на КС по повод Конвенцията на Съвета на Европа за превенция и борба с насилието над жени и домашното насилие, съобщиха от  пресофиса на Сергей Станишев . Там той взе участие в традиционния събор на левицата на Бузлуджа. \r\n„Обявяването на ИК за конституционно съобразна означаваше падане на правителството на ГЕРБ и патриотите. В този смисъл прозира ясна и очевидна политическа конюнктура в решението на КС, чиито мотиви са слаби и неубедителни. Решението на КС е тъжна новина за България, защото ясно показва, че Законът отстъпва пред политическия натиск. Лоша новина и за БСП, защото колкото по-бързо се разпадне управляващата коалиция, толкова по-бързо левицата в България ще дойде на власт и ще предложи нужното на страната ляво управление. \r\nЕдинствената добра новина след решението на КС е изявлението на БСП, че ще внесе предложените от широк кръг граждански организации законодателни промени срещу насилието над жени и деца  - ангажимент, който българските социалисти поеха вследствие на наскоро приключилата мисия на ПЕС в София. Колкото по-бързо тази законодателна защита бъде внесена  и приета в парламента, толкова по-скоро България ще даде ясен знак пред Европа и света, че не толерира домашното насилие”, допълни Станишев.", "date": "2018.07.28", "title": "Сергей Станишев, ПЕС: С отхвърлянето на Истанбулската конвенция Конституционният съд спаси управляващата коалиция"}
{"url": "http://www.focus-news.net/news/2018/07/28/2550678/pp-gerb-shte-dade-izvanreden-brifing-v-tsentralata-na-partiyata.html", "text": "ПП ГЕРБ ще даде извънреден брифинг в централата на партията (пл. „България“ 1, НДК, административна сграда, ет.17). Това съобщиха от пресцентъра на  ПП ГЕРБ . Събитието ще се проведе днес от 15.00 часа.", "date": "2018.07.28", "title": "ПП ГЕРБ ще даде извънреден брифинг в централата на партията"}
{"url": "http://www.focus-news.net/news/2018/07/28/2550685/daily-express-angliyskata-kralitsa-izprati-saboleznovaniya-na-zhertvite-ot-pozharite-v-gartsiya.html", "text": "Английската кралица Елизабет II e прекъснала лятната си ваканция, за да изпрати съболезнования на народа на Гърция след смъртоносните горски пожари край Атина, отнели живота на повече от 80 души, предава   Daily Express. \r\nАнглийската кралица напусна Лондон, за да прекара лятната си почивка в шотландската си резиденция Балморал. Но в рядко публично заявление тя обърна внимание на трагедията, която удари Гърция по-рано тази седмица. \r\n„Принц Филип (съпругът ѝ – бел. прев.) и аз предлагаме нашето най-дълбоко съчувствие към народа на Гърция след опустошителните пожари в Атика. Нашите мисли и молитви са със семействата на жертвите от тази ужасна трагедия и с всички, които са загубили своите домове“, пише в заявление, публикувано на интернет-страницата на Бъкингамския дворец. \r\n„Поздравяваме смелостта и ангажираността на гръцките спешни служби и на доброволците“, пише в посланието. \r\nПринц Филип Единбургски има корени в гръцкото кралско семейство.    Виктор Турмаков", "date": "2018.07.28", "title": "Daily Express: Английската кралица изпрати съболезнования на жертвите от пожарите в Гърция"}
{"url": "http://www.focus-news.net/news/2018/07/28/2550697/roditeli-na-detsa-s-uvrezhdaniya-ot-varna-otnovo-shte-protestirat-rokeri-shte-se-prisaedinyat-do-palatkoviya-lager-v-tyahna-podkrepa.html", "text": "Родители на деца и младежи с увреждания от Варна ще се включат в националния протест „Системата ни убива“ в понеделник от 17.00 часа пред Министерския съвет. По същото време протест се очаква да има и в морския град до палатковия лагер. Това съобщиха за  Радио „Фокус“ – Варна  от Инициативния комитет. Те уточниха, че протестите ще са насочени срещу: „опита за псевдореформи чрез „новия” Закон за хората с увреждания и липсата на политическа воля за индивидуална оценка и финансиране на потребностите им“. Родители и деца от палатковия лагер във Варна ще участват активно в националния протест. В понеделник от 18.00 часа към протеста до палатковия лагер във Варна ще се присъединят представители на мотоклубовете в града. Рокерите дадоха своята морална подкрепа на родителите още в началото на протестните действия. \r\nДиана СТОЕВА", "date": "2018.07.28", "title": "Родители на деца с увреждания от Варна отново ще протестират, рокери ще се присъединят до палатковия лагер в тяхна подкрепа"}
{"url": "http://www.focus-news.net/news/2018/07/28/2550696/ria-novosti-uralvagonzavod-predlaga-nova-versiya-na-modernizatsiya-na-t-72.html", "text": "Генералният директор на „Уралвагонзавод“ по специалната техника Вячеслав Халитов съобщи, че специалистите от корпорацията са разработили и предали на министерството на отбраната на Русия проект за нов етап модернизация на основния боен танк Т-72, предава   РИА Новости. \r\n„ Този дълголетен танк живее от 70-те години на миналия век и няма да сложи край на живота си сега.  Ние предложихме на министерството на отбраната следващата версия на модернизацията на тази машина“, заяви Халитов. Той не уточни как точно ще се отрази на модела  модернизация, но подчерта, че инженерите  работят за подобряване на огневата мощ, мобилността и другите танкови бойни характеристики.   Виктор Турмаков", "date": "2018.07.28", "title": "РИА Новости: „Уралвагонзавод“ предлага нова версия на модернизация на Т-72"}
{"url": "http://www.focus-news.net/news/2018/07/28/2550698/plovdiv-vremenno-se-ogranichava-pat-i-6-sofiya-karlovo-mezhdu-selo-rozino-i-klisura-poradi-patnotransportno-proizshestvie.html", "text": "Временно се ограничава път I-6 София - Карлово между село Розино и Клисура поради пътнотранспортно произшествие. Това съобщиха от пресцентъра на  Агенция „Пътна инфраструктура“ . Всички автомобили изчакват на място.", "date": "2018.07.28", "title": "Пловдив: Временно се ограничава път I-6 София - Карлово между село Розино и Клисура поради пътнотранспортно произшествие"}
{"url": "http://www.focus-news.net/news/2018/07/28/2550699/ivaylo-kamadzhiev-kmet-na-novi-pazar-prez-poslednite-2-godini-v-obshtinata-vlyazoha-blizo-2-mln-lv-s-koito-se-pravyat-vodoprovodi-v-grada-i-po-selata.html", "text": "Премиерът Бойко Борисов откри обновените административни сгради на Районното управление, пожарната и Община Нови пазар, предаде репортер на  Радио „Фокус“ - Шумен . В официалната церемония по прерязването на лентата участваха главният секретар на МВР гл. комисар Младен Маринов, кметът на Нови пазар Ивайло Камаджиев, директорът на ОДМВР - Шумен ст. комисар Ялчън Расим. Преди това Борисов разгледа санираните сгради. Сградата на РУ - Нови пазар е строена през 1958 година, като в годините не е правен основен ремонт. Сградата на пожарната служба също е от най-старите в града, строена е през 1928 година, като в началото е била казарма, а през 1958 година е преобразувана в пожарна служба. Ремонтът и обновяването на полицейското управление и пожарната в Нови пазар, е осъществено по проект за повишаване на енергийната ефективност по ОП „Програми в растеж“. Общата стойност на проекта в частта му за РУ - Нови пазар е 630 000 лв. Официално беше открита и реновираната сграда на РС „Пожарна безопасност и защита на населението“ в Нови пазар. Ремонтните дейности са на стойност 520 000 лв. В община Нови пазар по Националната програма за саниране има обновени 8 блока, а по ОП „Региони в растеж“ – три обществени сгради и 12 жилищни кооперации. В санираните жилища по двете програми живеят над 30% от жителите на Нови пазар. „Ето това са видими резултати и в същото време пример за добро взаимодействие между местната и централната власт, в лицето на премиера Бойко Борисов. През последните две години, освен участие в двете програми в бюджета на Общината, в капиталовата програма влязоха близо 2 млн. лв., с които се правят водопроводи в града и по селата, извършва се и рехабилитация на уличната мрежа“, заяви кметът на Нови пазар Ивайло Камаджиев. \r\nИвелина ИВАНОВА", "date": "2018.07.28", "title": "Ивайло Камаджиев, кмет на Нови пазар: През последните 2 години в общината влязоха близо 2 млн. лв., с които се правят водопроводи в града и по селата"}
{"url": "http://www.focus-news.net/news/2018/07/28/2550702/sport-yurgen-klop-postavi-uulvs-sred-favoritite-za-koronata.html", "text": "Уулвърхемптън стана безапелационно шампион в Чемпиъншип през миналия сезон и беше доста зает през трансферния прозорец. Клубът от Западен Мидландс добави в редиците си две от звездите на националния отбор на Португалия - вратаря Руй Патрисио и халфа Жоао Моутинъо. В същото време Ливърпул похарчи 175 млн. паунда за нови попълнения, а според специалистите е доста възможно мърсисайдци най-после да спечелят короната във Висшата лига. Мениджърът на червените Юрген Клоп сподели пред ESPN, че има надежди за титла, но задачата няма да бъде лесна, тъй като доста отбори са в битката. За изненада на всички той постави и новака Уулбърхемптън сред тях. \r\n„Нашата цел е да се подобряваме с всяка изминала година. Ако го направим и сега, то шансовете ни за титла са големи. Но не забравяйте, че другите отбори не спят. Ман Сити все още е фантастичен тим, както и Юнайтед. Тотнъм има страхотни играчи, Арсенал се подсили на много позиции, а Челси има нов мениджър. Уулвърхемптън пък може да е изненадата на сезона и да се намеси също в борбата. Това е трудна лига, така че не трябба да мечтаем прекалено много“, заяви Клоп. \r\nГерманецът също така допълни, че изборът му да привлече Алисон срещу 75 млн. евро е правилен: „Всеки си мисли, че това са много пари. Така е. Но пък клаузата на Ян Облак в Атлетико е примерно 100 млн. евро. Това е част от работата ми - да се опитвам да привличам възможно най-добрите играчи. А Алисон е сред най-добрите на своя пост. Но аз съм доволен и от другите двама вратари. Миньоле е от висока класа, Кариус също. Всякакъв трофей през този сезон ще е добре дошъл“. \r\nЛюбопитното е, че в момента в състава на Уулвърхемптън има точно толкова португалци, колкото и в грандовете от тази страна - Порто, Спортинг и Бенфика. На „Молиню“ мореплавателите са осем на брой - Руй Патрисио, Рубен Винагре, Рубен Невеш, Жоао Моутиньо, Педро Гонсалвеш, Иван Кавалейро, Елдер Коста и Диого Жота. Интересното е, че съвсем скоро португалците в състава на вълците могат да станат 9. Уулвърхемптън проявява сериозен интерес към защитника Пепе, който е собственост на турския Бешикташ. 35-годишният бранител прибира по 80 хил. паунда на седмица при орлите, но не бе в групата за мача от Лига Европа срещу БЗб. Вълците пък търсят играч именно на този пост.", "date": "2018.07.28", "title": "Спорт: Юрген Клоп постави Уулвс сред фаворитите за короната"}
{"url": "http://www.focus-news.net/news/2018/07/28/2550701/zdravka-tyumbelekchieva-reshenieto-za-vdigane-na-ilindensko-preobrazhenskoto-vastanie-aktivizira-naselenieto-za-podgotovkata-mu-v-nevrokopskiya-kray.html", "text": "Решението за вдигане на Илинденско-Преображенското въстание колкото и прибързано да е, активизира населението за подготовката му в Неврокопския край. Това каза за  Радио „Фокус“ - Пирин  Здравка Тюмбелекчиева, уредник в Общински исторически музей - Гоце Делчев във връзка с честванията на 115 години от избухване на Илинденско-Преображенското въстание в местността Попови ливади. „В началото на януари 1903 година, лично Гоце Делчев посещава района и се среща с дейците на Околийския комитет на Вътрешната македоно-одринска революционна организация. Те съобщават вестта за взетото в Солун решение и организират съвещанието в Каракьой, където се обсъждат възможностите за ограничаване на въстаническите действия само в партизански акции на четите“, каза Тюмбелекчиева. По думите ѝ това е с цел да се запазят от разорение селата. В Неврокопския район, който е границата на някогашна България, започва усиленото снабдяване на оръжие и боеприпаси. „При една от поредните акции, Неврокопската околийска чета, която пренася от вътрешността повече от сто пушки и други боеприпаси, е открита от турците. На 15 април четата е обградена в село Балдево и след неравно сражение е разбита, а Балдево е изгорено до основи. Загиват повече от 60 невинни селяни, стотици са арестувани и осъдени. Целият Неврокопски край е положен на масови репресии и убийства. По този начин кървавата прелюдия в Неврокопско започва твърде рано. Масовите арестувания, както съобщава в едно от многобройните си донесения екзарх Йосиф, остават Неврокопската кааза почти без мъже. Повечето от селяните и гражданите са или в затвора, или са забегнали в горите“, каза още Тюмбелекчиева. \r\nЛора КАЛЧЕВА", "date": "2018.07.28", "title": "Здравка Тюмбелекчиева: Решението за вдигане на Илинденско-Преображенското въстание активизира населението за подготовката му в Неврокопския край"}
{"url": "http://www.focus-news.net/news/2018/07/28/2550704/varna-zhiteli-na-selo-konstantinovo-podgotvyat-protest-zaradi-loshata-patna-infrastruktura.html", "text": "Жители на варненското село Константиново планират протест на 3 август срещу лошата пътна инфраструктура. „След голямото наводнение през 2016 година състоянието на пътните настилки е отчайващо\". Това коментира за  Радио „Фокус“ – Варна  Марин Урумов от инициативния комитет. Причина жителите на селото да излязат да изразят публично недоволството си не са само лошите пътища, но и липсата на мръсна канализация, както и неукрепеното дере, което се е изровило по време на потопа. Собствениците на имоти в селото сравняват наводнението от 2016 година с това в кв. „Аспарухово\" две години по-рано. Според Марин Урумов в момента улиците са в много лошо състояние, не е възстановена и паднала облицовка на стената на читалището. По думите му след всеки дъжд хората от селото се принуждават да запълват новите дупки с пясък и чакъл, донесени от водата от по-високите части.  \r\nКметът на Константиново Мариана Полихронова каза, че подкрепя протеста. Тя добави, че хората имат пълно основание да са недоволни, а след поройните дъждове преди няколко дни, пътищата са изцяло разрушени. Според Мариана Полихронова в средата на миналата седмица е започнала рехабилитация на 2400 квадратни метра асфалтова настилка, но това е крайно недостатъчно, като се равнява на около две улици. По думите ѝ по количествено-стойностни сметки от 2016 година, 2.5 млн. са нужни за рехабилитацията на 25 улици в селото. \r\nПрез 2016 година е правено искане за средства от междуведомствената комисия на фонда за бедствия и аварии, но според кмета досега няма отговор. Последно са отпуснати 125 000 за рехабилитация, изграждане и възстановяване на канала в Константиново, но проектът е за 1.5 млн. лева. Сериозен проблем е и липсата на мръсна канализация и тъй като подпочвените води в селото са високи, хората не могат да си правят септични ями. \r\nДиана СТОЕВА", "date": "2018.07.28", "title": "Варна: Жители на село Константиново подготвят протест заради лошата пътна инфраструктура"}
{"url": "http://www.focus-news.net/news/2018/07/28/2550700/umbalsm-pirogov-ostava-stabilno-sastoyanieto-na-16-godishnoto-momche-koeto-beshe-naragano-ot-svoy-sauchenik.html", "text": "Остава стабилно състоянието на 16-годишното момче, което беше наръгано от свой съученик. Това съобщиха за  Агенция „Фокус“  от  УМБАЛСМ „Пирогов“ . \r\nАгенция „Фокус“ припомня:  На 26 юли 16-годишно момче беше наръгано на междуетажна площадка на жилищен блок в столичния ж.к. „Надежда 3“. Същия ден младежът претъпя няколкочасова животоспасяваща операция от мултидисциплинарен екип от специалисти на „Пирогов“. Извършител на престъплението е 15-годишно момче. Причина за нападението се оказа публикуван пост в интернет, чието съдържание се изяснява от прокуратурата.  \r\nЦветилена СИМЕОНОВА", "date": "2018.07.28", "title": "УМБАЛСМ „Пирогов“: Остава стабилно състоянието на 16-годишното момче, което беше наръгано от свой съученик"}
{"url": "http://www.focus-news.net/news/2018/07/28/2550705/stara-zagora-proliven-dazhd-vali-na-am-trakiya-v-uchastaka-predi-nova-zagora.html", "text": "Стара Загора: Проливен дъжд вали на АМ „Тракия” в участъка преди Нова Загора, предаде репортер на  Агенция „Фокус” . Видимостта е намалена, образували са се многобройни участъци с аквапланинг. Пътните настилки са изключително мокри и хлъзгави. Дъждът е придружен от силен вятър, който допълнително усложнява преминаването по магистралата. Много автомобили са отбили в аварийната лента. \r\n„Фокус” призовава водачите на МПС да отбият и изчакат докато интензивността  на дъжда намали, за да бъде намалена вероятността от инциденти или да карат с повишено внимание и по-ниска скорост.", "date": "2018.07.28", "title": "Стара Загора: Проливен дъжд вали на АМ „Тракия” в участъка преди Нова Загора"}
{"url": "http://www.focus-news.net/news/2018/07/28/2550706/plovdiv-38-godishen-mazh-e-zaginal-a-dve-detsa-sa-otkarani-v-bolnitsa-sled-tezhka-katastrofa-na-podbalkanskiya-pat-na-razklona-za-selo-rozino.html", "text": "38-годишен мъж е загинал, а две деца са откарани в болница след тежка катастрофа между два автомобила на Подбалканския път на разклона за село Розино. Това каза за  Радио „Фокус“ – Пловдив  говорителят на Областната дирекция на МВР. Сигналът за пътнотранспортното произшествие е подаден около 13.20 часа днес на телефон 112. По първоначалната информация на разклона за село Розино е настъпил челен сблъсък между „Пежо“ и „Опел“. На място е загинал 38-годишният водач на „Опел“-а, а две деца – на 3 и 7 години, които са пътували в същата кола, са откарани в болница за прегледи. Водачът на „Пежо“-то е на 27 години. Движението е спряно, докато се извърши оглед на мястото на инцидента. Автомобилите се насочват по обходни маршрути в посока Бургас и в посока София – през Копривщица - Стрелча - Старосел и Карлово - Пловдив - АМ „Тракия“.  \r\nТони МИХАЙЛОВ", "date": "2018.07.28", "title": "Пловдив: 38-годишен мъж е загинал, а две деца са откарани в болница след тежка катастрофа на Подбалканския път на разклона за село Розино"}
{"url": "http://www.focus-news.net/news/2018/07/28/2550711/blagoevgrad-v-simitli-shte-se-provede-futbolen-turnir-pod-nadslov-zaedno-sreshtu-agresiyata-i-zavisimostite.html", "text": "Сдружение „Младежки инициативи” и Община Симитли организират футболен турнир под надслов „Заедно срещу агресията и зависимостите”. Това съобщиха за  Радио „Фокус“ – Пирин  организаторите на инициативата. Спортното събитие е част от проект „Заедно срещу агресията и зависимостите“, финансиран от Министерство на младежта и спорта по Национална програма за изпълнение на младежки дейности по чл.10А от Закона за хазарта. Състезанието ще се състои от 17.00 часа днес на изкуственото игрище в градския парк.  \r\nЛора КАЛЧЕВА", "date": "2018.07.28", "title": "Благоевград: В Симитли ще се проведе футболен турнир под надслов „Заедно срещу агресията и зависимостите”"}
{"url": "http://www.focus-news.net/news/2018/07/28/2550707/reuters-viktor-orban-vizhda-izmestvane-kam-hristiyandemokratsiyata-v-evropeyskite-izbori-prez-2019-godina.html", "text": "Министър-председателят на Унгария Виктор Орбан заяви в събота, че изборите за Европейски парламент през следващата година могат да доведат до изместване към „Християндемокрацията“ в Европейския съюз, слагайки край на епохата на мултикултурализма, предава  Reuters . \r\nПо време на ежегодната си реч пред етническите унгарци в Байле Тушнад, Румъния, Орбан описа изборите за Европейски парламент през 2019 година като решаващи за бъдещето на Европа. \r\nТой заяви, че Западният политически „елит“ на ЕС се е провалил в това да защити Блока от мюсюлманската имиграция и за него е дошло времето да си отиде. „Европейският елит е видимо неспокоен“, заяви Орбан пред стотиците си поддръжници. \r\n„Тяхната голяма цел да трансформират Европа, да я пренесат в една пост-християнска епоха, където нациите изчезват – този процес може да бъде подкопан в европейските избори. И наш основан интерес е да спрем тази трансформация“, допълни унгарският премиер. \r\nСпоред него европейските парламентарни избори трябва да докажат, че има алтернатива на либералната демокрация, която той заяви че работи по недемократични начини в Западна Европа, бидейки нетолерантна към различните възгледи. \r\n„Християндемокрацията не е либерална… тя е нелиберална, ако искате да я наречем така“, заяви Орбан. \r\nЗа разлика от либералната демокрация, според него, Християндемокрацията отхвърля мултикултурализма и имиграцията, докато в същото време се бори против комунизма и подкрепя християнските ценности. \r\n„Изправени сме пред голям момент: казваме довиждане не само на либералната демокрация… но и на елита от 1968 година“, поясни Орбан.  Йонислав Дочев", "date": "2018.07.28", "title": "Reuters: Виктор Орбан вижда изместване към християндемокрацията в европейските избори през 2019 година"}
{"url": "http://www.focus-news.net/news/2018/07/28/2550703/d-r-madlena-boyadzhieva-kmet-obyavenoto-predi-4-dni-bedstvenoto-polozhenie-v-obshtina-teteven-vse-oshte-e-v-sila.html", "text": "Обявеното преди 4 дни бедственото положение в община Тетевен все още е в сила. Това каза за  Агенция „Фокус“  кмет на община Тетевен д-р Мадлена Бояджиева. По думите ѝ обстановката вече почти е нормализирана, а наводнените къщи вече са отводнени. Последните сигнали за наводнени жилища са от вчера, като днес вече няма такива. „В един от кварталите на града имаше проблем с водоснабдяването, който късно вечерта беше отстранен“, обясни тя.  \r\n„Ако не вали през нощта и утре вероятно ще го отменим“, каза още кметът на община Тетевен. На въпроса какви действия е предприела общината за нормализиране на положението, тя каза, че първоначално са предприели отстраняване на проблемите с тока, които са засегнали няколко населени места, като електроподаването в момента навсякъде е възстановено. „Направихме временни бентове и диги на коритото на реката, която беше преляла и заляла улиците. Тази техника още функционира, което означава, че при евентуално прииждане на вода, ще възпре заливането на къщите“, посочи още кметът. Тя обясни, че три моста са били напълно отнесени, като един от тях вече е възстановен, а вторият се възстановява днес и утре евентуално ще бъде готов. По думите ѝ третият мост ще се строи на ново, но след време, защото преминаването от там може да се осъществява през обходен маршрут.   \r\nДаяна ДЮЛГЕРОВА", "date": "2018.07.28", "title": "Д-р Мадлена Бояджиева, кмет: Обявеното преди 4 дни бедственото положение в община Тетевен все още е в сила"}
{"url": "http://www.focus-news.net/news/2018/07/28/2550708/zdravka-tyumbelekchieva-nevrokopskiyat-kray-dava-svoya-dan-v-ilindensko-preobrazhenskata-epopeya-s-poveche-ot-150-zhertvi-i-stotitsi-raneni.html", "text": "Жестоките преследвания изострят революционна обстановка в Неврокопско и сплотяват силите на местните революционни дейци. Това каза за  Радио „Фокус“ - Пирин  Здравка Тюмбелекчиева, уредник в Общински исторически музей - Гоце Делчев във връзка с честванията на 115 години от избухване на Илинденско-Преображенското въстание в местността Попови ливади. „Представителите на Околийския комитет на Вътрешната македоно-одринска революционна организация участват в дълго отлагания конгрес на Серски революционен окръг, който е проведен в местността Белемето в Пирин. Те подкрепят решението на конгреса за характера на предстоящите въстанически акции, които трябва да започнат на 14 септември 1903 година - Кръстовден. Организиран е събор на всички бойни чети на 5 - 6 септември на Брезнишките езера. Там повече от 750 четници и техните войводи са разпределени за участие в бойните действия в различни райони на Серския революционен окръг. В Неврокопско остават четите на Михаил Чаков, Стоян Мълчанков, Петър Дървонгов и Димитър Думбалаков“, каза Тюмбелекчиева.  \r\nПо думите ѝ първите въстанически акции извършват местните чети на Атанас Тешовски и Иван Апостолов. В най-южните предели на околията, в района на планината Липтос. В Неврокопско вървите въстанически действия започват още през април, когато в Скребатно и Балдево местните водят кръвопролитни сражения с турския аскер и дават много жертви. Най-мащабна и успешна е акцията по превземане на турската казарма в село Обидин. Изборът на акцията не е случаен. Това се случва именно там и този факт е продиктуван от това, че селото има важно стратегическо за прекъсване на единствения път, свързващ Неврокоп с Разложко. Смята се, че неговото овладяване да пресее възможността за бързо прехвърляне на войски към селищата на север от Неврокоп. От друга страна в Обидин функционира много деен местен революционен комитет разполагащ със значително количество оръжие и добре подготвени бойци. Акцията в Обидин се извършва на 14 септември 1903 година вечерта. В състава на въоръжения отряд са включени четите на Михаил Чаков, Стоян Мълачанков, както и малка чета на Димитър Думбалаков. „В помощ на четите са привлечени бойци от селската милиция в Обидин. В значителна степен успехът на тази акция се дължи на отличната подготовка. Двете чети обсаждат казармата и точно в полунощ я запалват. Казармата е изгоряла без да успее да излезе нито един войник, защото по думите на Чаков - „Държахме вратите и прозорците под огъня на пушките“. Късно вечерта местната въоръжена чета от Кремен, след като превзема селото, устройва засада при шосето, при Момина клисура и посреща от север башибозук. Завързва се кратко сражение и противникът е принуден да бяга на юг- обратния път към Неврокоп“, каза Тюмбелекчиева.  \r\nПо думите ѝ втора въоръжена група, също с бойци от Кремен, се натъква в местността Горна поляна, на друга башибозушка банда, свързваща да плячкоса въстаналите села и след кръвопролитно сражение успява да я прогони. След успешните акции в Обидин и превземането на турската казарма на 15 септември, четите на Чаков и Асен Мълчанков се изтеглят към местността Харами бунар и остава част от четниците в селото да го защитават ори евентуално нападение. На Харами мунар четите се разделят на две групи - едната се окопава край шосето, което води от Неврокоп към Разлог, а другата заема позиция вътре в гората. Късно следобед от Неврокоп се задава дълга колона на турска войскова част, тръгнала да атакува въстаниците в Обидин. Когато аскерът наближава позициите на въстаниците, на 20 метра четниците откриват огън Турците са изненадани от неочакваното нападение и не успяват да организират своята отбрана. Само продължават бягството си, изоставяйки на полесражението няколко конски товара с оръжие и боеприпаси, които са взети от четниците като първи трофей.  \r\nСлед вестта за разгрома на турската казарма в Ободин и разпръскване на аскера при Харами бунар, командването на турския гарнизон в Неврокоп предприема незабавно по-мащабни действия за потушаване на въстанието. Рано сутринта на 16 септември турска военна част с повече от 500 войници и много броен башибозук, потеглят по шосето към Разлог. Привечер достигат до Обидин и след неравен бой с малобройните въстанически части, превземат селото. Избиват мъжете и жените, които не са успели да се изтеглят навреме и след това започва поголовния палеж на селото. Само за два часа всички 25 къщи на Обидин са запалени. В септемврийската вечер пламъците на горящите къщи, озаряват небето на Пирин и известяват на целия район, че трагедията вече е започнала. От Обидин аскерът и башибозукът се отправят към село Кремен. „Съпротивата тук е още по-неравна и по-отчаяна. Нападателите запалват всички 198 къщи и полагат на клане останалите в селото мъже и жени. Загиват 17 души, а селото е опожарено и ограбено напълно. Погромите в Обидин и Кремен поставят началото на повсеместни и репресивни действия всички села в околията. Пожарища и разрушения. Пожарища и разрушения са извършени в Ковачевица. Арести, побоища и убийства в Сребърно, Огняново, Балдево, Либяхово и на юг в Старчища, Долно броди. Започват масови арести и грабежи, които принуждават стотици българи от цялата околия да преминат по пътеките на Пирин, предвождани от четите на Чаков и на Дядо Илия Търновалията и след като преминават граница се настаняват най-напред в Рилския манастир, а по-късно във вътрешността на страната. В продължение на двадесет дни, от средата на септември до първите десет дни на октомври, Неврокопският край дава своя дан в Илинденско-Преображенската епопея. Три села - Балдево, Кремен и Обидин, са напълно опожарени. Повече от 150 четници и мирни селяни са избити. Стотици са ранените, а над 3 000 души напускат озлочестените си домове да търсят спасени в Майка България“, каза Тюмбелекчиева. \r\nЛора КАЛЧЕВА", "date": "2018.07.28", "title": "Здравка Тюмбелекчиева: Неврокопският край дава своя дан в Илинденско-Преображенската епопея с повече от 150 жертви и стотици ранени"}
{"url": "http://www.focus-news.net/news/2018/07/28/2550713/ministar-rumen-porozhanov-do-momenta-ima-izgradena-11-km-ograda-na-granitsata-s-rumaniya.html", "text": "До момента има изградена 11 км ограда на границата с Румъния. Това каза министърът на земеделието, храните и горите Румен Порожанов в Шабла по време на оперативно заседание за африканската чума по свинете, предаде репортер на  Агенция „Фокус“ . \r\nМинистър Порожанов посочи, че от сряда много активно се работи, за да се напредне максимално бързо с изграждането на оградата по границата с Румъния. „В момента от цялата страна от държавните горски предприятия включително и от Регионалната дирекция по горите на Варна, Русе и Шумен имаме 480 души, които извършват основно две неща. Едното е засилен контрол на границата, като имаме патрулиращи двойки, които досега бяха през деня, но вече ще бъдат и през нощта така, че да се пресече евентуалното движение на дивите свине. Хубавото е, че в момента дивата свиня не е склонна да прави много набези – тя си е останала там, където си е намерила храна, основно царевица. Така че движение се очаква след приключването на реколтата. Затова към момента се изгражда оградата на три места. От дни се работи на „Дуранкулак“, стартираме „Кардам“ и, разбира се, на „Кайнарджа“ сме най-напреднали, тъй като там започнахме най-рано. До момента имаме изградена 11 км ограда. Освен това имаме забити колове на 8 км, занесени колове на други 16 км и, разбира се, материално осигуряване бодлива тел, която да опънем“, каза още той. \r\nЗемеделският министър обясни, че на оперативно заседание на правителството в сряда е запознал Министерски съвет с работата на оперативните щабове в Силистра и Добрич и са били коментирани както ловът, така и оградата. „По ясни препоръки на премиера Бойко Борисов и останалите министри ще подсилим оградата с т.нар. „Бруно“ – това е спираловидна режеща тел, която да бъде разположена по различни места, за да се гарантира една абсолютна ограниченост на движение. Тя ще бъде поставена по цялото протежение, като на места, които са рискови, ще сложим и втори ред отгоре – там, където има основно движение на животни, и там, където има опции да влизат да пият вода. В момента идентифицираме количеството от въпросното „Бруно“, което има в България – а то е скромно, ще бъде иззето и гледаме какви са възможностите по най-бърз начин да обезопасим оградата. С две думи – това беше дискутирано на Министерски съвет. В момента тези хора, които работят, са разпределени горе-долу по равно в частта на даването на дежурства и в поставянето на оградата. Адмирации към Държавното горско предприятие, което ще ни съдейства максимално, за да можем да направим оградата и, разбира се, с патрулите“, обясни Порожанов.", "date": "2018.07.28", "title": "Министър Румен Порожанов: До момента има изградена 11 км ограда на границата с Румъния"}
{"url": "http://www.focus-news.net/news/2018/07/28/2550716/pazardzhik-teatralnata-postanovka-venetsianskiyat-targovets-shte-bade-predstavena-v-selo-patalenitsa.html", "text": "Шекспирова театрална школа „Петровден“ ще представи днес постановка „Венецианският търговец” под открито небе в село Паталеница. Това съобщиха за  Радио „Фокус“ – Пазарджик  организаторите на проявата. Режисьор на пиесата е Калин Ангелов, сценограф - Теодора Лазарова, а музикален режисьор Георги Георгиев – Антика. Актьорският състав е от професионални актьори, работещи в български театри. Музиканти и актьори от училище „Гилфорд”, Лондон ще изпълняват музиката и песните в спектакъла, който ще е изцяло музикален. В него ще участват двама от възпитаниците на Шекспирова театрална школа „Петровден”, които вече са професионални актьори Анатолий Ставрев и Самуела – Ивана Церовска. Началото на представленията е в 21.00 часа в двора на училище „Константин Величков”. Първата част от проекта беше „Сън в лятна нощ” – абсолвентски спектакъл на професор Маргарита Младенова с асистент Албена Георгиева. \r\nАлбена ЖИЛЕКОВА", "date": "2018.07.28", "title": "Пазарджик: Театралната постановка „Венецианският търговец” ще бъде представена в село Паталеница"}
{"url": "http://www.focus-news.net/news/2018/07/28/2550715/veliko-tarnovo-nad-30-detsa-uchastvaha-v-lyatnata-arheologicheska-shkola-na-krepostta-ryahovets.html", "text": "Над 30 деца от Горна Оряховица и Велико Търново участваха в лятната археологическа школа на крепостта „Ряховец“ край железничарския град. Проектът се провежда за трета поредна година, а за пръв път в него се включват и младежи от Велико Търново. Това каза за  Радио „Фокус“ – Велико Търново  археологът Илиян Петракиев, ръководител на разкопките в региона. Учениците са от средните училища „Георги Измирлиев“ и „Вичо Грънчаров“ в Горна, както и от СУ „Емилиян Станев“ в Търново. Обучението продължи по пет работни дни за всяко едно училище. „Имахме доста по-продължително време на посещения от страна на участниците в школата. В момента част от децата, които се включиха в програмата, продължават да идват, въпреки че тя приключи. Те имат желание да се занимават и за напред с археология и го показват. Те са най-активни и имат най-голямо желание да спрат дъждовете, но това не зависи от никого, все пак“, коментира Илиян Петракиев. Той обобщи, че интересът е по-голям от страна на момичетата, отколкото от момчетата. Младежите, които посещават школата, са на възраст от 9-ти до 11-ти клас. \r\nЛуиза ТРАНЧЕВА", "date": "2018.07.28", "title": "Велико Търново: Над 30 деца участваха в лятната археологическа школа на крепостта „Ряховец“"}
{"url": "http://www.focus-news.net/news/2018/07/28/2550718/boyan-aleksiev-sdruzhenie-klub-za-tantsovo-izkustvo-vezenitsa-asenovgrad-vse-poveche-balgari-se-vrashtat-kam-folklora-i-svoite-koreni.html", "text": "През последните години се отчита тенденция към връщането на все повече българи към фолклора и към корените им. Това каза за  Радио „Фокус“ – Пловдив  Боян Алексиев, ръководител на Сдружение „Клуб за танцово изкуство Везеница“ в Асеновград. По думите му в съвремието българинът се опитва да се доближи максимално към своето минало и да се върне колкото се може повече назад към корените си. „Връщането към фолклора е много важно. Сякаш все повече българи осъзнават истината в клишето, че фолклорът и битът ни са ни съхранили през вековете. Затова се връщат към миналото и фолклора. Смятам, че тепърва фолклорът ще представлява интерес за по-младите, които са по-далеч от нещата, случвали се преди. Събития, като предстоящия национален събор „Станимака“ в Асеновград, за тях ще бъдат интересни и ще им предоставят съвсем различно изживяване“, коментира Боян Алексиев. \r\nТанцовият клуб „Везеница“ е създаден през 2011 година в Пловдив от Боян Алексиев. Група ентусиасти започват разучаването на хора от различните етнографски области. Постепенно се създават групи в град Асеновград и село Нареченски бани. През 2013 година официално са обединени под името „Везеница“. През годините любителите-танцьори се увеличават, като между тях има на възраст между 2 и 70 години. През 2018 година клуба направи своята поредна крачка, като учреди сдружение с нестопанска цел в обществена полза „Клуб за танцово изкуство Везеница“. \r\nТони МИХАЙЛОВ", "date": "2018.07.28", "title": "Боян Алексиев, Сдружение „Клуб за танцово изкуство Везеница“ - Асеновград: Все повече българи се връщат към фолклора и своите корени"}
{"url": "http://www.focus-news.net/news/2018/07/28/2550721/sport-leonardo-bonuchi-iska-da-se-varne-v-torino-gatuzo-ostava-v-milan.html", "text": "Преди 2 дни Леонардо официално бе назначен за спортно-технически директор на Милан. На специална пресконференция той беше представен пред медиите и говори по най-различни теми. Той засегна всички горещи новини около росонерите. „Бях поласкан да получа тази оферта и съм щастлив, че ще изпълнявам тази роля. Имам опит с трансферите, но ни е нужно време и търпение. Радвам се да се върна след 9 години, фантастично е. Когато получих офертата, не мислех дълго. Това може да е много важен момент за мен в кариерата и живота ми. Разбирам негодуванието на феновете заради миналото ми с Интер. Уважавам тези мнения. Но моята цел е да постигна резултати, съответстващи на историята на Милан. Трансферите? Нуждаем се от подсилване. Не остава много време, така че ни предстои много работа. Няма да е лесно заради всички ограничения, но ще дадем всичко от себе си. Но трансферният прозорец няма да е луд, а мъдър и интелигентен. Игуаин и Мората? Не мисля, че ще можем да направим голяма инвестиция точно в този момент. Големите заплати ще ни се отразят, така че ще ни е трудно да ги привлечем. Търсим подсилване в халфовата линия, крило и нападател. Най-важното е да се съобразим с УЕФА и финансовия феърплей“, заяви Леонардо. \r\n48-годишният бразилец потвърди, че Леонардо Бонучи иска да се върне в състава на Ювентус: „Той ясно изяви желанието си. В момента разговаряме с тях и предстои да видим дали ще има трансфер. Не е задължително да го продадем. За нас той е важен играч. Ще преценим какво ще правим с него. Все още няма оферти за Донарума и Рейна. Това са двама много добри вратари. Единият е страхотен млад талант, а другият разполага с голям опит. Смятам, че това е един приятен проблем за Гатузо. Калинич? Пред него има няколко възможности, не само Атлетико Мадрид, но все още няма споразумение“. \r\nНакрая Леонардо потвърди, че Дженаро Гатузо остава треньор на росонерите: „Споделям визията на собствениците, която е за доверие към него. Чух слуховете за Антонио Конте. Нормално е медиите да го свързват с нас, но можем да обявим, че това не е вярно. Гатузо остава, той има цялата ни подкрепа. Конкуренцията? Ювентус е в чудесен период от своята история. Следващата му цел е Шампионската лига. В момента той е хегемон в Италия, но много други отбори се подобриха през последните години - Наполи, Интер, Рома и Лацио. Първенството ще е много оспорвано и ще трябва постоянно да вдигаме летвата“.", "date": "2018.07.28", "title": "Спорт: Леонардо Бонучи иска да се върне в Торино, Гатузо остава в Милан"}
{"url": "http://www.focus-news.net/news/2018/07/28/2550712/ana-mpa-kakto-sas-zemetreseniyata-gartsiya-tryabva-da-se-predpazva-i-ot-pozharite-smyata-gratski-akademik.html", "text": "Гърция трябва да се предпазва от пожари, по същия начин, по който се предпазва от земетресения, заяви академик Христос Зерефос в интервю за гръцката информационна агенция  АНА-МПА . \r\nТой предупреди, че в следващите десетилетия Гърция ще има допълнителни 40 дена с пожари на година. \r\nСпоред него феноменът трябва да бъде изследван дълбоко, добавяйки че причината за катастрофата са липсата на пътища за евакуация, борови дървета и манталитетът, че един голям път може да действа като бариера за възпирането на огъня. \r\n„До този момент, инженерите се фокусираха върху антисеизмичната защита и с право, тъй като нашата страна е в сеизмогенен регион. От друга страна, ние сме предпразположени и към пожари. Пожарите в нашата страна, както ние добре знаем, може да убиват. За съжаление това се случи в Атика, както и в Елида преди 11 години и ще се повтори и в бъдеще, ако не предприемем правилните мерки. Би било реалистично да кажем, че до края на десетилетието ще имаме допълнителни 40 дена на горски пожари. Вече изглежда невъзможно за разбиране, че сграда в запалим район може да бъде узаконена. Имаме огромен дефицит на правилно градоустройствено планиране на имоти и пътища“, заяви Зерефос.  Йонислав Дочев", "date": "2018.07.28", "title": "АНА-МПА: Както със земетресенията, Гърция трябва да се предпазва и от пожарите, смята гръцки академик"}
{"url": "http://www.focus-news.net/news/2018/07/28/2550720/vmro-dpmne-v-momenta-nyama-promyana-v-pozitsiyata-po-vaprosa-za-referenduma.html", "text": "Говорителят на опозиционната ВМРО-ДПМНЕ Димче Арсовски заяви в събота, че по отношение на въпроса за референдума и неговият характер към момента няма никаква промяна и позицията на партията вече е била заявена на няколко пъти, предава скопският телевизионен канал  „1 ТВ“ . \r\n„Нашата позиция по отношение на въпроса вече беше заявена няколко пъти. Тя е ясна и според законовите норми и според европейските принципи в момента. Каквото знаете като резултат от срещата между партийните лидери, това е позицията ни и към момента“, заяви Арсовски, отговаряйки на журналистически въпрос за това дали предстоят консултации между ВМРО-ДПМНЕ и властта по въпроса за референдума и неговия характер. \r\nПартийният говорител не отговори дали депутатите от опозицията ще участват в парламентарното заседание за гласуване на референдума, което е насрочено за понеделник, нито пък каква ще бъде ролята на ВМРО-ДПМНЕ на референдума. Арсовски не пожела да коментира и изявлението от петък на вицепремиера и министър на отбраната Радмила Шекеринска. \r\n„Няма да коментирам изявлението. Ще оставя да почакаме и да видим какво ще се случи и дали ще има промяна от настоящата ситуацията. По-нататък ще можем да коментираме и други теми“, заяви той.  Йонислав Дочев", "date": "2018.07.28", "title": "ВМРО-ДПМНЕ: В момента няма промяна в позицията по въпроса за референдума"}
{"url": "http://www.focus-news.net/news/2018/07/28/2550723/inzh-veselin-ninov-sidp-predpolagam-che-do-kraya-na-sledvashtata-sedmitsa-ogradata-ot-gkpp-durankulak-do-gkpp-kardam-shte-bade-zavarshena.html", "text": "Предполагам, че до края на следващата седмица оградата от ГКПП „Дуранкулак“ до ГКПП „Кардам“ ще бъде завършена. Това каза директорът на \"Североизточно държавно предприятие“ инж. Веселин Нинов в Шабла по време на оперативно заседание за африканската чума по свинете, предаде репортер на  Агенция „Фокус“ . \r\n„До момента на наша територия е изграден и напълно завършен участъкът от ГКПП „Дуранкулак“ до морската ивица и усилено се работи от ГКПП „Дуранкулак“ в посока ГКПП „Кардам“. Също така се разнасят колове по няколко точки. Утре предвиждаме да се започне на няколко места в тези участъци успоредно да се работи от отделни бригади от служители. Така че се работи интензивно между тези два гранични пункта, като дължината между тях е около 40 км.“, каза още инж. Нинов. \r\nТой посочи, че предполага, че до края на идната седмица оградата ще бъде завършена. „Успоредно с това ще започне и изграждането на оградата в още няколко точки по другите трасета. Създадена е организация - за момента имаме и налични материали, наши служители обезпечават извършването на монтажните работи по оградата и предстои допълнително да се включат още хора“, обясни директорът на Североизточното държавно предприятие.", "date": "2018.07.28", "title": "Инж. Веселин Нинов, СИДП: Предполагам, че до края на следващата седмица оградата от ГКПП „Дуранкулак“ до ГКПП „Кардам“ ще бъде завършена"}
{"url": "http://www.focus-news.net/news/2018/07/28/2550709/anton-todorov-gerb-bsp-predlaga-neskoposan-opit-na-sotsialisticheskiya-doktor-frankenshtayn-da-sazdade-chudovishte-koeto-da-yahne-publichnite-finansi.html", "text": "Това, което предлага БСП, е нескопосан опит на социалистическия доктор Франкенщайн да създаде чудовище, което да яхне публичните финанси. Това каза на брифинг експертът от ГЕРБ Антон Тодоров, предаде репортер на  Агенция „Фокус“ . „Това, което чухме във „Визия за България“ и в казаното на Бузлуджа днес ни води до един извод - че това е „тържество на бесовете“, коментира той. „Това, което БСП предлага е див популизъм“, обяви Тодоров. „Много скъпо ни струват седянките на БСП, те хапват и пийват“, посочи той. „Можем да кажем, че БСП води активен задгробен живот, претенцията ѝ да се добере до властта трябва да се смята за заплаха за българите“, обясни Антон Тодоров. „Страната ни има експорт от 52 млрд. лева - няма да чуете това от нито един член на БСП“, каза още той. \r\nБиляна ИВАНОВА", "date": "2018.07.28", "title": "Антон Тодоров, ГЕРБ: БСП предлага нескопосан опит на социалистическия доктор Франкенщайн да създаде чудовище, което да яхне публичните финанси"}
{"url": "http://www.focus-news.net/news/2018/07/28/2550722/ministar-rumen-porozhanov-v-momenta-teche-identifikatsiya-na-stopanite-na-domashni-praseta-i-shte-opredelim-dali-tezi-zhivotni-kato-riskovi-tryabva-da-se-usvoyat.html", "text": "В момента тече идентификация на стопаните на домашни прасета и ще определим дали тези животни като рискови трябва да се „усвоят“, както се казва. Това каза министърът на земеделието, храните и горите Румен Порожанов в Шабла по време на оперативно заседание за африканската чума по свинете, предаде репортер на  Агенция „Фокус“ . „Темповете, с които се работи, са максимални. Много ми се искаше изграждането на оградата в Добрич да приключи за десет дни, но явно това ще стане трудно. Близо 500 души работят“, каза още земеделският министър и уточни, че патрулиращите служители не са забелязвали каквито и да било движения на дива свиня до момента.  \r\n„Тук бяха и регионалните директори на БАБХ в Русе, Силистра, Добрич и Варна. Темата за домашните прасета е изключително важна. В момента тече идентификацията на тези стопани. Не мога да не отбележа, че има много стопани, които отглеждат прасета без да са ги регистрирали – за съжаление, това в България съществува като практика. Така че обхващането на тези стопани – особено тези, които са в 10-километровата зона около индустриалните комплекси, е изключително важно. Както нашите служители от БАБХ, така и кметовете и областните управители, работят, за да определим дали тези животни като рискови да се „усвоят“, както се казва“, обясни Порожанов. \r\nТой посочи като основен проблем в Румъния огнищата именно на домашните животни. „В една-единствена индустриална ферма, която е засегната там, са малко над 40 хил. животни, а останалите всички са домашни животни. Това, което попитах днес при колегите, е дали е имало случаи на заболели диви прасета - има два или три такива случая. Има много теми, които са свързани със ситуацията с дезинфекция, така че ще видим и тя как върви. Вчера стана ясно, че под контрол са абсолютно всички ГКПП-та, така че да можем да осигурим максимална дезинфекция“, поясни Порожанов. \r\nНа въпрос дали оградата ще се оскъпи, той отговори: „Мрежата „Бруно“ ще оскъпи оградата, но това ще бъде за сметка на държавните предприятия“.", "date": "2018.07.28", "title": "Министър Румен Порожанов: В момента тече идентификация на стопаните на домашни прасета и ще определим дали тези животни като рискови трябва да се „усвоят“"}
{"url": "http://www.focus-news.net/news/2018/07/28/2550725/kiril-drezov-prepodavatel-po-evropeyska-politika-makedonizam-vinagi-shte-sashtestvuva-v-yugozapadnata-ni-sasedka-zashtoto-tya-tryabva-da-izgrazhda-identichnost.html", "text": "Македонизъм винаги ще съществува в югозападната ни съседка, защото тя трябва да изгражда идентичност, въпросът е дали той ще се насочи срещу близка съседка на страната или към институциите, каза в седмичното обзорно предаване \"Метроном\" на  Радио „Фокус“  Кирил Дрезов, преподавател по европейска политика. \"Лидерите на Македония, социалдемократите и бившите комунисти, нямат много голям избор. Те не могат да прегърнат някакви много различни идеи от тези през югославския период, защото техният електорат няма да ги разбере. Така, че до референдума ще виждаме едно много активно пропагандиране на тезата, че с това споразумение Гърция е признала македонската идентичност, македонския език като отделен славянски език, т.е. тези завоевания, както те ги виждат, са от югославския период. Най-малко до референдума това ще бъде постоянен рефрен. В този период може би най-добре, що се отнася до официалната българска политика особено, е да не се намесва в тези вътрешни борби, защото това е сблъсък между два лагера, които са македонистки. Разбира се, те виждат македонизма по различен начин, но сблъсъкът, грубо казано е, между антични македонци и славянски македонци, да го кажем така, и това, че има конфликт между тях не е нещо непременно лошо за България. \", каза той. Кирил Дрезов каза още, че заемането на страна за единия или другия лагер няма да  донесе на България никакви ползи или дивиденти и уточни, че по този начин може само да бъде очернено името й.", "date": "2018.07.28", "title": "Кирил Дрезов, преподавател по европейска политика: Македонизъм винаги ще съществува в югозападната ни съседка, защото тя трябва да изгражда идентичност"}
{"url": "http://www.focus-news.net/news/2018/07/28/2550726/burgas-klon-padna-varhu-zhena-na-ul-aleksandrovska.html", "text": "Клон падна върху жена в Бургас. Това каза за  Радио „Фокус“ – Бургас  дежурният в Община Бургас. „Беше подаден сигнал на 112, след което се обадиха и други граждани, че е пострадала жена вследствие на паднал клон на дърво. Пострадала е ръката ѝ, доколкото ни е известно“, посочи дежурният. По думите му жената е била отведена на преглед в болницата, а след това е била върната обратно на адреса. Според него сигналът е подаден и към озеленителната фирма, която има отговорността да почисти ул. „Александровска“ след инцидента. \r\nМария ГЕОРГИЕВА", "date": "2018.07.28", "title": "Бургас: Клон падна върху жена на ул. „Александровска“"}
{"url": "http://www.focus-news.net/news/2018/07/28/2550717/toma-bikov-gerb-otkakto-lider-e-korneliya-ninova-bsp-hvarlya-omraza-i-ya-prerabotva-v-glupost.html", "text": "Основна мисия на политиците е да поемат негативната енергия и да я превръщат в ефективни решения, а не да хвърлят омразата си и да я преработват в глупост. Това прави БСП, откакто Корнелия Нинова е лидер. Това каза на брифинг депутатът от ГЕРБ Тома Биков, предаде репортер на  Агенция „Фокус“ . „ГЕРБ не са депутатите и министрите, ГЕРБ са 1,1 млн. души“, посочи той. „Те част ли ще бъдат от народа, за който говорят. Кого нарича народ Корнелия Нинова, само избирателите на БСП ли са народът“, попита Тома Биков. „Това е опасно за обществото, не за ГЕРБ. За нас БСП са лесен противник“, заяви той. „Избирателите ни преживяват тежко тези обиди, те също имат нерви. Непрестанно се опитваме да ги успокояваме“, каза още той. \r\nБиляна ИВАНОВА", "date": "2018.07.28", "title": "Тома Биков, ГЕРБ: Откакто лидер е Корнелия Нинова, БСП хвърля омраза и я преработва в глупост"}
{"url": "http://www.focus-news.net/news/2018/07/28/2550724/gd-granichna-politsiya-intenziven-e-trafikat-na-vsichki-punktove-na-balgaro-rumanskata-granitsa.html", "text": "Интензивен е трафикът на всички пунктове на българо-румънската граница. Това съобщиха от пресцентъра на ГД „Гранична полиция“. Информацията за трафика на граничните пунктове е към 16.00 часа. На българо-сръбската граница трафикът е трафикът е интензивен на граничен контролно-пропускателен пункт „Калотина”. На българо-гръцката граница трафикът е интензивен на гранични контролно-пропускателни пунктове „Кулата” и „Маказа” за леки автомобили на вход. На българо-турската граница трафикът е интензивен на граничен контролно-пропускателен пункт „Капитан Андреево” за товарни автомобили на изход. На българо-македонската граница трафикът е нормален на всички гранични контролно-пропускателни пунктове. \r\nПо информация на дружеството “Дунав мост Видин – Калафат” АД, от 25 юли до 25 август 2018 г. ще бъде извършван ремонт на участък от пътя преди ГКПП - Видин. За този период временно движението ще се осъществява двупосочно в едно платно.", "date": "2018.07.28", "title": "ГД „Гранична полиция“: Интензивен е трафикът на всички пунктове на българо-румънската граница"}
{"url": "http://www.focus-news.net/news/2018/07/28/2550729/varna-svobodnite-mesta-v-detskite-gradini-sled-tretoto-klasirane-shte-badat-obyaveni-na-30-yuli.html", "text": "На 30 юли се очаква да бъдат публикувани свободните места в детските градини и яслените групи във Варна след третото класиране. Това съобщиха за  Радио „Фокус“ – Варна  от Дирекция „Образование и младежки дейности“. Родителите ще могат да подават заявления до 3 август 2018 година. Съгласно графика на дейностите, при наличие на свободни места същите ще бъдат обявявани регулярно до края на календарната година. \r\nДиана СТОЕВА", "date": "2018.07.28", "title": "Варна: Свободните места в детските градини след третото класиране ще бъдат обявени на 30 юли"}
{"url": "http://www.focus-news.net/news/2018/07/28/2550728/plovdiv-vazstanoveno-e-dvizhenieto-po-pat--6-sofiya-karlovo-mezhdu-selo-rozino-i-klisura.html", "text": "Възстановено е движението по път I-6 София - Карлово между село Розино и Клисура. Това съобщиха от пресцентъра на  Агенция „Пътна инфраструктура“ .", "date": "2018.07.28", "title": "Пловдив: Възстановено е движението по път I-6 София - Карлово между село Розино и Клисура"}
{"url": "http://www.focus-news.net/news/2018/07/28/2550731/blagovesta-fakirova-obshtina-veliko-tarnovo-povishava-se-interesat-kam-zanimaniyata-v-tsentrovete-za-rabota-s-detsa-i-mladezhi-v-obshtinata.html", "text": "Все по-засилен е интересът към заниманията, които предлагат Центровете за работа с деца и младежи в населените места в община Велико Търново. Това каза за  Радио „Фокус“ – Велико Търново  Благовеста Факирова, председател на Дарителско сдружение „Св. Иван Рилски“ и Сдружението на кметовете и кметските наместници в Общината. Тя обясни, че целта е да се създават най-различни спортни занимания и такива с образователна насоченост, които да оползотворяват свободното време на подрастващите. „Миналата седмица в Центъра за превенция и спорт в село Балван гостуваха децата от Малък Чифлик и Шереметя. Те имаха занимания, свързани с превенцията, проведоха спортни игри и състезания, другата седмица ще бъде ред на децата от Присово“, каза още тя. Благовеста Факирова уточни, че в момента актуалните теми, които развиват децата и младежите, са „Безопасно движение“ и „Оцеляване в природата“. „Тези лекции се изнасят за около 25 минути от съответните наши партньори от полицията и пожарната. След това децата разполагат с възможност да спортуват в Центъра, който е оборудван и с фитнес зала“, добави тя. Факирова обясни, че интерес към заниманията през лятото не липсва, тъй като участниците се запознават с много нови деца, а темите, които им се предлагат, са свързани с практически задачи и много игри. \r\nПо думите ѝ предстои нова инициатива през есента, която ще улесни практическата насоченост на темите, развивани в Центъра. „Проектът касае изграждането на две площадки за превенция и безопасно движение и пожарна безопасност в Балван, където децата от селата ще получават и повече практически занимания. В начинанието си партнират Дарителско сдружение „Св. Иван Рилски“, Съюзът на пивоварите, Полицията и Пожарната служба във Велико Търново. Оптимистичната прогноза за откриването на площадките е 14 септември, когато е и професионалният празник на пожарникарите. \r\nМария НЕДЕВА", "date": "2018.07.28", "title": "Благовеста Факирова, Община Велико Търново: Повишава се интересът към заниманията в Центровете за работа с деца и младежи в общината"}
{"url": "http://www.focus-news.net/news/2018/07/28/2550710/aleksandar-ivanov-gerb-viziya-za-balgariya-e-sbornik-s-eseta-ot-slabi-avtori.html", "text": "„Визия за България“ е сборник с есета от слаби автори. Това каза на брифинг депутатът от ГЕРБ Александър Иванов за предложената от БСП „Визия за България“, предаде репортер на  Агенция „Фокус“ . „1/3 съдържа неясни послания, 1/3 съдържа отломки от програма им, с която загубиха изборите, 1/3 са глупости“, обяви той. „С тяхната програма ще останем в периферията на Европа“, коментира Иванов. „Тази програма не съдържа нито една скала, нито една графика или скала. За мен като икономист е трудно да я коментирам“, посочи депутатът. „Без никаква икономическа обосновка, искат да се заиграят наново с управлението, което за радост не им беше дадено от избирателя вече 10 години и с право“, каза още Иванов. \r\nБиляна ИВАНОВА", "date": "2018.07.28", "title": "Александър Иванов, ГЕРБ: „Визия за България“ е сборник с есета от слаби автори"}
{"url": "http://www.focus-news.net/news/2018/07/28/2550730/tass-viktor-orban-opredeli-za-primitivna-politikata-na-es-spryamo-rusiya.html", "text": "Европейският съюз провежда „примитивна“ политика по отношение на Русия, заяви в събота министър-председателят на Унгария Виктор Орбан пред етнически унгарци в румънския град Байле Тушнад, предава  ТАСС . \r\n„От моята гледна точка, ЕС провежда, простете за израза, примитивна политика по отношение на Русия, твърдейки че тя е заплаха. Действително в Евросъюза има държави, които могат да се чувстват застрашени от Русия. Това са балтийските страни и Полша, чиито история и географско положение потвърждават това, но по-голямата част от държавите в ЕС не чувстват такава опасност – нито словаците, нито чехите, нито унгарците имат причина да вярват, че Русия представлява заплаха за тях“, заяви Орбан. \r\n„При тези условия е ясно, че балтийските държави, Полша и други държави биха спечелили от допълнителни гаранции от НАТО и ЕС, за да се чувстват спокойни, но останалите държави биха спечелили от развитието на двустранните отношенията с Русия“, продължи унгарският премиер. „Така че вместо тази примитивна политика към Русия, ние имаме нужда от много по-диференцирана, много по-специфична политика“. \r\nСпоред него, „Русия не се чувства безопасно, ако около нея няма буферни зони“ и затова се интересува от създаването на такива. „Това се случи с Украйна, но украинците заявиха ясно и твърдо, че не желаят да се превръщат в такава буферна зона, а искат да се приближат към ЕС и НАТО и да построят една модерна Украйна“, обясни Орбан.  Йонислав Дочев", "date": "2018.07.28", "title": "ТАСС: Виктор Орбан определи за „примитивна“ политиката на ЕС спрямо Русия"}
{"url": "http://www.focus-news.net/news/2018/07/28/2550714/toma-bikov-gerb-bsp-e-v-period-v-koyto-se-opitva-da-smeni-politicheskiya-si-pol.html", "text": "БСП е в период, в който се опитва да смени политическия си пол, от социалисти да станат консерватори. Това каза на брифинг депутатът от ГЕРБ Тома Биков, предаде репортер на  Агенция „Фокус“ . „Говоренето на БСП разделя обществото, прави единството невъзможно“, обяви той. „Това е симптом за загуба на политическа идентичност и на криза на идентичността в БСП“, коментира Биков. „Корнелия Нинова заговори за християнски ценности, докато е лидер на социалистическа партия, която се уповава на Маркс“,посочи депутатът. „БСП са единствената обществена група, която празнува кълнейки и хулейки други хора. Ние си подаряваме подаръци или палим свещи, така отбелязваме празници“, каза още той. \r\nБиляна ИВАНОВА", "date": "2018.07.28", "title": "Тома Биков, ГЕРБ: БСП е в период, в който се опитва да смени политическия си пол"}
{"url": "http://www.focus-news.net/news/2018/07/28/2550732/razgrad-vremenno-dvizhenieto-se-osashtestvyava-v-edna-lenta-po-pat-i-2-ruse-razgrad-v-uchastaka-selo-osenets-selo-ezerche-poradi-patnotransportno-proizshestvie.html", "text": "Временно движението се осъществява в една лента по път I-2 Русе - Разград в участъка село Осенец - село Езерче поради пътнотранспортно произшествие. Това съобщиха от пресцентъра на  Агенция „Пътна инфраструктура“ . На място има полиция и контролира движението.", "date": "2018.07.28", "title": "Разград: Временно движението се осъществява в една лента по път I-2 Русе - Разград в участъка село Осенец - село Езерче поради пътнотранспортно произшествие"}
{"url": "http://www.focus-news.net/news/2018/07/28/2550727/daily-sabah-osnovno-pravilo-na-tursko-amerikanskite-otnosheniya-vzaimno-uvazhenie-i-spodelen-interes.html", "text": "В материал за електронното издание на турския вестник   Daily Sabah   говорителят на президента на Турция Ибрахим Калън пише за последната ескалация на напрежението между държавите с двете най-силни армии в НАТО и за това какви трябва да се отношенията между тях. Агенция „Фокус“ представя материала без редакторска намеса. \r\nВ последните години, действията на Вашингтон създадоха сериозна криза на доверие сред турските управници и населението. Въпреки, че Турция се присъедини към глобалната коалиция против „Ислямска държава“ и позволи на тази коалиция да атакува терористи от групировката през военновъздушната база „Инджирлик“, САЩ не бяха склонни да си сътрудничат с турската армия в кампанията за освобождаване на Ракка. Вместо това те си партнираха с терористите от Отрядите за народна самоотбрана (ОНС) – които дори според официалното твърдение на Централното разузнавателно управление (ЦРУ) на САЩ, представляват сирийския клон на терористичната организация Кюрдска работническа партия (ПКК). \r\n„Договорът с дявола“ на Вашингтон с терористичната групировка, който администрацията на (бившия американски президент Барак) Обама обеща, че ще бъде „временен, преходен и тактичен“ по онова време, беше усвоен от администрацията на (Доналд) Тръмп през миналата година. Докато е вярно, че настоящата администрация постепенно се дистанцира от стратегията на Централното командване на САЩ и, като част от това усилие, се съгласи на пътната карта за дългоочакваното изтегляне на ОНС от Манбидж, липсата на конкретна промяна на политиката продължава да тежи над отношенията. Турция обосновано очаква че САЩ ще се отдръпнат от бунтовниците от ОНС, които към момента са в преговори с режима на (сирийския президент Башар) Асад, без повече забавяне. \r\nВ същото време, нежеланието на администрацията на Тръмп да предприеме конкретни стъпки за разследване и осъждане на престъпленията, извършени от Гюленистката терористична групировка (ФЕТО) на американска земя, е най-малкото разочароващо за Турция. Министерството на правосъдието на САЩ също не направи нищо, освен да забавя искането за екстрадиция на Фетхуллах Гюлен в Турция, която има споразумение за екстрадиции с Вашингтон. Турското правителство, независимо колко е обезкуражено и разочаровано, запази своето спокойствие, дори когато американската съдебна система започна да преследва изпълнителния директор на „Халкбанк“, Мехмет Атила, заради изфабрикувани доказателства, насърчени от членове на ФЕТО. \r\nПри тези обстоятелства беше трудно за турските управляващи да намерят смисъл в диспропорционалния отговор от администрацията на Тръмп, които изглежда че вярват, че могат да накарат законовите проблеми на американски гражданин да изчезнат, като използват заплашителен език в социалните мрежи. Както неколкократно заявиха турските власти, политическата управа в нашата страна не е в позиция да се меси в законовите процедури, извършвани от нашата независима съдебна система. Независимо дали въпросният американски гражданин, Андрю Брънсън, остане зад решетките, бъде изправен пред домашен арест или си тръгне свободен, това е решение, което единствено съдиите могат да вземат. \r\nСАЩ предприеха серия от мерки през последните години, за да подкопаят своето стратегическо партньорство с Турция и да отслабят отношения, които досега бяха силни и взаимно продуктивни. Турция не е изиграла никаква роля във влошаването на тези отношения – освен опита да ги спаси от късогледите политици във Вашингтон, действайки последователно и нееднократно с добра воля и в същото време защитавайки своя национален интерес. \r\nОтношенията могат да бъдат спасени и подобрени при условие, че американската администрация вземе насериозно притесненията на Турция за сигурността ѝ. Турция не може да си затвори очите за действията на съюзник от НАТО, когато те заплашват нейната национална сигурност у дома и навън. Президентът Тръмп може и да има добри намерения за отношения с президента Ердоган и Турция. На това със сигурност ще бъде отговорено с реципрочни действия, когато отношенията са базирани на взаимно уважение и споделен интерес. Използването на заплахи срещу Турция няма да сработи. То само ще нарани отношенията. Администрацията на Тръмп може да предприеме административни мерки, както срещу партньорството между САЩ и ОНС, така и срещу мрежата на ФЕТО в САЩ. Това не са сложни законови проблеми. Ако става на въпрос, Турция никога не е искала нещо извън законовата и легитимна рамка в какъвто и да е вид. Едно стратегическо партньорство не може да се базира на едностранни изисквания. То трябва да бъде взаимно и взаимно уважаващо и ползотворно. Никой съюзник не би приел действията на друг свой съюзник, опитващ се да навреди на националните му интереси. Турция не е работила със или помагала на каквито и да е групировки, които биха наранили американските интереси и се очаква САЩ да направят същото.  Йонислав Дочев", "date": "2018.07.28", "title": "Daily Sabah: Основно правило на турско-американските отношения: взаимно уважение и споделен интерес"}
{"url": "http://www.focus-news.net/news/2018/07/28/2550734/varna-trup-na-zhena-izpluva-v-rayona-na-morskata-gara.html", "text": "Труп на жена е бил изваден днес следобед от морето в района пред Морската гара във Варна. Това съобщи за  Радио „Фокус“ – Варна  говорителят на Областната дирекция на МВР Ивана Милева. По думите ѝ сигнал е подаден около 15.10 часа. Тялото е забелязано близо до заведенията в Зоната за отдих до Вълнолома. Жената е на видима възраст около или над 60 години. Към момента все още самоличността ѝ се установява, въпреки че има някакви насоки коя е тя. Засега в полицията не разполагат с данни за престъпление. Не са установени притеснителни улики или такива, свързани с криминално престъпление.  \r\nДиана СТОЕВА", "date": "2018.07.28", "title": "Варна: Труп на жена изплува в района на Морската гара"}
{"url": "http://www.focus-news.net/news/2018/07/28/2550735/zdravka-tyumbelekchieva-zhiv-e-podvigat-na-ilindentsi-i-preobrazhantsi-koito-sas-svoyata-krav-sazdavat-nay-krasivite-stranitsi-v-balgarskata-natsionalna-istoriya.html", "text": "Жив е подвигът на илинденци и преображанци, на всички които със своята кръв създават най-красивите страници в българската национална история Това каза за  Радио „Фокус“ - Пирин  Здравка Тюмбелекчиева, уредник в Общински исторически музей - Гоце Делчев във връзка с честванията на 115 години от избухване на Илинденско-Преображенското въстание в местността Попови ливади. „Мощното движение за присъединяване на българите от Тракия и Македония към българското Отечество е мъченическият път на една народна голгота, чийто връх е Илинденско-Преображенското въстание“, каза още Тюмбелекчиева. По думите ѝ въпреки страшния погром, духът на неврокопчани да се сдобият със свобода остава непреклонен. В следващите години те отново горят в огъня на революционна борба и дават своя скромен принос за нейния победен завършек. „Голямата потребност за свобода в Македония отрежда достойно място в ръководството на Вътрешната македоно-одринска революционна организация на редица местни дейци, които са всепризнати в борбата на Илинденско-Преображенското въстание“, каза още Тюмбелекчиева. Сред тях са имената на Борис Сарафов, който е роден в село Либяхово, син на известния възрожденски учител Петър Сарафов и брат на забележителния български актьор Кръстьо Сарафов. Той е председател на Върховния македоодрински революционен комитет и член на главния щаб на Илинденско-Преображенското въстание в Битолски революционен окръг. Васил Пасков е изявен деец и водач на Вътрешната македоно-одринска революционна организация, роден е в село Осиково. Журналист и редактор на вестниците „На оръжие”, „Знаме”, „Препорец”. Председател е на Одрински революционен комитет свикан на Петрова нива. Иван Попов е революционен деец, войвода на чета. По поръчение на Гоце Делчев през 1902 година ръководи чета в Костурско, участва активно във въстанието и оказва помощ на репресираното население в Костурско и Прилеоско, заедно с Гьорче Петров и Пере Тошев. \r\nЛора КАЛЧЕВА", "date": "2018.07.28", "title": "Здравка Тюмбелекчиева: Жив е подвигът на илинденци и преображанци, които със своята кръв създават най-красивите страници в българската национална история"}
{"url": "http://www.focus-news.net/news/2018/07/28/2550733/sport-arsenal-pobedi-pszh-s-51-v-singapur.html", "text": "Арсенал победи Пари Сен Жермен с 5:1 на международния турнир „Чемпиънс Къп“ в Сингапур. На Националния стадион резултатът бе открит за Арсенал от Месут Йозил в 13-ата минута. Пари Сен Жермен изравни след почивката от дузпа в 60-ата минута, след което последваха два гола на Александър Лаказет и един на Роб Холдинг. Крайното 5:1 оформи Едуард Нкетия в добавеното време. Така след победа и равенство в Сингапур, Арсенал ще изиграе третия си мач от турнира в Дъблин, където на 1-ви август излиза срещу Челси. \r\nФренският шампион след две загуби остава в Сингапур за третия си мач на 30-и юли срещу Атлетико Мадрид.", "date": "2018.07.28", "title": "Спорт: Арсенал победи ПСЖ с 5:1 в Сингапур"}
{"url": "http://www.focus-news.net/news/2018/07/28/2550719/anton-todorov-gerb-ako-nyamashe-davnost-na-privatizatsionnite-sdelki-korneliya-ninova-shteshe-da-otide-v-sliven-tvard-nar-i-mnogo-strogi-nadzirateli.html", "text": "Ако нямаше давност на приватизационните сделки, Корнелия Нинова щеше да отиде в Сливен, северно изложение, твърд нар и много строги надзиратели. Това каза на брифинг експертът от ГЕРБ Антон Тодоров, предаде репортер на  Агенция „Фокус“ . „След приватизацията на „Техноимпекс“ има източване на стотици левове с фиктивни договори с адвокати от Мароко“, обяви той. „Не мога да разбера с кои очи говори тя за приватизация. Ако си част от проблема, няма как да си част от решението“, коментира Антон Тодоров. В отговор на въпрос докъде са стигнали сигналите на ГЕРБ в Прокуратурата той обясни: „Сигналът за Елена Йончева е пресен, очакваме до есента Прокуратурата да реагира“. „По сигнала ни за Златица има второ досъдебно производство, Специализираната прокуратура работи“, посочи той. „Самата БСП видя какъв е кметът на Сопот Деян Дойнов и го изгониха, както и заместника му“, обяви Тодоров. „Дори и БСП са видели какви са техните хора“, коментира той и допълни, че ГЕРБ са осветлили случая. „Президентът Румен Радев трябва да ни благодари или поне да бъде доволен“, каза още той. \r\nБиляна ИВАНОВА", "date": "2018.07.28", "title": "Антон Тодоров, ГЕРБ: Ако нямаше давност на приватизационните сделки, Корнелия Нинова щеше да отиде в Сливен - твърд нар и много строги надзиратели"}
{"url": "http://www.focus-news.net/news/2018/07/28/2550739/plovdiv-dvizhenieto-po-patya-yugovo-laki-shte-se-osashtestvyava-v-edna-lenta-poradi-propadane-na-chast-ot-patnoto-platno.html", "text": "Интензивен е трафикът по участъка на автомагистрала „Тракия“ на територията на област. Това съобщиха за  Радио „Фокус“ – Пловдив  от Областното пътно управление. Натоварено движение се отчита и по направленията Пловдив - Карлово и Пловдив - Асеновград - Смолян. Пътищата на територията на областта са нормално проходими. Опасност от образуването на свлачища има по направленията Асеновград - Смолян, Кричим - Девин и Югово - Лъки. Водачите трябва да бъдат особено бдителни, преминавайки по посочените пътни участъци. До 3 август движението по пътя Югово - Лъки ще се осъществява в една лента поради пропадане на част от пътното платно. Преминаването в проблемния участък се регулира с пътни знаци. До 15 септември движението по пътя Пловдив - Асеновград ще се извършва двупосочно в едното платно от изхода на Пловдив до Асеновград поради ремонтни дейности. Ограничено е преминаването на камиони по-високи от 4 метра през тунелите по пътя Асеновград - Нареченски бани. Обходният маршрут за водачите е по пътя Кричим - Девин. \r\nВсе още е ограничено движението за МПС над 5 тона по пътя Плодовитово - Първомай - Асеновград, в района на км 6, поради намален габарит на пътното платно на стоманения мост на река Марица. Обходният маршрут е през път ІІ-66 Стара Загора - Поповица и път І-8 София - Пловдив - Свиленград. Остава забранено преминаването на камиони над 12 тона по пътя Поповица - Болярци. Причината за въведеното ограничение е намален габарит на пътното платно на мост в село Поповица. \r\nТрафикът на територията на град Пловдив се извършва нормално и без затруднения към този час на деня. По-натоварено е движението в централната градска част и по входно-изходните артерии. До 31 юли ще остане затворена ул. „Полк. Сава Муткуров“ в града, заради строително-монтажни дейности по полагане на топлопровод. Обходният маршрут е по ул. „Сърнена гора“. Пътищата на територията на града са нормално проходими. \r\nТони МИХАЙЛОВ", "date": "2018.07.28", "title": "Пловдив: Движението по пътя Югово - Лъки ще се осъществява в една лента поради пропадане на част от пътното платно"}
{"url": "http://www.focus-news.net/news/2018/07/28/2550737/pazardzhik-natovareno-e-dvizhenieto-po-glaven-pat-i-8-v-uchastaka-pazardzhik-belovo-kostenets.html", "text": "Натоварено е движението по главен път I-8 Пловдив - Пазарджик - Белово - Костенец, предаде репортер на  Радио „Фокус“ – Пазарджик . Повече автомобили се движат в посока Белово. Пътните настилки са сухи. Патрули на „Пътна полиция“ са разположени на изхода на Пазарджик в посока Пловдив и на изхода на село Звъничево в посока Белово. \r\nАлбена ЖИЛЕКОВА", "date": "2018.07.28", "title": "Пазарджик: Натоварено е движението по главен път I-8 в участъка Пазарджик - Белово - Костенец"}
{"url": "http://www.focus-news.net/news/2018/07/28/2550742/pazardzhik-vazstanoveno-e-dvizhenieto-po-pat-37-gelemenovo-pazardzhik.html", "text": "Възстановено е движението по път ІІ-37 Гелеменово – Пазарджик. Това съобщиха от пресцентъра на  Агенция „Пътна инфраструктура“ .", "date": "2018.07.28", "title": "Пазарджик: Възстановено е движението по път ІІ-37 Гелеменово – Пазарджик"}
{"url": "http://www.focus-news.net/news/2018/07/28/2550740/razgrad-28-godishen-mazh-e-pochinal-pri-chelen-sblasak-mezhdu-dve-koli-na-patya-ruse-razgrad-v-uchastaka-selo-osenets-selo-ezerche.html", "text": "28-годишен мъж е починал при челен сблъсък между две коли на пътя Русе - Разград в участъка село Осенец - село Езерче. Това съобщиха за  Агенция „Фокус“  от пресцентъра на ОДМВР-Разград. Два леки автомобила са се ударили челно. Единият е „Сеат“ с варненска регистрация и в него са пътували починалият и един тежко пострадал, който е настанен в болница. В другата кола са били мъж и две деца, но те не са пострадали.  \r\nВ едното платно се пропускат пътуващите от Русе за Разград, а тези, които пътуват за Русе, се отклоняват през село Дряновец. Все още се установяват причините за катастрофата. Знае се, че автомобилът „Сеат“ е навлязъл в лентата за насрещно движение, но не е ясна причината за това. Там пътят е трилентов.", "date": "2018.07.28", "title": "Разград: 28-годишен мъж е починал при челен сблъсък между две коли на пътя Русе - Разград в участъка село Осенец - село Езерче"}
{"url": "http://www.focus-news.net/news/2018/07/28/2550743/burgas-80-godishna-zhena-e-postradala-pri-katastrofa-na-ul-stefan-stambolov.html", "text": "80-годишна жена е пострадала при катастрофа на ул. „Стефан Стамболов“ в района на Механотехникума. Това каза за  Радио „Фокус“ – Бургас  Цветелина Рандева, говорител на ОДМВР – Бургас. „В 16.43 часа лек автомобил Форд „Фокус“ предприема ляв завой от УМБАЛ - Бургас към центъра на града, като по този начин отнема предимството и на правомерно движещ се автомобил БМВ, движещ се от Новата поща към болницата, в резултат на което е настъпила катастрофата“, каза още Рандева. \r\nТя допълни, че при инцидента е пострадала 80-годишна жена, която е била в колата, предизвикала катастрофата. Тя е откарана в бургаска болница за уточняване на здравословното ѝ състояние. \r\nМария Георгиева", "date": "2018.07.28", "title": "Бургас: 80-годишна жена е пострадала при катастрофа на ул. „Стефан Стамболов“"}
{"url": "http://www.focus-news.net/news/2018/07/28/2550736/kanal-5-makedoniya-ponedelnik-e-denyat-d-za-referenduma.html", "text": "Парламентарното мнозинство в македонския парламент вече е подготвило решението за обявяване на референдума. Източници от парламента твърдят, че се очаква още в събота и неделя да се постигне споразумение между лидерите на СДСМ и ВМРО-ДПМНЕ, Зоран Заев и Християн Мицковски, за въпроса за референдума, пише скопският телевизионен  „Канал 5“ . \r\nПротивно на това, източниците твърдят че решението за референдума ще се вземе по време на парламентарната сесия в понеделник с въпрос за референдума, който министър-председателят Зоран Заев вече обяви пред обществеността – „Дали сте за членство в Европейския съюз и НАТО с приемането на договора за името между Македония и Гърция.“ Очаква се подкрепа и от опозиционните „БЕСА“ и „Алианс на Албанците“. В събота ВМРО-ДПМНЕ обявиха, че остават на същата позиция, че въпросът за референдума трябва да бъде еднозначен. \r\nВ същото време властта и опозицията са в очакване на евентуалното споразумение за въпроса, който ще бъде поставен на референдума и са с тежки обвинения един срещу друг. Опозиционната ВМРО-ДПМНЕ поиска отговорност от СДСМ за това, което определи в своето партийно изявление като „общата кражба“. Поискаха се оставки от служителите, въвлечени в скандалите с 45-те милиона евро. \r\n„Заев се отказа от името, езика, историята, идентичността и македонското малцинство в съседните държави, само за да отвори пътя за себе си и своите съпартийци за забогатяване върху гърба на гражданите. Заев и СДСМ се отказаха от македонизма, само за да могат той и неговата клика да броят милионите на своите сметки, спечелени за сметка на държавата. Ще върнем справедливостта“, се казва в партийното съобщение на ВМРО-ДПМНЕ. \r\nСпоред СДСМ, отново ВМРО-ДПМНЕ и Християн Мицковски упорито отказват чрез черни сценарии да подкрепят успеха на Македония и упорито се опитват да заключат македонското бъдеще. ВМРО-ДПМНЕ може да върне единствено парите от 11-годишния грабеж, защото справедливостта е отдавна възстановена и за тях няма да има амнистия, се пише в партийното съобщение на СДСМ. \r\n„Опозиционната ВМРО-ДПМНЕ въобще да не се притеснява, справедливостта е възстановена. Всички, които са нарушили закона, са отговорни, а парите ще се върнат в бюджета. Доказателство за това е присъдата против бившия премиер и председател на ВМРО-ДПМНЕ Никола Груевски, както и присъдата против неговия бизнес партньор Сеад Кочан, който ще върне незаконно взети 17 милиона евро в бюджета“, заявиха от СДСМ. \r\nВ събота и Демократичният съюз излезе със съобщение, че договорът с Гърция е за влизане в НАТО и ЕС. И затова въпросът за референдума може да бъде свързан с изпълнението на договора с Гърция като ключова предпоставка за влизане в НАТО и ЕС. \r\n„Кампанията трябва да се проведе чрез обективно информиране на гражданите за перспективите, които се откриват пред Македония, ако те излязат да гласуват и изберат „За“. В същото време трябва ясно да се заяви, че бойкот на референдума ще означава нестабилност, стагнация, изолация и засилване на емиграцията от Македония“, се казва в съобщението на Демократичния съюз.  Йонислав Дочев", "date": "2018.07.28", "title": "„Канал 5“ (Македония): Понеделник е денят „Д“ за референдума"}
{"url": "http://www.focus-news.net/news/2018/07/28/2550744/sport-dvata-bolida-na-mertsedes-startirat-ot-parva-pozitsiya-v-ungariya.html", "text": "Люис Хамилтън и Валтери Ботас ще стартират от първа редица на утрешното състезание за Гран при на Унгария. На „Хунгароринг“ заваля силен дъжд, който намаля в края на квалификацията, но това не попречи на Хамилтън да постигне най-добро време. Британецът е най-успешният пилот на тази писта, където е спечелил пет трофея до сега. \r\nНа втора редица останаха двата болида на Ферари с Кими Райконен и Себастиан Фетел.", "date": "2018.07.28", "title": "Спорт: Двата болида на Мерцедес стартират от първа позиция в Унгария"}
{"url": "http://www.focus-news.net/news/2018/07/28/2550745/veliko-tarnovo-ogranicheno-e-dvizhenieto-po-patya-mezhdu-gorna-oryahovitsa-i-selo-arbanasi-zaradi-remontni-deynosti.html", "text": "Ограничено е движението по пътя между Горна Оряховица и село Арбанаси. В отсечката от км 44+090 до км 46+474 текат ремонтни дейности. Това съобщиха за  Радио „Фокус“ – Велико Търново  от Областно пътно управление. Срокът за приключване на преасфалтирането е 20 август. Обходният маршрут е през село Шереметя. Затворен за товарни автомобили над 10 тона е пътя Дебелец - Средни колиби - Елена. Обходният маршрут е през Дебелец - Велико Търново - Лясковски кантон - Миндя - Елена и обратно. Отворен за движение на всички автомобили е Проходът на Републиката, но там остава в сила предупреждението за опасност от падащи камъни. Шофьорите трябва да карат внимателно и със съобразена скорост. Ограничено е движението в участък от пътя между селата Стефан Стамболово и Обединение. Забраната е въведена за отсечката от км 16+700 до км 26+113, а причината е извършване на ремонтни дейности. Обходният маршрут е през село Полски Сеновец и град Полски Тръмбеш. Ремонтите трябва да приключат до 31 октомври. Полицейски служители следят за правилното протичане на движението в областта. Патрули има на входовете и изходите на Велико Търново, както и в по-натоварените участъци от първокласната и второкласна пътна мрежа. \r\nМария НЕДЕВА", "date": "2018.07.28", "title": "Велико Търново: Ограничено е движението по пътя между Горна Оряховица и село Арбанаси заради ремонтни дейности"}
{"url": "http://www.focus-news.net/news/2018/07/28/2550747/varna-zapochva-remont-na-patya-devnya-suvorovo.html", "text": "Нови пътни ремонти стартират на пътя между Девня и Суворово, предаде репортер на  Радио „Фокус“ – Варна . Там преминаването трябва да се осъществява с повишено внимание. Същото предупреждение е в сила и за участъка от Вълчи дол до Суворово. Водачите трябва да преминават с повишено внимание по магистрала „Хемус“ в района на Девня поради ремонтни дейности на фуга. Трафикът в посока София се осъществява в изпреварващата лента. Утре се очаква да продължи косенето на тревни площи в посока към Варна. Дейности се извършват от Слънчево до входа на града.  \r\nОт Агенция „Пътна инфраструктура“ напомнят, че движението в участъка Варна – Бургас от се осъществява при пълно затваряне на платното посока Бургас и двупосочно движение в платното посока Варна поради ремонт на виадукт „Звездица”. Поради големия трафик там в почивните дни се образуват задръствания. Трафикът се регулира от сигналисти. \r\nДиана СТОЕВА", "date": "2018.07.28", "title": "Варна: Започва ремонт на пътя Девня - Суворово"}
{"url": "http://www.focus-news.net/news/2018/07/28/2550738/sitel-makedoniya-partiite-bez-sporazumenie-referendumat-nay-veroyatno-shte-se-glasuva-v-ponedelnik-pred-deputatite.html", "text": "Няма разместване в позициите на властта и опозицията около обявяването на референдума. Опозиционната ВМРО-ДПМНЕ все още стои на позицията от срещата между партийните лидери, че не приема предложението на СДСМ за консултативен референдум и многозначен въпрос, в който освен договора с Гърция за името Северна Македония, да се включи и членството в Европейския съюз и НАТО, предава скопският телевизионен канал  „Сител“ . \r\nПарламентарната сесия за обявяване на референдума се планира от властта за понеделник, според неофициални информации. Говори се, че депутатите на СДСМ вече са изготвили предложение за решението за референдума, но се изчаква за крайно споразумение между Християн Мицковски и Зоран Заев. \r\nОт друга страна се споменава, че тази сесия е възможно да се проведе дори и след илинденските празници, а провеждането на референдума да се случи на 7 октомври, вместо на 30 септември. \r\nОт ВМРО-ДПМНЕ заявиха, че в случай на провеждане на подобна парламентарна сесия, най-висшето партийно ръководство ще вземе решение как ще действат депутатите на партията в парламента.  Йонислав Дочев", "date": "2018.07.28", "title": "„Сител“ (Македония): Партиите без споразумение – референдумът най-вероятно ще се гласува в понеделник пред депутатите"}
{"url": "http://www.focus-news.net/news/2018/07/28/2550748/ntv-turtsiya-izbuhnal-e-pozhar-v-petzvezden-hotel-v-kushadasa.html", "text": "Избухнал е пожар заради климатик на външна тераса в петзвезден хотел в турския град Кушадасъ, предава турската телевизия  NTV . \r\nПерсоналът на хотела е направил опит за загасяване на огъня, малко след което са се намесили пристигналите пожарни екипи. Пожарът е бил набързо изгасен. \r\nСлед това е било установено, че той е бил причинен от авария в климатичната система. \r\nОгънят не е засегнал вътрешната част на хотела. Няма жертви и пострадали. \r\nДимът, излизащ от външната фасада на хотела, е създал кратко притеснение сред посетителите на хотела и туристите отвън.  Йонислав Дочев", "date": "2018.07.28", "title": "NTV (Турция): Избухнал е пожар в петзвезден хотел в Кушадасъ"}
{"url": "http://www.focus-news.net/news/2018/07/28/2550746/pregled-na-mezhdunarodnite-novini-do-18-chasa-agentsiya-fokus.html", "text": "42-годишна жена е починала в болница в Атина, след като е била докарана  там със сериозни изгаряния от град Мати в Източна Атика, където тази седмица бушуваха сериозни горски пожари. Така броят на загиналите от бедствието достига до 88 души, предава   Ekathimerini. \r\nДопълнително властите са идентифицирали телата на две деветгодишни момичета-близначки и на баба им и дядо им, които бяха изчезнали след пожарите, след като баща им е дал ДНК-проба.  \r\nВ момента повече от 46 възрастни с изгаряния се лекуват в болниците на Атина, като девет от тях са в сериозно състояние. Две деца също са хоспитализирани, но властите смятат, че техните наранявания не застрашават живота им. \r\nВ момента патоанатомите провеждат аутопсии на 86 тела, от които до момента са идентифицирани 25. \r\n***   Гръцкото правителство започва  да погребва жертвите от опустошителните пожари край Атина, убили повече от 80 души. По-рано министър-председателят на страната Алексис Ципрас пое политическата отговорност за трагедията, предава   Reuters. \r\nОпозицията обвинява правителството, че не е успяло адекватно да предпази човешките животи.  \r\nВ неделя ще се проведат първите погребения на загиналите от пожара в град Мати. \r\nПравителството е обявило дълъг списък с помощ за пострадалите региони и обеща да се справи с проблемите като незаконните сгради, за да се намали риска от повтарянето на бедствието.  \r\nПо-рано кметът на Маратон, който е направлявал гасенето на пожара около града си, стана първият обществен служител в Гърция, подал оставка. \r\n***  Гърция трябва да се предпазва от пожари, по същия начин, по който се предпазва от земетресения, заяви академик Христос Зерефос в интервю за гръцката информационна агенция  АНА-МПА . \r\nТой предупреди, че в следващите десетилетия Гърция ще има допълнителни 40 дена с пожари на година. \r\nСпоред него феноменът трябва да бъде изследван дълбоко, добавяйки че причината за катастрофата са липсата на пътища за евакуация, борови дървета и манталитетът, че един голям път може да действа като бариера за възпирането на огъня. \r\n„До този момент, инженерите се фокусираха върху антисеизмичната защита и с право, тъй като нашата страна е в сеизмогенен регион. От друга страна, ние сме предпразположени и към пожари. Пожарите в нашата страна, както ние добре знаем, може да убиват. За съжаление това се случи в Атика, както и в Елида преди 11 години и ще се повтори и в бъдеще, ако не предприемем правилните мерки. Би било реалистично да кажем, че до края на десетилетието ще имаме допълнителни 40 дена на горски пожари. Вече изглежда невъзможно за разбиране, че сграда в запалим район може да бъде узаконена. Имаме огромен дефицит на правилно градоустройствено планиране на имоти и пътища“, заяви Зерефос. \r\n***  Европейският съюз провежда „примитивна“ политика по отношение на Русия, заяви в събота министър-председателят на Унгария Виктор Орбан пред етнически унгарци в румънския град Байле Тушнад, предава  ТАСС . \r\n„От моята гледна точка, ЕС провежда, простете за израза, примитивна политика по отношение на Русия, твърдейки че тя е заплаха. Действително в Евросъюза има държави, които могат да се чувстват застрашени от Русия. Това са балтийските страни и Полша, чиито история и географско положение потвърждават това, но по-голямата част от държавите в ЕС не чувстват такава опасност – нито словаците, нито чехите, нито унгарците имат причина да вярват, че Русия представлява заплаха за тях“, заяви Орбан. \r\n„При тези условия е ясно, че балтийските държави, Полша и други държави биха спечелили от допълнителни гаранции от НАТО и ЕС, за да се чувстват спокойни, но останалите държави биха спечелили от развитието на двустранните отношенията с Русия“, продължи унгарският премиер. „Така че вместо тази примитивна политика към Русия, ние имаме нужда от много по-диференцирана, много по-специфична политика“. \r\nСпоред него, „Русия не се чувства безопасно, ако около нея няма буферни зони“ и затова се интересува от създаването на такива. „Това се случи с Украйна, но украинците заявиха ясно и твърдо, че не желаят да се превръщат в такава буферна зона, а искат да се приближат към ЕС и НАТО и да построят една модерна Украйна“, обясни Орбан. \r\n***  Няма разместване в позициите на властта и опозицията около обявяването на референдума. Опозиционната ВМРО-ДПМНЕ все още стои на позицията от срещата между партийните лидери, че не приема предложението на СДСМ за консултативен референдум и многозначен въпрос, в който освен договора с Гърция за името Северна Македония, да се включи и членството в Европейския съюз и НАТО, предава скопският телевизионен канал  „Сител“ . \r\nПарламентарната сесия за обявяване на референдума се планира от властта за понеделник, според неофициални информации. Говори се, че депутатите на СДСМ вече са изготвили предложение за решението за референдума, но се изчаква за крайно споразумение между Християн Мицковски и Зоран Заев. \r\nОт друга страна се споменава, че тази сесия е възможно да се проведе дори и след илинденските празници, а провеждането на референдума да се случи на 7 октомври, вместо на 30 септември. \r\nОт ВМРО-ДПМНЕ заявиха, че в случай на провеждане на подобна парламентарна сесия, най-висшето партийно ръководство ще вземе решение как ще действат депутатите на партията в парламента. \r\n***  Бившият каталунски лидер Карлес Пучдемон заяви, че ще продължи „справедливата кауза на народа на Каталуния“ по време на пресконференция, свикана при завръщането му в Белгия, предава   AFP. \r\nПучдемон успя да се върне в Белгия от Германия, след като вече няма риск той да бъде екстрадиран обратно в Испания, където е обвиняван в подклаждане на въстание. \r\n„Това не е краят на моето пътешествие. Ще обиколя и последния ъгъл на континента, за да защитя каузата на каталунския народ“, заяви политикът. \r\n***  Лидерът на сръбската опозиционна Народна партия (НП) Вук Йеремич в събота започна акция по събиране на граждански подписи против договора, с който Сърбия би позволила приемането на Косово в ООН, предава скопската електронна медия  A1 On . \r\nЙеремич, който е бивш външен министър на Сърбия, заяви че целта на инициативата е изпращане на послание до правителството, че гражданите на страната са против членството на Косово в ООН и че събирането на подписи ще се провежда със седмици и във всичките части на Сърбия. \r\n„Не е истина, че членството на Косово в ООН е необходимо, за да се запази мирът в региона“, заяви Йеремич, добавяйки че партията му подкрепя преговори, в които до компромисно решение би се стигнало единствено във вариант, в който няма да се подразбира трайното отказване на Сърбия от тази територия. „В тези преговори първо трябва да се решат други въпроси, като държавните и частни имоти на стойност десетки милиарди евро, а също и защитата на църквите и манастирите“, допълни той. \r\n***  Министър-председателят на Унгария Виктор Орбан заяви в събота, че изборите за Европейски парламент през следващата година могат да доведат до изместване към „Християндемокрацията“ в Европейския съюз, слагайки край на епохата на мултикултурализма, предава  Reuters . \r\nПо време на ежегодната си реч пред етническите унгарци в Байле Тушнад, Румъния, Орбан описа изборите за Европейски парламент през 2019 година като решаващи за бъдещето на Европа. \r\nТой заяви, че Западният политически „елит“ на ЕС се е провалил в това да защити Блока от мюсюлманската имиграция и за него е дошло времето да си отиде. „Европейският елит е видимо неспокоен“, заяви Орбан пред стотиците си поддръжници. \r\n„Тяхната голяма цел да трансформират Европа, да я пренесат в една пост-християнска епоха, където нациите изчезват – този процес може да бъде подкопан в европейските избори. И наш основан интерес е да спрем тази трансформация“, допълни унгарският премиер. \r\nСпоред него европейските парламентарни избори трябва да докажат, че има алтернатива на либералната демокрация, която той заяви че работи по недемократични начини в Западна Европа, бидейки нетолерантна към различните възгледи. \r\n„Християндемокрацията не е либерална… тя е нелиберална, ако искате да я наречем така“, заяви Орбан. \r\nЗа разлика от либералната демокрация, според него, Християндемокрацията отхвърля мултикултурализма и имиграцията, докато в същото време се бори против комунизма и подкрепя християнските ценности. \r\n„Изправени сме пред голям момент: казваме довиждане не само на либералната демокрация… но и на елита от 1968 година“, поясни Орбан. \r\n***", "date": "2018.07.28", "title": "Преглед на международните новини до 18 часа (Агенция „Фокус“)"}
{"url": "http://www.focus-news.net/news/2018/07/28/2550741/a1-on-makedoniya-v-sarbiya-opozitsiyata-i-vuk-yeremich-sabirat-podpisi-protiv-priemaneto-na-kosovo-v-oon.html", "text": "Лидерът на сръбската опозиционна Народна партия (НП) Вук Йеремич в събота започна акция по събиране на граждански подписи против договора, с който Сърбия би позволила приемането на Косово в ООН, предава скопската електронна медия  A1 On . \r\nЙеремич, който е бивш външен министър на Сърбия, заяви че целта на инициативата е изпращане на послание до правителството, че гражданите на страната са против членството на Косово в ООН и че събирането на подписи ще се провежда със седмици и във всичките части на Сърбия. \r\n„Не е истина, че членството на Косово в ООН е необходимо, за да се запази мирът в региона“, заяви Йеремич, добавяйки че партията му подкрепя преговори, в които до компромисно решение би се стигнало единствено във вариант, в който няма да се подразбира трайното отказване на Сърбия от тази територия. „В тези преговори първо трябва да се решат други въпроси, като държавните и частни имоти на стойност десетки милиарди евро, а също и защитата на църквите и манастирите“, допълни той.  Йонислав Дочев", "date": "2018.07.28", "title": "A1 On (Македония): В Сърбия опозицията и Вук Йеремич събират подписи против приемането на Косово в ООН"}
{"url": "http://www.focus-news.net/news/2018/07/28/2550749/predstoyashti-sabitiya-v-stranata-za-29-yuli-agentsiya-fokus.html", "text": "*** \r\nОт 19.00 часа на лятната естрада в Борисовата градина ще се проведе концерт на \r\n„Александров Рагтайм Бенд“.  \r\n*** \r\nОт 09.30 часа Белоградчишкият епископ Поликарп ще оглави архиерейска света Литургия в храм „Св. Георги“ , по повод 70 години от освещаването на храма. \r\n*** \r\nОт 09.00 часа Знеполският епископ Арсений ще оглави архиерейска света Литургия в катедралния храм „Св. Висарион Смоленски“ по повод празника на храма. От 18.00 часа епископ Арсений ще отслужи Празнична вечерня с петохлебие за храмовия празник на църквата. \r\n*** \r\nОт 18.30 часа на сцена „Охлюва“ ще бъдат представени видеоклип, рап-песен и театрален скеч за лятната кампания за борба с трафика на хора. \r\n*** \r\nОт 10.00 часа пред  паметника на генерал Иван Колев и загиналите за освобождението на Добруджа през 1916 г. ще се състои поклонение по повод 101 години от смъртта на прославения български пълководец. На събитието ще присъстват вицепремиерът Валери Симеонов и народните представители от Националния фронт за спасение на България. \r\n*** \r\nОт 20.00 часа ще се проведе концерт от поредицата „Джаз на село“. \r\n*** \r\nОт 13.00 часа ще се проведе и традиционният събор Хайдушка вечер”. \r\n*** \r\nОт 12.00 часа на площад „Чаршията“ ще бъде открит шестият поред традиционен родов събор. \r\n*** \r\nОт 10.00 до 11.00 часа крепост „Кракра“ ще отвори вратите си за децата.  \r\n*** \r\nОт 11.00 часа пред Двореца на културата\tще се проведе театрална програма за деца „Не пресичай на червено“, по инициатива на ОбДТ „Боян Дановски“. \r\n*** \r\nОт 07.00 часа със старт на дуатлонци и колоездачи ще започне петия Лудогорски маратон, който ще се проведе в местността Пчелина.", "date": "2018.07.28", "title": "Предстоящи събития в страната за 29 юли (Агенция „Фокус“)"}
{"url": "http://www.focus-news.net/news/2018/07/28/2550750/sport-putin-nagradi-ruskite-natsionali-za-uspehite-im-na-svetovnoto.html", "text": "Президентът на Русия Владимир Путин награди руските национали за успешното им представяне на Мондиал 2018, съобщава държавната агенция ТАСС. На тържествена церемония в Кремъл селекционерът Станислав Черчесов беше удостоен с ордена \"Александър Невски\", а играчите Игор Акинфеев и Сергей Игнашевич получиха почетни медали. Останалите футболисти получиха грамоти от президента.  \r\nПутин нарече вратаря \"легенда на руския и световния футбол\" заради героичните му изяви и спасените дузпи на осминафинала срещу Испания.", "date": "2018.07.28", "title": "Спорт: Путин награди руските национали за успехите им на Световното"}
{"url": "http://www.focus-news.net/news/2018/07/28/2550751/gd-granichna-politsiya-intenziven-e-trafikat-za-leki-avtomobili-na-granitsata-sas-sarbiya-makedoniya-i-gartsiya-i-za-tovarni-na-granitsata-s-rumaniya-i-turtsiya.html", "text": "Интензивен е трафикът за леки автомобили на границата със Сърбия, Македония и Гърция, и за товарни – на границата с Румъния и Турция. Това съобщиха от пресцентъра на  ГД „Гранична полиция“ . Данните са към 18.00 ч. На българо-сръбската граница трафикът е интензивен на граничен контролно-пропускателен пункт „Калотина“ на вход за леки автомобили, както и на границата с Македония на ГКПП „Станке Лисичково“ и на границата с Гърция на ГКПП „Маказа“.  На българо-турската граница трафикът е интензивен на граничен контролно-пропускателен пункт „Капитан Андреево“ за товарни автомобили на изход. На българо-румънската граница трафикът е интензивен на всички гранични контролно-пропускателни пунктове. \r\nПо информация на дружеството “Дунав мост Видин – Калафат ” АД, от 25 юли до 25 август 2018 г. ще бъде извършван ремонт на участък от пътя преди ГКПП „Видин“. За този период временно движението ще се осъществява двупосочно в едно платно.", "date": "2018.07.28", "title": "ГД „Гранична полиция“: Интензивен е трафикът за леки автомобили на границата със Сърбия, Македония и Гърция, и за товарни – на границата с Румъния и Турция"}
{"url": "http://www.focus-news.net/news/2018/07/28/2550752/blagoevgrad-intenziven-e-trafikat-po-avtomagistrala-struma-i-glaven-pat-e-79.html", "text": "Интензивен е трафикът по автомагистрала „Струма“ и главен път Е-79. Това съобщиха за  Радио „Фокус“ – Пирин  от  Областно пътно управление – Благоевград . Натоварено е и движението по второкласен път – 19 Симитли – Гоце Делчев. През деня няма регистрирани инциденти на пътя. Пътните настилки са предимно сухи. В Областта няма въведения ограничения за леките и товарните автомобили. Не се извършват ремонтни дейности по първокласната, второкласната и третокласната пътна мрежа. Повишена опасност от падащи камъни има в Кресненското дефиле и прохода „Предел“. \r\nЛора КАЛЧЕВА", "date": "2018.07.28", "title": "Благоевград: Интензивен е трафикът по автомагистрала „Струма“ и главен път Е-79"}
{"url": "http://www.focus-news.net/news/2018/07/28/2550755/pazardzhik-predstaviteli-na-rakovodstvoto-na-abv-prisastvaha-na-ofitsialniya-praznik-na-obshtina-strelcha-i-podariha-knigi-na-mestnata-biblioteka.html", "text": "Представители на ръководството на АБВ присъстваха на официалния празник на община Стрелча. Това съобщиха от пресцентъра на  ПП АБВ . По време на събитието председателят на партията Румен Петков, председателят на АБВ – Младежи - София Пламена Заячка и кмета на Стрелча и член на НС на Алтернатива за българско възраждане Стойно Чачов подариха на библиотеката класическа българска литература. Сред авторите на изданията включени в дарението са  акад. Антон Дончев, Дончо Цончев, П.  Яворов, Павел Матев, Евтим Евтимов и др. \r\nПо-късно през деня представителите на АБВ посетиха местния исторически музей и разгледаха изложба на  тракийските светилища в региона, а след това се включиха и в тържествата посветени на празника на общината. Румен Петков поздрави кмета Чачов за въвеждането на безплатни ясли в Стрелча, както и за политиката му за насърчаване на бранша ангажиран с производството на розово масло.", "date": "2018.07.28", "title": "Пазарджик: Представители на ръководството на АБВ присъстваха на официалния празник на община Стрелча и подариха книги на местната библиотека"}
{"url": "http://www.focus-news.net/news/2018/07/28/2550753/gabrovo-ogranichenie-za-avtomobili-s-shirina-nad-330-m-e-vavedeno-po-patya-mezhdu-selata-kormyansko-i-malak-varshets.html", "text": "Ограничено е движението за автомобили с ширина над 3.30 метра, включително товара, по пътя между селата Кормянско и Малък Вършец. Забраната е в сила за участъка при  км 10+080, а причината е стеснен участък при мост над река Крапец. Районът  е сигнализиран с пътен знак В15. От Областно Пътно управление – Габрово съобщиха за  Радио „Фокус“ – Велико Търново , че обходният маршрут за МПС над 3.30 м  е по път III-401 Граница Ловеч – /Кормянско – Малък Вършец/ – при км 46+800 по общински път до III-403 в село Малък Вършец. Срокът за приключване на ремонта е 31 декември. Пропаднал участък на асфалтова настилка затруднява движението по път III-5006 Габрово – Стоманеците при км 7+060. Добре е водачите да се движат с повишено внимание. Една от лентите за движение е стеснена, поставена е сигнализация. Срокът за приключване на дейностите е 31 август. Остава в сила забраната за тирове над 12 тона в района на прохода  Шипка. \r\nОграничено е движението в участък от път Велико Търново – Дряново – Габрово – Стара Загора, в района на град Габрово. По улица „Малина“ в областния център се извършват строителни дейности, които трябва да приключат до 31 август. На място  е поставена необходимата сигнализация, а обходният маршрут за квартал Чехлевци е по път III – 5004 – път II – 44 – път III – 4404. В едната лента се извършва движението между селата Чехлевци и Въглевци. В отсечката от  км 11+770 до км 11+829 текат ремонти дейности на асфалтовата настилка, които трябва да приключат до 31 август. \r\nМария НЕДЕВА", "date": "2018.07.28", "title": "Габрово: Ограничение за автомобили с ширина над 3.30 м е въведено по пътя между селата Кормянско и Малък Вършец"}
{"url": "http://www.focus-news.net/news/2018/07/28/2550757/sport-karatancheva-zapochva-kvalifikatsiite-sreshtu-ukrainka-vav-vashington.html", "text": "Сесил Каратанчева ще играе срещу поставената под номер 2 в схемата Ангелина Калинина от Украйна, в първия кръг на квалификациите от тенис турнира във Вашингтон, с награден фонд 250 хиляди долара.  \r\n28-годишната българка заема 225-о място в световната ранглиста до момента. 21-годишната Калинина е 135-а в класацията. Тя има една победа срещу Каратанчева - на 2 май тази година на турнира на червени кортове в Шарлътсвил, Съеднените щати.", "date": "2018.07.28", "title": "Спорт: Каратанчева започва квалификациите срещу украинка във Вашингтон"}
{"url": "http://www.focus-news.net/news/2018/07/28/2550758/blagoevgrad-intenziven-v-trafikat-za-leki-avtomobili-na-vhod-na-gkpp-makaza.html", "text": "Интензивен в трафикът за леки автомобили на вход на ГКПП „Маказа“. Това съобщиха за  Радио „Фокус“ – Пирин  от  ГД „Гранична полиция“ . На ГКПП „Илинден“ преминаването се извършва без проблеми. \r\nЛора КАЛЧЕВА", "date": "2018.07.28", "title": "Благоевград: Интензивен в трафикът за леки автомобили на вход на ГКПП „Маказа“"}
{"url": "http://www.focus-news.net/news/2018/07/28/2550756/razgrad-vazstanoveno-e-dvizhenieto-po-pat-i-2-ruse-razgrad-v-uchastaka-s-osenets-s-ezerche.html", "text": "Възстановено е движението по път I-2 Русе – Разград  в участъка с. Осенец – с. Езерче, съобщиха от пресцентъра на  Агенция \"Пътна инфраструктура\" .", "date": "2018.07.28", "title": "Разград: Възстановено е движението по път I-2 Русе – Разград  в участъка с. Осенец – с. Езерче"}
{"url": "http://www.focus-news.net/news/2018/07/28/2550760/varna-obyaviha-imenata-na-laureatite-na-28-iya-mezhdunaroden-baleten-konkurs.html", "text": "Журито на Международния балетен конкурс във Варна обяви носителите на призове, но не и кой какъв точно медал или награда получава, съобщиха от  Фондация „Международен балетен конкурс“ – Варна . Това се прави за пръв път в историята надпреварата и засилва очакването до последния момент. 15 състезатели от Младша и Старша възраст ще получат отличия. Какви точно ще бъдат те – ще стане ясно на тържествената церемония с Гала концерт на победителите на 29 юли в Летния театър на Варна. Сред носителите на награди са София Цуцакова и Джон Абенанти – артист от балета на Софийска опера, който се състезава от името на България. Призове ще получат също финалисти от Франция, Китай, САЩ, Португария, Унгария и Канада. „За нас като жури е важно да открие тези малки звезди, които ще се разгорят и ще светят дълго. Защото на небето понякога изгрява някоя голяма ярка звезда, която избухва и изчезва много бързо“, каза председателят на международното жури проф. Владимир Василиев. Той се обърна към младите финалисти с думите: „Този конкурс е важен, защото танцьорите се учат един от друг. Учете се от вашите колеги – какво хубаво можете да вземете от тях и какво лошо да не вземате. Не бъдете никога доволни от себе си и имайте свой собствен идеал, към който да се стремите през целия си живот!“.", "date": "2018.07.28", "title": "Варна: Обявиха имената на лауреатите на 28-ия Международен балетен конкурс"}
{"url": "http://www.focus-news.net/news/2018/07/28/2550761/afp-pet-detsa-i-edin-vazrasten-sa-zaginali-sled-pozhar-v-amerikanski-hotel.html", "text": "Пет деца, от едно семейство, са загинали в събота, след като е възникнал пожар в хотел в американския щат Мичиган, съобщи офисът на местния шериф, цитиран от  AFP . \r\nОще една жертва, 26-годишна жена свързана с децата, също е загубила живота си във въпросния хотел. \r\n„Жертвите са били от едно семейство“, се казва в съобщението на офиса на шерифа, добавяйки че други четири души са били изписани от медицински център, след лечение на вдишване на дим. \r\nЗагиналите деца са били на възраст между две и десет години. \r\nЕкипи на пожарната са пристигнали, намирайки хотела „изпълнен с пламъци и дим“, допълват от шерифския офис. \r\nВсе още се установяват причините за трагедията.  Йонислав Дочев", "date": "2018.07.28", "title": "AFP: Пет деца и един възрастен са загинали след пожар в американски хотел"}
{"url": "http://www.focus-news.net/news/2018/07/28/2550763/blagoevgrad-s-normalna-intenzivnost-e-trafikat-v-oblastniya-tsentar.html", "text": "С нормална интензивност е трафикът в областния център, предаде репортер на  Радио „Фокус“ – Пирин . Всички светофарни уредби са изправни. Няма образували се задръствания по основните пътни артерии в града. Нормално се осъществява преминаването през кръговото кръстовище между булевардите „Джеймс Баучер“ и „Васил Левски“ и улиците „Д-р Христо Татарчев“ и „Владо Черноземски“. Без проблеми и без задръствания се осъществява движението и на кръговото кръстовище при „Зърнени храни“ – на бул. „Св. Димитър Солунски“ и бул. „Васил Левски“. Градският транспорт се движи по разписание, без закъснение. \r\nЛора КАЛЧЕВА", "date": "2018.07.28", "title": "Благоевград: С нормална интензивност е трафикът в областния център"}
{"url": "http://www.focus-news.net/news/2018/07/28/2550764/nimh-maksimalnite-temperaturi-utre-shte-sa-mezhdu-28-i-33.html", "text": "Атмосферното налягане ще остане без съществена промяна - по-ниско от средното за юли. През нощта само на отделни места, главно в централните райони на страната ще превали краткотраен дъжд. Утре преди обяд облачността ще е разкъсана, на места намаляваща до слънчево. В следобедните часове и до полунощ отново ще има краткотрайни, в отделни райони интензивни валежи, придружени и с гръмотевици. Възможни са и градушки. Максималните температури ще са между 28° и 33°, в София - около 28°. Такава е прогнозата за времето на  Националния институт по метеорология и хидрология (НИМХ)  при БАН, съобщи за  Агенция „Фокус“  дежурният синоптик Анна Дякова.  \r\nПо Черноморието  ще има превалявания от дъжд, след обяд и до полунощ, придружени с гръмотевици. Вятърът ще  е слаб, от север, североизток. Максимални температури: 28°-29°. Температурата на морската вода е 25°-27°. Вълнението на морето ще бъде 1-2 бала. \r\nВ планините преди обяд ще преобладава слънчево време. В следобедните часове ще се развива купесто-дъждовна облачност, ще има краткотрайни валежи с гръмотевици. Ще духа слаб  север-северозападен вятър. Максимална температура на височина 1200 метра около 21°, на 2000 метра – около 16°. \r\nИ през последните дни на месеца на места, главно след обяд и до полунощ, ще има краткотрайни, в отделни райони интензивни валежи, придружени и с гръмотевици, възможни са и градушки. Вероятността за значителни количества намалява, но все пак на изолирани места са възможни такива. Преди обяд ще има и слънчеви часове. Температурите ще останат малко по-ниски от обичайните за периода - преобладаващите максимални ще са между 27° и 32°. В началото на август преваляванията ще намалеят, ще има повече слънчеви часове.", "date": "2018.07.28", "title": "НИМХ: Максималните температури утре ще са между 28° и 33°"}
{"url": "http://www.focus-news.net/news/2018/07/28/2550754/kathimerini-dumite-na-aleksis-tsipras-znachat-malko-za-zasegnatite-ot-pozharite-gartsi-stoyashti-varhu-pepelta.html", "text": "В материал за електронното издание на гръцкия вестник   Kathimerini   журналистът Рене Малтезу анализира поведението на гръцкия министър-председател Алексис Ципрас, ден след като той пое политическата отговорност за разразилата се трагедия в южната ни съседка, при която загинаха най-малко 88 души. Агенция „Фокус“ представя материала без редакторска намеса. \r\nГръцкият министър-председател Алексис Ципрас се изправи пред сериозни критики в събота, след като пожарите, които отнеха живота на поне 88 души, потопиха Гърция в скръб, тъкмо когато тя се беше излекувала от години на болезнена икономическа криза. \r\nОцелелите и политическите противници обвиниха Ципрас и неговото правителство в безчувственост, заради това че не се извиниха за най-смъртоносните пожари в Гърция и за това че са се провалили да предотвратят трагедията. \r\nЦипрас отмени посещението си в Босна и Херцеговина в понеделник вечерта, връщайки се в Гърция часове, след като започна пожарът близо до столицата Атина. Но изчезвайки от публичното пространство в следващите три дни, разгневи някои хора. \r\n„Как планира той да изкупи своята политическа отговорност? Какво значи политическа отговорност?“, заяви пред „Skai TV“ 79-годишен мъж, стоящ пред изгорелия си дом. \r\nИзразявайки гнева си, оцелелите и политическите противници желаят да видят официални оставки заради провала да се предотврати трагедията, покрай въпросите защо не се е извършила евакуация. \r\nЦипрас се появи пред телевизионните екрани в петък, за да председателства правителствена среща, след като официалният тридневен траур свърши. Неговите съветници заявиха, че той е бил зает да координира реакцията на правителството. \r\nГръцкият премиер обяви, че поема „пълна политическа отговорност“ за трагедията. Но за тези, които са преживяли огнения ад, тези думи значат малко. \r\n„Думите са хубави… но искам да каже на мен и на хората, които загинаха, нашите приятели… чия вина е, ако не негова. Достигнах своя лимит“. Горящи въпроси \r\nОпустошителният огън в Мати разкри десетилетните проблеми на гръцката държава – незаконни постройки осейващи гръцкия пейзаж, толерирани от държавата, докато правителствата си затварят очите към неспазващите закона и в крайна сметка узаконяват построените домове, за да печелят гласове. \r\nВ понеделник вечер, пет часа след началото на огъня, държавната телевизия показа Ципрас да бърза от летището към операционен център в Атина, питайки министрите какво се е случило и колко екипи са изпратени да гасят пламъците. \r\nТой не попита, нито му бе съобщено, за жертвите в Мати, малкият крайморски град, където десетки бяха заклещени от напредващите пламъци и впоследствие загинаха. Поне не и пред камерата. \r\n„Което предизвиква въпроса: Към този момент те вече не знаеха ли какво се е случило?“, заяви Павлос Христидес, говорител на „ПАСОК“. \r\nВъв вторник сутринта броят на жертвите беше 49 души. Спасители бяха намерили телата на 26 души, прегърнали се един друг в поле. Оцелелите заявиха, че всичко се е развило за по-малко от два часа. Ципрас се покри \r\nСлед като обяви тридневен траур по-късно през този ден, левичарят Ципрас беше невидим до петък. Не се е разбрало да е посетил някой от оцелелите в болницата. \r\n„Той беше в своя офис, провеждайки среща след среща, с министъра за гражданска защита, с вътрешния министър, с кметовете; той беше зает да координира операцията“, заяви член на правителството. \r\nМинистърът за гражданска защита Никос Тоскас, заяви че не вижда да са направени големи грешки, но добави че има индикации за умишлен палеж, нещо което тогава управляващата консервативна партия „Нова демокрация“ също обяви през 2007 година, когато пожарите убиха десетки души в южната част на Гърция. \r\nВъпреки че обяви дълъг списък с облекчаващи мерки, Ципрас беше обвинен от опозицията за това, че е заровил главата си в пясъка. Той отхвърли обвиненията по време на срещата на кабинета си. \r\nМинистър-председателят е по-фокусиран върху „комуникационния аспект“ на кризата, вместо „това, което наистина има значение“, заяви Христидес, според който правителството трябва да направи приоритет тежкото положение на засегнатите. \r\n„Няма смисъл да говорим за неговото отсъствие или присъствие; със сигурност има политическа отговорност“. \r\nЦипрас се намира зад „Нова демокрация“, основната политическа опозиция, в социологическите проучвания. Нейният лидер Кирякос Мицотакис посети засегнатите от пожарите райони през тази седмица. Телевизионни кадри показаха жена, която ридаеше в ръцете му. \r\nКоалиционният партньор на Ципрас, министърът на отбраната Панос Каменос, посети Мати, за да се изправи пред гнева на оцелелите. „Оставихте ни на Божията милост!“, изкрещя плачеща жена към Каменос, който се вкара и в разгорещен дебат с оцелял, относно това дали помощта е била изпратена навременно. \r\nЦипрас обеща действия, заявявайки че правителството ще разгледа какво се е объркало и ще поправи миналите провали, за да се избегне повторение на трагедията. Дали трагедията в Мати ще навреди на популярността му, ще се види тепърва и ще се определи от действията му, твърдят анализатори. \r\nНо не е необикновено за политици в Гърция да избягват публичните изяви след трагедия. \r\n„Стандартна практика е в такива ситуации на задънени улици, обектът на омраза да се изпарява“, заяви политическият анализатор Димитрис Маврос, добавяйки че никой политик не може да поеме риска да изглежда безпомощен, стоейки над пепелта.  Йонислав Дочев", "date": "2018.07.28", "title": "Kathimerini: Думите на Алексис Ципрас значат малко за засегнатите от пожарите гърци, стоящи върху пепелта"}
{"url": "http://www.focus-news.net/news/2018/07/28/2550765/veliko-tarnovo-zapochna-predstavyaneto-na-proektite-na-mladezhkite-tsentrove-v-obshtinata-finansirani-po-programa-ustoychivi-initsiativi-i-partnyorstvo.html", "text": "Започна представянето на проектите на младежките центрове във Великотърновска община, финансирани по програма  „Устойчиви инициативи и партньорство“. Това каза за  Радио „Фокус“ – Велико Търново  Благовеста Факирова, председател на Дарителско сдружение „Св. Иван Рилски“ и Сдружението на кметовете и кметските наместници в Общината. Проект под надслов „Аз обичам България“ постави началото на серията инициативи. Наградният фонд от 4000 лева е осигурен от Съюза на пивоварите в България. Той ще бъде разпределен между участвалите клубове за финансиране на техните идеи и за награди в рамките на мероприятията. Организацията обяви програмата, насочена към младежките центрове още през април. „Участие взеха 11 населени места с проекти, които да се превърнат в различни дейности и събития – отбелязване на празници, спортни игри, викторини, състезания“, обясни Благовеста Факирова. Тя поясни, че класираните на първо място проекти са тези на Арбанаси и Церова кория. Второто място се поделя между центровете в селата Присово, Шереметя и град Дебелец. Сред проектите, финансирани от Съюза на пивоварите, са и тези на клубовете в Килифарево, Балван, Ресен, Никюп. \r\nПроектът „Аз oбичам България“ е разработен от младежкия клуб в село Арбанаси. Той има спортно-образователна насоченост и цели да информира децата за важни събития от историята, както и да ги отдели от компютрите и мобилните устройства. Първата му част премина в открит урок по родолюбие и историческа игра. Младежите са изработили ръчно карта на България и колаж на тема „Млад пътешественик“. \r\nПланираните от младежките клубове инициативи ще бъдат представяни поетапно до края на лятото. \r\nМария НЕДЕВА", "date": "2018.07.28", "title": "Велико Търново: Започна представянето на проектите на младежките центрове в общината, финансирани по програма „Устойчиви инициативи и партньорство“"}
{"url": "http://www.focus-news.net/news/2018/07/28/2550783/a1-on-makedoniya-albanskata-politsiya-e-zalovila-nad-400-kilograma-marihuana.html", "text": "Албанската полиция е заловила  над 400 килограма марихуана в района на град Вльора, съобщава македонското електронно издание  A1 On . \r\nНаркотикът е открит натоварен на моторна лодка, в която е имало и туби с бензин  и се предполага, че дрогата е трябвало да бъде транспортирана в Италия.  \r\nПри друга операция на полицията са унищожени още хиляда стебла канабис в района на град Тепелена.. \r\nДосега от началото на годината албанската, гръцката и италианската полиция са заловили общо над 30 тона марихуана, произведена в Албания.  Юлиян Марков", "date": "2018.07.28", "title": "A1 On (Македония): Албанската полиция е заловила  над 400 килограма марихуана"}
{"url": "http://www.focus-news.net/news/2018/07/28/2550766/plovdiv-svetovnata-sedmitsa-na-karmeneto-shte-bade-otbelyazana-s-bogata-lektsionna-programa-i-konsultatsii.html", "text": "Световната седмица на кърменето ще бъде отбелязана в Пловдив с богата лекционна програма и консултации. Това съобщиха за  Радио „Фокус“ – Пловдив  организаторите на събитието от Алианс на българските акушерки. Програмата започва на 31 юли, когато в 18.00 часа в СБАЛАГ „Селена“ ще се състои лекция на акушерки и консултанти по кърмене на тема „Кърменето е най-добрият старт за всяко дете“. На 1 август в заседателната зала на АГ клиниката в УМБАЛ „Св. Георги“ ще се прожектира филма „Гърдата е най-доброто“. Началото е от 13.00 часа. \r\nНа 3 август програмата, посветена на Световната седмица на кърменето, продължава в Центъра по репродуктивно здраве „Д-р Васил Даскалов“, където в 11.00 часа присъстващите ще получат ценни акушерски консултации от акушерките Ина Сарова и Благовеста Костова, свързани с кърменето. На 4 август, за времето от 10.00 до 11.00 часа, в Цар Симеоновата градина ще се състои среща с бременни, родилки и кърмещи майки, като те ще получат безплатни консултации по кърмене от акушерки. Срещата ще се проведе с подкрепата и участието на пловдивската група на бебеносещите майки. На 8 август програмата, посветена на Световната седмица на кърменето, ще завърши с лекция на тема \"Най-важното за кърменето или как да имаме успешно и ефективно кърмене\". Събитието ще започне в 13.00 часа в заседателната зала на АГ клиниката в УМБАЛ „Св. Георги“ в Пловдив. \r\nТони МИХАЙЛОВ", "date": "2018.07.28", "title": "Пловдив: Световната седмица на кърменето ще бъде отбелязана с богата лекционна програма и консултации"}
{"url": "http://www.focus-news.net/news/2018/07/28/2550785/krasimir-dimitrov-stolichna-obshtina-ekip-na-avariyna-pomosht-i-preventsiya-sledi-situatsiyata-s-prolivniya-dazhd-v-sofiya-pravyat-se-obhodi.html", "text": "Наблюдаваме ситуацията с проливния дъжд в София, правят се обходи. Това каза за  Агенция „Фокус“  директорът на Дирекция „Аварийна помощ и превенция“ към Столична община Красимир Димитров. \r\nТой обясни, че все още няма получени сигнали за възникнали проблеми и посочи, че в момента един екип е на терен и следи ситуацията. \r\nЦветилена СИМЕОНОВА", "date": "2018.07.28", "title": "Красимир Димитров, Столична община: Екип на „Аварийна помощ и превенция“ следи ситуацията с проливния дъжд в София, правят се обходи"}
{"url": "http://www.focus-news.net/news/2018/07/28/2550759/politico-donald-tramp-e-provel-telefonen-razgovor-s-zhan-klod-yunker-otnosno-targovskite-pregovori.html", "text": "Президентът на САЩ Доналд Тръмп е провел телефонен разговор в петък с председателя на Европейската комисия Жан-Клод Юнкер само няколко дена, след като двамата се съгласиха да отложат налагането на нови мита и да договорят търговските практики помежду си, в опит да избегнат търговска война, пише американското електронно издание  Politico . \r\n„Президентът (Доналд) Тръмп говори с председателя на ЕК (Жан-Клод) Юнкер днес“, обяви говорителят на Белия дом Сара Сандърс в изявление. „Двамата лидери продължиха да надграждат върху предишните си дискусии за подновеното търговско сътрудничество между САЩ и ЕС“. \r\nРазговорът идва само два дена, след като САЩ се съгласиха да преустановят плановете си за налагане на нови мита върху Европейския съюз, в допълнение с премахване на митата върху всички неавтомобилни индустриални стоки, увеличаване на сътрудничеството в енергийните покупки и съвместната работа за реформа на Световната търговска организация (СТО). \r\nСпоразумението за преговори дойде, след като напрежението между двата търговски партньори се увеличи, когато Тръмп наложи мита върху вноса на стомана и алуминий от ЕС, на което Евросъюзът отговори със свои реципрочни мита върху американски стоки за близо 3.3 милиарда долара. \r\nГоворител на ЕК потвърди за разговора. „Това действително беше разговор след тяхната среща във Вашингтон и съвместното споразумение за сътрудничество в посочените сектори“, заяви говорителят.  Йонислав Дочев", "date": "2018.07.28", "title": "Politico: Доналд Тръмп е провел телефонен разговор с Жан-Клод Юнкер относно търговските преговори"}
{"url": "http://www.focus-news.net/news/2018/07/28/2550786/plovdiv-parvi-natsionalen-folkloren-sabor-stanimaka-shte-se-provede-v-asenovgrad-prez-mesets-septemvri.html", "text": "Първи национален фолклорен събор „Станимака“ ще се проведе в Асеновград през месец септември. Това съобщи за  Радио „Фокус“ – Пловдив  Боян Алексиев, ръководител на Сдружение „Клуб за танцово изкуство \"Везеница“, който е основен организатор на събитието заедно с Община Асеновград. Първият по рода си събор в Асеновград ще се проведе на 22 септември в Градския парк. Наред с изявите на самодейни групи от цялата страна, програмата на мащабното събитие ще включва и фолклорни игри, сред които носене на вода с менци и кобилица, също цепене на дърва и много други, свързани с бита на българина както в миналото, така и до ден-днешен. „Жителите и гостите на Асеновград ще могат да присъстват и на модно ревю с фолклорни носии на сцената на събора. Ще имаме също така символична фолклорна сватба, на която двама млади ще се врекат в любов. Събитията в програмата на събора ще продължат през целия ден, като за финал ще се състои концерт на оркестър за народна музика. Присъстващите ще имат възможност да танцуват и да се забавляват“, каза още Боян Алексиев. Той добави, че е предвидена и Улица на занаятите, където пред посетителите на събора ще се демонстрират тънкостите на българските традиционни занаяти. „Желателно е посетителите да бъдат с облечени с фолклорни костюми и носии или поне с елементи от тях, за да може да се пренесем в една обстановка назад във времето“, призова Алексиев. \r\nТой коментира, че програмата на събора ще обедини традиционния танцов фестивал „Маврудово хоро“, както и фестивала „Фолклорен керван“. „Няколко години подред Общината организира фестивал „Маврудово хоро“. Ние от Сдружение „Клуб за танцово изкуство Везеница“ пък организираме танцов фестивал, озаглавен „Фолклорен керван“. Различното при него е, че той е само танцов и че всяка следваща дестинация е различна. Тоест, досега дори и да се повтори една дестинация, то никога не в последователност. Всеки път го провеждаме на различни места. Освен в Асеновград, сме го организирали в Трявна, в Хисаря, в Кюстендил, в македонския град Виница, последно беше в Добринище през миналата година, а през тази година отново ще се върнем в Асеновград. Така че всеки ще може да изпие по чаша асеновградски мавруд и да се забавлява“, добави Боян Алексиев. Той коментира, че въпреки трудността при налагането на едно ново събитие и наличието на голям брой разнообразни фестивали, които се провеждат всеки ден на различни места, Първият национален фолклорен събор „Станимака“ ще се наложи и ще постигне успех. „Говорейки с колеги, приятели и съмишленици, виждам че всички са доста ентусиазирани от случващото се около предстоящото първо издание на събор „Станимака“. Смятам, че подобно събитие би успяло, би постигнало успех и добра посещаемост“, смята Боян Алексиев. \r\nТони МИХАЙЛОВ", "date": "2018.07.28", "title": "Пловдив: Първи национален фолклорен събор „Станимака“ ще се проведе в Асеновград през месец септември"}
{"url": "http://www.focus-news.net/news/2018/07/28/2550762/reuters-germanski-ministar-tvardi-che-targovskoto-naprezhenie-mezhdu-sasht-i-evropa-e-oblekcheno-no-vaprosite-varhu-iznosa-na-soya-za-es-ostavat.html", "text": "Търговските отношения между САЩ и Европа се подобряват, заяви министърът на земеделието на Германия Юлия Кльокнер в събота, добавяйки че няма гаранция че Европейският съюз ще изкупи количеството соя, което Вашингтон очаква, предава  Reuters . \r\nКльокнер, говорейки пред Reuters в кулоарите на срещата на Г20 в Буенос Айрес, заяви че количеството соя, което Европа ще внася, тепърва ще се определя. \r\n„Ще правим ли това, което президентът (Доналд) Тръмп желае? Не знам. Нека да видим дали това ще бъде случаят или не“, заяви тя. \r\nЕС се очакваше да внася 15.3 милиона тона соя след реколтата за 2018/19 година, според информацията на министерството на земеделието на САЩ, публикувана на 12 юли. \r\n„Много американски фермери към момента са под огромен натиск, причинен предимно от ответните мита и те страдат много“, заяви Кльокнер. \r\n„Ако имате предвид, че много от тези фермери са поддръжници на президента Тръмп, те наистина почувстваха натиска. Мисля, че това наистина помогна на Тръмп да разбере, че тези мита може да са потенциално вредни и сега се движим към по-позитивна ситуация“, добави тя. \r\n„За ЕС и САЩ е добро нещо това, че се събират и се съгласиха да продължат с разговорите, вместо да гледаме изостряне на търговския спор“, поясни германският министър.  Йонислав Дочев", "date": "2018.07.28", "title": "Reuters: Германски министър твърди, че търговското напрежение между САЩ и Европа е облекчено, но въпросите върху износа на соя за ЕС остават"}
{"url": "http://www.focus-news.net/news/2018/07/28/2550787/the-times-of-israel-sasht-rabotyat-varhu-proekta-za-arabsko-nato.html", "text": "САЩ работят върху проекта за „арабско НАТО“ – отбранителен пакт на приятелски държави от Близкия Изток, който да може да се противопостави на „иранската заплаха“, пише вестник  The Times of Israel . \r\nПактът ще включва  Египет, Йордания и шестте държави от Съвета за сътрудничество на арабските държави в Персийския залив – Бахрейн, Катар, Кувейт, Обединените Арабски Емирства, Оман и саудитска Арабия, като целта  на пакта ще бъде изграждане на обща противовъздушна отбрана и борба с тероризма.  \r\nПредложението за създаване на Близкоизточен стратегически алианс ще цели още задълбочаване на икономическите и дипломатическите връзки между страните и със САЩ. \r\nСпоред източници на медиите идеята е предложена за първи път от Саудитска Арабия по време на визитата на американския президент Доналд Тръмп  в Рияд миналата година, но за сега няма особено развитие по въпроса.  Създаването на потенциалния пакт ще бъде дискутирано на среща във Вашингтон през октомври.  Юлиян Марков", "date": "2018.07.28", "title": "The Times of Israel: САЩ работят върху проекта за „арабско НАТО“"}
{"url": "http://www.focus-news.net/news/2018/07/28/2550789/gabrovo-lyatna-mezhdunarodna-akademiya-po-dramaturgichno-pisane-se-provezhda-v-muzeyniya-arhitekturno-istoricheski-rezervat-bozhentsi.html", "text": "Лятна международна академия по драматургично писане се провежда в Музейния архитектурно-исторически резерват „Боженци“. Организаторите разказват за  Радио „Фокус“ – Велико Търново , че тя събира участници и лектори от 17 различни държави от цял свят. Сред преподавателите, които разказаха за своя опит, са американеца Симон Ханукай и латвийката Аисте Птакауске. През седмицата в Боженци гостува австралиецът Дейвид Финигън. Той проведе отворено ателие, в което комбинира театър, игри и наука. Академията ще бъде тържествено закрита в днес с пърформанси, концерт на Влатко Стефановски и Теодосий Спасов и с оригинална диджейска музика на Никола Груев – Котарашки. Организатори на проявата са МАИР „Боженци“, сдружение „Арте Урбана Колектив“ , а подкрепа осигуряват Френският институт в България, програма „Култура“ на Община Габрово и Столична програма „Култура“. \r\nЛуиза ТРАНЧЕВА", "date": "2018.07.28", "title": "Габрово: Лятна международна академия по драматургично писане се провежда в Музейния архитектурно-исторически резерват „Боженци“"}
{"url": "http://www.focus-news.net/news/2018/07/28/2550788/pazardzhik-oblastnata-direktsiya-na-mvr-obyavi-konkurs-za-vakantni-mladshi-izpalnitelski-dlazhnosti-sas-zadalzhitelna-parvonachalna-profesionalna-podgotovka.html", "text": "Областна дирекция на МВР – Пазарджик обяви конкурс за вакантни младши изпълнителски длъжности, за които се изисква задължителна първоначална професионална подготовка, съобщи за  Радио „Фокус“ – Пазарджик  Мирослав Стоянов, говорител на ОДМВР-Пазарджик. По думите му това са една длъжност в Отдел „Охранителна полиция“ – Сектор „Охрана на обществения ред и териториална полиция“ за водач на служебни кучета, две длъжности в Районно управление – Пазарджик – Група „Охрана на обществения ред“ за полицай водач на патрулен автомобил, две длъжности в РУ-Лесичово за полицаи, една длъжност за полицай в участък „Изток“ в Пазарджик, три длъжности за полицаи в Районно управление – Пещера – Група „Охранителна полиция“, една длъжност за полицаи в РУ - Батак, една длъжност за водач на полицейски патрулен автомобил в Районно управление – Септември и една длъжност за полицай в РУ - Белово. Служители на сектор „КАПОЧР” ще приемат желаещи за участие в конкурса от 30 юли 2018 г. до края на срока за прием на документи всеки работен ден в 10.30 ч. и 15.00 ч. Кандидатите с подготвен набор от документи могат да ги внесат в деловодството на дирекцията всеки работен ден от 15.30 ч. до 17.30 ч. Повече информация на интернет страницата на Дирекция „Човешки ресурси” - МВР: www.dhr.mvr.bg", "date": "2018.07.28", "title": "Пазарджик: Областната дирекция на МВР обяви конкурс за вакантни младши изпълнителски длъжности със задължителна първоначална професионална подготовка"}
{"url": "http://www.focus-news.net/news/2018/07/28/2550794/futbol-botev-pd-s-pobeda-v-sofiya-ludogorets-s-remi-v-stara-zagora.html", "text": "Футбол: Изиграха се два мача от програмата на втория кръг на Първа лига. Ботев Пловдив победи като гост Септември София с 2:0. На стадион „Васил Левски“ в столицата голмайстори станаха Стивън Петков в 29-ата минута и Тодор Неделев в 64-ата. С тази победа в София Ботев се изкачи на шесто място във временното класиране.  \r\nВ Стара Загора Берое стигна до равенство 1:1 срещу шампиона Лудогорец. Госте поведоха с гол на Марселиньо в 57-ата минута, Мартин Райнов изравни само четири минути по-късно. Така Лудогорец стана лидер в класирането с 4 точки, преди изиграването на останалите мачове от кръга. Берое остава на девето място.", "date": "2018.07.28", "title": "Футбол: Ботев Пд с победа в София, Лудогорец с реми в Стара Загора"}
{"url": "http://www.focus-news.net/news/2018/07/28/2550795/a1-on-makedoniya-albaniya-zalovi-terorist-ot-siriya-vlyazal-kato-bezhanets.html", "text": "Албанската полиция залови терорист от Сирия,  влязъл като бежанец, съобщава албанският вестник „Коха Йон“, цитиран от македонското електронно издание  A1 On . \r\nПолицията е заловила сириеца заедно с група нелегални имигранти в близост до ГКПП Капщица на границата с Гърция. Групата  се състояла от 16 лица – десет от Сирия, пет от Пакистан и един либиец. \r\nСлед като са били отведени до Центъра за настаняване на бежанци в Тирана е установена принадлежността на сириеца към терористична групировка, воювала на територията на Сирия и Ирак.  \r\n„Това не е първият случай на залавяне на лице, заподозряно за тероризъм, заловено на територията на Албания, влезнало като бежанец. Той ще бъде предаден на чуждестранните служби, както и досега са практикували албанските власти. \r\nАлбания тази година се превръща в главна транзитна страна по пътя на мигрантите към Западна Европа, пише вестникът.  Юлиян Марков", "date": "2018.07.28", "title": "А1 Оn (Македония): Албания залови терорист от Сирия,  влязъл като бежанец"}
{"url": "http://www.focus-news.net/news/2018/07/28/2550793/makfaks-gorya-pozhar-v-blizost-do-granichniya-kpp-klobuk-mezhdu-bosna-i-hertsegovina-i-cherna-gora.html", "text": "Горя пожар в близост до граничния КПП Клобук между Босна и Херцеговина и Черна гора, предава македонската агенция  Макфакс .  \r\nГоркият пожар е започнал около 13 часа местно време ( 14 часа българско време) след удар от гръм. Огънят е обхванал борова гора и се е приближил към селото. \r\nПротивопожарните служби са успели да локализират и угасят пожара без да бъдат нанесени материални щети и да пострадат хора.  Юлиян Марков", "date": "2018.07.28", "title": "Макфакс: Горя пожар в близост до граничния КПП Клобук между Босна и Херцеговина и Черна гора"}
{"url": "http://www.focus-news.net/news/2018/07/28/2550767/tass-sasht-ne-sa-platili-na-severna-koreya-za-vrashtaneto-na-ostankite-na-amerikanskite-voennosluzheshti.html", "text": "САЩ не са покрили разходите на Северна Корея за търсенето и връщането на останките на американските военнослужещи, загинали по време на Корейската война, заяви говорителят на Държавния департамент Хедър Науърт, предава  ТАСС . \r\nЛидерът на Северна Корея „Ким Чен-ун изпълни своите обещания, които даде на президента (на САЩ Доналд Тръмп) за връщането на останките на загиналите американски войници“, отбеляза тя. \r\nСпоред думите ѝ американските закони „дават право на министъра на отбраната да заплати на Северна Корея или която и да е друга страна разходите свързани с намирането и складирането на останките. В този конкретен случай, Северна Корея не поиска никакви пари и никакви пари не са били трансферирани към тях“, поясни Науърт.  Йонислав Дочев", "date": "2018.07.28", "title": "ТАСС: САЩ не са платили на Северна Корея за връщането на останките на американските военнослужещи"}
{"url": "http://www.focus-news.net/news/2018/07/28/2550796/lokalno-makedoniya-ranitsa-s-boepripasi-e-otkrita-v-tsentara-na-belgrad.html", "text": "Раница с боеприпаси е открита в центъра на Белград, пише македонското електронно издание  “Локално“ . \r\nВ центъра на Белград, зад църквата \"Св. Марко“ на Ташмайдан, в събота е открита раница с боеприпаси. \r\nСпоред белградските медии граждани между църквата \"Св. Марко\" и сградите на улица \"Таковска\" са видели изоставена раница и веднага са информирали полицията за това. Според първоначалната информация в раницата са открити две димни гранати, сълзотворен газ, фитили за динамит, 20 патрона и пет детонаторни капачки. \r\nРаницата с оръжието е във фаза на разпад, което означава, че той е оставен от по-дълъг период от време, и представлява опасност за минувачите, съобщиха медиите. \r\nОт полицията информираха, че засега няма точни данни за откритото оръжие и експлозиви и по случая се работи, както и че се прави оглед на мястото, където е открито оръжието, добавяйки, че няма никаква заплаха за гражданите и околните обекти.  Юлиян Марков", "date": "2018.07.28", "title": "„Локално“  (Македония): Раница с боеприпаси е открита в центъра на Белград"}
{"url": "http://www.focus-news.net/news/2018/07/28/2550790/alsat-m-makedoniya-malka-e-veroyatnostta-za-konsensus-mezhdu-vlastta-i-opozitsiyata-okolo-referenduma-v-makedoniya.html", "text": "Малка е вероятността за консенсус между властта и опозицията около референдума в Македония, съобщава македонският телевизионен канал  “Алсат –М“ . \r\nРаботните групи на партиите през уикенда ще имат телефонни контакти в опит да приближат позициите си, но според телевизията има малки изгледи за успех преди понеделник, когато референдумът ще бъде гласуван. \r\nОт ВМРО-ДПМНЕ казват, че договарянето е спряло на последната лидерска среща в понеделник, когато властта и опозицията не успяха да намерят общ език за въпроса за референдума. \r\n\"Ние заявихме няколко пъти нашата позиция по отношение на въпроса на референдума, тя  е ясна и според законовите норми и европейските принципи. В момента, както знаете, от лидерската среща няма напредък \", заяви Димче Арсовски  от  ВМРО-ДПМНЕ. \r\nОт опозиционната партия не казват каква ще бъде тяхната роля в референдума: бойкот, покана да се гласува  на референдум, призив да се гласува за или против. \r\nУправляващата СДСМ потвърждава, че работните групи са активни, но без много надежда за успех. \r\n„През уикенда ще се направят опити за консултации между работните групи, но все още няма промени по отношение на крайния резултат. \" \r\nПрез последните дни премиерът Заев, а вчера и вицепремиерът Радмила Шекеринска заявиха, че решението на гражданите на референдума ще бъде задължително. Но, ако не бъде достигнат прагът за признаване на валидността му, за споразумението с Гърция ще решава парламента.  Юлиян Марков", "date": "2018.07.28", "title": "„Алсат-М“ (Македония): Малка е вероятността за консенсус между властта и опозицията около референдума в Македония"}
{"url": "http://www.focus-news.net/news/2018/07/28/2550791/denko-malevski-shizofrenno-e-da-badesh-za-es-i-nato-i-da-si-protiv-smyana-na-imeto.html", "text": "Шизофренно е да бъдеш за ЕС и НАТО и да си против смяна на името, заявява първият министър на външните работи на Македония и потенциален кандидат за бъдещ президент, пише македонското електронно издание  “Република“ . \r\n„Щизофренната игра, че сме за НАТО и ЕС и сме за конституционното име (на Македония) са две неща, които взаимно се изключват. За това е време тази игра да престане, защото не води на никъде. Всъщност води държавата към пропаст“ са думите на Малевски, разпространени чрез социалната мрежа „Туитър“. \r\nСпоред проучванията 75 процента от македонците са против смяна на конституционното име. В същото време около 80 процента от населението са за влизане на страната в ЕС и НАТО.  Юлиян Марков", "date": "2018.07.28", "title": "Денко Малевски: Шизофренно е да бъдеш за ЕС и НАТО и да си против смяна на името"}
{"url": "http://www.focus-news.net/news/2018/07/28/2550792/nova-makedoniya-makedoniya-duhat-za-razmyana-na-teritorii-otnovo-e-izpusnat-ot-butilkata.html", "text": "Духът за размяна на територии отново е изпуснат от бутилката, пише македонският вестник  “Нова  Македония“ . \r\nКонцепцията на сръбския президент Александър Вучич за разплитане на косовския възел с ново отделяне  на северната сръбска част на Косово от другата територия на бившата провинция възпламени страстите в Сърбия и региона. Високопоставени политици от Белград, предимно от опозицията, но и Сръбската православна църква, открито се противопоставиха на идеята и разбирането на Вучич за разумен компромис с Прищина, който в основата си съдържа \"размяна на територии\" - концепция за \"коригиране на граници \", като формира бъдеща общност от сръбски общини в северната част на Косово. \r\nВ опитите лесно да продаде своята идея на сръбските граждани, които в огромното мнозинство гласуваха за избирането му за президент на Сърбия, Вучич последните дни излиза с черни прогнози за това, че албанците за няколко години ще се приближат до Белград. Последната му изявление е, че \"сърбите отдавна загубили Косово\", за да заяви, че неговата последна линия на защита на \"сръбската кауза\" е постигането всеобхватно споразумение за нормализиране на отношенията между Сърбия и Косово. \r\nПрезидентът на Сърбия Александър Вучич  тази седмица излезе с драматични прогнози и предупреди за опасността от разпространение на албанците до Враня, ако сега не се реши проблема с Косово. Тези песимистични виждания са в отговор на отвореното писмо на Рашко-Призренския  епископ Теодосий за това, че разделянето на територията би допринесла за изселване на сърбите от южните части на Косово  и от това ще пострада културното наследство на сърбите в района. \r\n\"Планът\" на Вучич за начертаването на нови граници на Косово би представлявал сериозна заплаха за сигурността в региона и би довело до пряка отмяна на Резолюция 1244 на ООН за ненарушимост на границите на Балканите. Това би насърчило старите мечти за някои радикални структури в този регион и за възстановяването на стари ретроградни идеи за обмен на територии и население. Да припомним, че едно такова безсмислено предложение беше безуспешно \"пуснато\" от определени кръгове на Македонската академия на науките за обмен на териториите, на които живеят македонско и албанско население в контекста на решаването на военния конфликт в Македония през 2001 г., който, както знаем, завърши с постигането на Охридското споразумение, което означаваше запазване на териториалната цялост и суверенитета на Република Македония. \r\nМного политически анализатори са съгласни с мнението, че признаването на Косово от Белград първо би могло да се отрази на междуетническите отношения в Босна и Херцеговина, имайки предвид изявленията на президента на Република Сръбска Милорад Додик, който след референдума в Черна гора частност и в последния етап от решаването на косовския въпрос, повтаря позицията за това, че сръбският народ в БиХ има право на самоопределение. \r\nДа не забравяме последните изявления на албанските лидери от южната част на Сърбия, които открито заявиха, че в случай на разделяне на северната част на Косово, те имат законно право да се присъединят към новата Косовска държава. Това е придружено от съвместната декларация на трите албански общини в южната част на Сърбия, изискващи същите права като тези, които се изискват от сръбското малцинство в северната част на Косово, което включва избирането на албански министри в правителството на Република Сърбия.  Юлиян Марков", "date": "2018.07.28", "title": "„Нова Македония“ (Македония): Духът за размяна на територии отново е изпуснат от бутилката"}
{"url": "http://www.focus-news.net/news/2018/07/28/2550784/gerb-viziya-za-balgariya-na-bsp-e-sbornik-s-eseta-ot-slabi-avtori-obzor.html", "text": "ГЕРБ определи „Визия за България“ на БСП като сборник с есета от слаби автори и разкритикува посланията на левицата на традиционния събор на Бузлуджа. „БСП е в период, в който се опитва да смени политическия си пол, от социалисти да станат консерватори“, обяви депутатът от ГЕРБ Тома Биков. Според него говоренето на БСП разделя обществото и е симптом на криза на идентичността на опозицията. „Основна мисия на политиците е да поемат негативната енергия и да я превръщат в ефективни решения, а не да хвърлят омразата си и да я преработват в глупост. Това прави БСП, откакто Корнелия Нинова е лидер“, заяви Биков. Депутатът Александър Иванов обясни, че „Визия за България“ не съдържа нито една скала или графика, и липсва икономическа обосновка. „1/3 са неясни послания, 1/3 са отломки от програма им, с която загубиха изборите, а 1/3 са глупости“, обяви той. Антон Тодоров от ГЕРБ коментира: „БСП предлага нескопосан опит на социалистическия доктор Франкенщайн да създаде чудовище, което да яхне публичните финанси“. Според него „Визия за България“ и казаното на Бузлуджа са „тържество на бесовете“ и див популизъм. По думите му БСП води активен задгробен живот, а претенцията ѝ да се добере до властта трябва да се смята за заплаха за българите. В отговор на въпрос докъде са стигнали сигналите на ГЕРБ в Прокуратурата Антон Тодоров обясни: „Сигналът за Елена Йончева е пресен, очакваме до есента Прокуратурата да реагира“. „Ако нямаше давност на приватизационните сделки, Корнелия Нинова щеше да отиде в Сливен, северно изложение, твърд нар и много строги надзиратели“, коментира той приватизационните сделки. „Не мога да разбера с кои очи говори тя за приватизация. Ако си част от проблема, няма как да си част от решението“, каза още Антон Тодоров. „Фокус“ припомня:  На 21 юли БСП представи „Визия за България“ като документ заявка за управление в интерес на хората. Основните акценти са: модерното държавно управление, базирано но дигитализацията; икономическо развитие на България; регионалното развитие; здравеопазване; образование; сигурност и отбрана; външна политика и демографската криза. Лидерът на БСП Корнелия Нинова заяви, че БСП не предлага алтернатива на ГЕРБ, а алтернатива на системата. Левицата предлага във всеки регион лечебните заведения да се обединят в холдингова структура и да се намали ДДС за лекарствата. БСП се обяви против джендър идеологията в българските училища и призова да се развива традиционното и електронното обучение. „Визия за България“ предлага безплатни детски градини и един учебник за един клас в цялата страна. Левицата настоява за регионализация на икономическата, здравната и социалната политика.  \r\nНа 25 юли АБВ разкритикува „Визия за България“ на БСП и я определи  като резултат от интелектуален сблъсък между Димитър Пенев и Цветан Цветанов. Председателят на АБВ Румен Петков обърна внимание, че в предлаганото от БСП няма нито дума за развитие на „Белене“ и на ядрените мощности в България, нито за необходимостта от гарантиране на пряка доставка на газ. Според АБВ предложенията на БСП са демагогия, популизъм и поза. \r\nБиляна ИВАНОВА", "date": "2018.07.28", "title": "ГЕРБ: „Визия за България“ на БСП е сборник с есета от слаби автори (ОБЗОР)"}
